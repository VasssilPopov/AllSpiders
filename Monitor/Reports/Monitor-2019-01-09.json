{"url": "https://www.monitor.bg:443/bg/a/view/evrokomisar-evropa-se-nujdae-ot-jasni-pravila-pri-transporta-154164", "text": "Европейският комисар по въпросите на транспорта Виолета Булц се срещна с транспортните министри на България, Унгария, Литва и Полша, с които обсъди законодателните реформи в сектора на автомобилния транспорт. След срещата комисар Булц заяви: „Европа се нуждае от ясни правила в сектора на автомобилния транспорт. Запазването на статуквото е невъзможно. Ако не бъде намерено подходящо решение, ще бъдем изправени пред множество некоординирани национални изисквания. Това би довело до разпокъсване на вътрешния пазар, несигурност, по-високи разходи и понижаване на конкурентоспособността на ЕС\". По думите на Булц за преодоляване на предизвикателствата в сектора Комисията под председателството на Жан-Клод Юнкер е представила през май 2017 г. няколко важни законодателни реформи в рамките на пакета за мобилността. \"Тези мерки ще донесат осезаеми ползи както за водачите, така и за операторите. Прилагането на ясни и общи правила във всички държави членки ще доведе до действителна равнопоставеност — с други думи, всички превозвачи ще действат при еднакви условия\", смята еврокомисарят. Според нея, в резултат на тези мерки ще се подобрят условията на труд на водачите и ще може да се потърси изход от проблема, свързан с недостига на водачи, който засяга цялата европейска промишленост. \"Прилагането на правилата за командироване ще гарантира справедливо заплащане при работа в други държави членки, като се отчита високата степен на мобилност на работниците в този сектор. Това ще намали значително административната тежест за операторите\", каза тя. \"Политическото споразумение, постигнато от транспортните министри на 3 декември 2018 г., беше важна стъпка в този процес. Затова приканвам Европейския парламент и Съвета на ЕС да започнат работа по законодателните предложения във възможно най-кратък срок. Комисията е готова да съдейства при провеждането на дискусиите и за започване на междуинституционалните преговори“, посочи Виолета Булц В миналогодишната си реч за състоянието на Съюза и в своето Писмо за намеренията, изпратено през 2018 г. до Европейския парламент и Съвета, председателят на Европейската комисия Жан-Клод Юнкер отправи специален призив за своевременно приемане на предложенията от пакета за мобилността, свързани със социалното измерение на единния пазар.", "date": "2019.01.09", "title": "Еврокомисар: Европа се нуждае от ясни правила при  транспорта"}
{"url": "https://www.monitor.bg:443/bg/a/view/tri-bg-bandi-podgrjavat-dream-theater-154128", "text": "Метъл титаните Dream Theater са поискали да си изберат три български групи, които да излязат преди тях на сцената на зала 1 на НДК за големия им концерт на 3 юли, по покана на Тангра Мега Рок. Вече има изпратени предложения към звездите, а те ще обявят имената на избраниците си в официалния си сайт съвсем скоро. Цялото събитие ще премине под надслов Sofia Dream Fest 2019. Акцентът във визитата на Dream Theater ще бъде албумът „Metropolis Pt. 2: Scenes From A Memory“, като бандата ще го изсвири целят, за да отбележи 20-тата годишнина от излизането му.", "date": "2019.01.09", "title": "Три БГ банди подгряват Dream Theater"}
{"url": "https://www.monitor.bg:443/bg/a/view/jeljazkov-ochakvame-da-otpadne-vryshtaneto-na-kamionite-i-vodachite-ot-paketa-mobilnost-154165", "text": "Транспортният министър Росен Желязков изрази увереност, че предложението за отпадане на текстовете за връщане на водачите и камионите на четири седмици най-вероятно ще събере необходимата подкрепа. Това стана ясно след днешните срещи на министъра в Брюксел, преди гласуването Пакета \"Мобилност\" I в Комисията по транспорт в Европейския парламент. Той заяви, че очакванията са да постигнем значителен напредък по отношение на кръстосаните операции, както и да бъде отложено въвеждането на забраната за спане в кабините на камионите, докато не бъдат изградени достатъчно места за паркиране и почивка на водачите. Министър Росен Желязков каза още, че е получил уверение от комисар Виолета Булц, че Европейската комисия ще се ангажира през следващия период, който ние наричаме „преходен период“, да започне изграждането на подобни места във всички държави членки. В момента Комисията е изработила карта за наличните и необходимите такива места, като българската страна настоява да няма забрана за ползването на седмичната почивка в кабината, докато това не се случи. Министърът изтъкна, че с готвения утре протест се цели не да се оказва натиск, а да се покаже, че периферните държави са против направените предложения в Пакет за мобилност I. „Нашето желание е в рамките на гласуването в парламента да постигнем значителни подобрения, ако не успеем – да блокираме законодателното предложение на този етап“, допълни той.", "date": "2019.01.09", "title": "Желязков: Очакваме да отпадне връщането на камионите и водачите от пакета \"Мобилност\""}
{"url": "https://www.monitor.bg:443/bg/a/view/bumyt-na-toka-oskypjava-ot-proletta-mlechnite-produkti-s-5-6-154114", "text": "Млечните продукти родно производство ще поскъпнат поне с 5-6 на сто на едро, като една от основните причини са високите цени на тока на свободния пазар, прогнозират мандраджии. Иван Грънчаров, собственик на млекопреработвателно предприятие, прогнозира, че от пролетта ще бъде принуден да вдигне цените. „Поскъпването е неизбежно, но няма да започне веднага, а евентуално от пролетта“, обясни той. По думите му при производството на млечните продукти се използва доста електроенергия, защото за узряването им трябва да се поддържа оптимална температура, а също и за съхранението им. „За съжаление поскъпването на електроенергията е много високо. Дори на фирмите с дългосрочни договори нарастването на цената на тока е най-голямо около 70%“, смята мандраджията и добавя, че на регулирания пазар на електроенергия цената е по-ниска, отколкото при търговците на едро, което е парадокс. Грънчаров поясни, че освен токът и водата за покачване на разходите на производството допринасят и по-големите минимални заплати и осигуровките. „Режийните прогнозира той. „Ако доскоро за преработката на литър мляко са били 20 ст., то ще достигнат 25-26 ст.“, смята млекопреработвателят. Според него при това положение има два варианта - или да се вдигнат цените или да се намали производството. По думите му, на първо време ще пострадат служителите в мандрите, като някои от тях ще бъдат съкратени от работа, за да може да се качат малко заплатите на останалите и да се задържат най-ценните кадри. Според Симеон Присадашки, зам.-председател на Асоциацията на млекопреработвателите с колко ще поскъпнат млечните продукти, произвеждани в България. „Много от колегите ще стискат зъби и за своя сметка ще поемат негативите. Кой и докога ще издържи обаче не е ясно. Пазарът в момента е много свит и може би над 80% от повишените производствени разходи ще се поемат от мандрите“, смята браншовикът. На въпрос дали скъпият ток няма да намали още повече делът на нашите млечни продукти на пазара ни, Присадашки отговори, че хората предпочитат от магазина да си купуват българско сирене и кашкавал. По думите му единствено в заведенията за обществено нашите млекопреработватели отдавна са изместени от пазара, защото там се използват основно вносни продукти или такива с палма, които се продават на едро по-евтино. Симеон Присадашки, припомни, че в бранша има недостиг на работници и може и да не се стигне до съкращаване на персонал, освен при закриване на фирми.", "date": "2019.01.09", "title": "Бумът на тока оскъпява от пролетта млечните продукти с 5-6%"}
{"url": "https://www.monitor.bg:443/bg/a/view/francija-dava-ramo-na-germanija-za-postojanen-chlen-na-syveta-za-sigurnost-na-oon-154162", "text": "Новият договор за сътрудничество между Германия и Франция, който ще бъде подписан в Аахен на 22 януари, ще подчертае стремежа на страните Берлин да получи постоянно място в Съвета за сигурност на ООН. Frankfurter Allgemeine Zeitung публикува проектотекста на споразумението. \"Приоритетът на германско-френската дипломация ще бъде приемането на Германия в качеството на постоянен член на Съвета за сигурност на ООН\", гласи в текста на договора. Говори се и за планове за създаване на съвместен съвет по въпросите на отбраната и безопасността. Говорителят на германското правителство Щефан Зайберт коментира на брифинг, че новият договор за сътрудничество между Германия и Франция предвижда засилване на взаимодействието, включително и в структурите на ООН. Договорът предвижда тясно съгласуване на действията на Германия и Франция във всички структури на ООН, каза говорителят и добави, че Париж и Берлин ще работят в Съвета за сигурност на ООН да се чува \"обща европейска\" позиция. Днес правителството на Германия одобри новото споразумение, което е допълнение към сключения през 1963 г. Елисейски договор. Министърът на външните работи на Германия Хайко Маас нарече новия договор амбициозен. Аахенският договор ще бъде подписан на 22 януари от канцлера на Германия Ангела Меркел и президента на Франция Еманюел Макрон. Берлин и Париж се договориха преди година да започнат изготвянето на ново споразумение. Договорът предвижда икономическа интеграция, сътрудничество в сферата на отбраната и сигурността, външната политика, прокарване на германско-френските интереси, укрепване на конкурентоспособността в двете държави и засилване на взаимодействието между двете граждански общества.", "date": "2019.01.09", "title": "Франция дава рамо на Германия за постоянен член на Съвета за сигурност на ООН"}
{"url": "https://www.monitor.bg:443/bg/a/view/7-200-evro-stipendii-za-mladi-bylgarski-ucheni-154152", "text": "Петима български учени в в областта на хуманитарните и социалните науки ще получат стипендии в размер на 800 евро месечно за период от девет месеца или общо 7 200 евро по „Програма за стипендии и академичен обмен“. Програмата включва и едномесечен престой в научно-изследователска институция в друга европейска държава. За периода на стипендията всеки от спечелилите я трябва да направи ново научно изследване. Изискването е кандидатите да са български граждани и да имат защитена докторска дисертация. Подборът на участниците ще се осъществява от международния Академичен съвет на Център за академични изследвания София (CAS). Той ще се прави на база опита на кандидата и качеството на проекта му. Програма ще насърчава научните изследвания на най-високо ниво и подпомага международния трансфер на знания, повишаването на квалификациятата и кариерното развитие на младите български учени. Тя се подпомага от Министерството на образованието и науката и Държавния секретариат за образование, научни изследвания и иновации на Швейцария. Тя е резултат от сключен „Меморандум за разбирателство“ между двете министерства, който се изпълнява от Център за академични изследвания София (CAS). Стипендиите ще се предоставят за академичната 2019-2020 година и са за периода от 1 октомври 2019 до 30 юни 2020 г. Крайният срок за кандидатстване е 30 март.", "date": "2019.01.09", "title": "7 200 евро стипендии за млади български учени"}
{"url": "https://www.monitor.bg:443/bg/a/view/djef-bezos-se-razvejda-154159", "text": "Изпълнителният директор на \"Амазон\" Джеф Безос, обяви, че се развежда със съпругата си Маккензи след 25-годишен брак, съобщи Ройтерс. Двамата направиха съвместно изявление в Туитър.  Безос, който е на 54 години, подчерта, че разводът е по взаимно съгласие, пише сайтът TMZ. \"Чувстваме се невероятно щастливи, че сме се намерили и сме много благодарни за всяка от годините, през които бяхме женени\" - пише в изявлението.  Освен това той смята брака си за успешен. Джеф Безос е най-богатият човек в света. Състоянието му е изчислено на 160 милиарда долара. Джеф Безос и Маккензи живеят във Вашингтон, където режимът е на съпружеска имуществена общност. Това означава, че натрупаните през брака активи се разделят 50 на 50, ако няма предбрачно споразумение. Изглежда такова няма. Джеф и Маккензи Безос се запознават, когато той е вице-президент на хеджфонд, а тя се явява на интервю за работа. Сключват брак след шест месеца през 1993 г. След това напускат работата си на Уолстрийт и се преместват в Сиатъл, където Джеф Безос отваря книжарница в интернет - началото на \"Амазон\".  Джеф Безос става милионер през 1997 г. Той и съпругата му притежават 1 619 000 декара имоти. Имат четири деца.", "date": "2019.01.09", "title": "Джеф Безос се развежда"}
{"url": "https://www.monitor.bg:443/bg/a/view/davat-1000-lv-za-prebitija-voenen-154153", "text": "С пълно единодушие общинският съвет на \"Марица\" реши да отпусне еднократна парична помощ от 1000 лв. за ефрейтор Валентин Димов от Войводиново, който бе пребит от роми. Предложението за финансовата подкрепа на семейството с 2 малки деца бе направено от съветничката от селото Мария Николова. \"Благодаря за подкрепата на кмета на \"Марица\" Димитър Иванов, който, въпреки че е в отпуск, дойде веднага след инцидента и заедно с мен беше сред хората. Радвам се, че общината има воля да промени нещата във Войводиново\", заяви кметът на селото Димитър Тосев. Общинският съвет на \"Марица\" прие и декларация, с която осъжда всички форми на физическа саморазправа и подкрепя мерките и действията, предприети от компетентните органи срещу подобни прояви.  ", "date": "2019.01.09", "title": "Дават 1000 лв. за пребития военен"}
{"url": "https://www.monitor.bg:443/bg/a/view/evropejskijat-bankov-regulator-iska-novi-pravila-za-kriptovalutite-154155", "text": "Може да са необходими нови европейски правила за по-добра защита на потребителите от рискове, свързани с криптоактивите, посочи днес Европейският банков орган (ЕБО), цитиран от Reuters. Регулаторите предупреждават инвеститорите още от 2013 година, че могат да загубят всичко, влагайки пари във виртуални валути като биткойн или етериум или в процедури по първично монетно предлагане (initial coin offerings - ICOs), чрез които се набират средства за компании в замяна на криптовалути. Стойността на биткойна скочи до близо 20 000 долара в края на 2017 г., увличайки инвеститори от целия свят. Оттогава обаче стойността му се срина с три четвърти. Общата стойност на криптоактивите в света нарасна до 830 млрд. долара преди година, но през октомври се понижи до 210 млрд. долара, което се равнява на под 3 на сто от пазара на злато. Криптоактивите обикновено остават извън обхвата на финансовите правила на ЕС, което затруднява изграждането на подробна представа за ситуацията, посочва ЕБО в доклада си. Европейските регулатори са определили кои са финансовите институции, които пряко притежават активи, предлагат цени за покупката и продажбата им, отпускат кредити срещу гаранции в криптоактиви и ги обменят за пари кеш, но имат малко информация за тези дейности. Развитието на пазара указва и необходимостта да се направи по-нататъшен преглед на европейското законодателство срещу прането на пари, допълва ЕБО. Всеобхватен анализ на разходите и ползите ще определи какви дейности са евентуално необходими за регулиране на \"възможностите и рисковете\" от операции с криптоактиви и свързаните с тях технологии, се отбелязва в доклада. Трябва да се подходи широко, включително да се оцени как големите количества енергия, които се потребяват за \"копаене\" на криптоактиви, ще повлияят на климатичните промени в ЕС и целите за устойчиво развитие. Общоевропейски анализ може да оцени влиянието на операциите с криптоактиви върху устойчивостта на финансовия сектор, както и връзките между криптоактивите и традиционното банкиране. Докладът прави стъпка към регулиране на сектора в Европа. Засега опитите за световен консенсус за правила за криптоактивите не успяват да стигнат по-далеч от внимателно наблюдение на сектора.", "date": "2019.01.09", "title": "Европейският банков регулатор иска нови правила за криптовалутите"}
{"url": "https://www.monitor.bg:443/bg/a/view/depre-spasi-mosu-dakar-ot-pjasycite-154151", "text": "Сирил Депре с \"Мини\" спаси съотборника си Стефан Петерханзел от захапката на пясъците по време на втория етап на рали \"Дакар\" в Перу. Петерханзел, рекордьор по победи (общо 13 - 7 при автомобилите), известен още като Мосю Дакар, загуби 20 минути в дюните в началото на скоростната отсечка и падна чак на 13-о място в генералното класиране, но можеше да остане и още по-назад. \"Стартирахме с някакъв проблем с електрониката в колата, разказа Мосю Дакар след етапа. - Нямахме микрофони, климатикът ни не работеше, нищо не беше наред. Изгубих концентрация за момент и така заседнахме на много лошо място. Благодарни сме, че Сирил спря при нас и ни издърпа. Загубихме доста време, но без неговата помощ сигурно щяхме да си седим на едно място. Така че се отървахме с по-малкото зло.\" Петерханзел обаче направи чудо и се върна начело по време на третия етап до третата контрола, а победителят от втория - Себастиен Льоб с частно \"Пежо 3008\", изостана на 7-о. Миналогодишният победител Карлос Сайнц, сега също с \"Мини\", остана блокиран на 38-ия километър с тежка повреда в лявото колело и загуби шансове да защити титлата си. Лидерът при мотоциклетистите Хоан Бареда Борд с \"Хонда\" пък напусна състезанието, в което участва за 9-и път. Той не се появи на старта със своите карти. Друг пилот на \"Мини\" - аржентинецът Орландо Теранова, пък претърпя катастрофа на 178-ия километър. Той беше откаран с хеликоптер в болница, след като се оплака от силни болки в гърба.", "date": "2019.01.09", "title": "Депре спаси Мосю Дакар от пясъците"}
{"url": "https://www.monitor.bg:443/bg/a/view/objaviha-kasta-na-predistorijata-na-igra-na-tronove-snimki-154111", "text": "От HBO официално обявиха актьорите, които ще участват в сериала за предисторията на кървавата сага „Игра на тронове“. Към вече обявените попълнения в каста Наоми Уотс и Джош Уайтхаус се присъединяват: , известна с ролята си в „Лейди Макбет“ и ще се включи в „Междузвездни войни: Епизод 9“ , която освен телевизионна е и театрална актриса , играл в няколко филма от поредицата „Хари Потър“ и във вампирската драма „Здрач“ , която е певица и театрална актриса , участвал в сериала „Господство“ , който е комик , по-позната като Люси от поредицата „Хрониките на Нарния“ , разписал се с участие в сериалите „Черно огледало“ и „Хола“ Подробности около героите на актьорите засега се пазят в тайна. Ясно е само, че на Наоми Уотс е поверен Сюжетът ще се позиционира в т. нар. Ера на героите, която е 10 000 години преди битката за Железния трон, която светкавично се превърна в световен феномен и златна мина. Най-вероятно в центъра на събитията ще са основоположниците на родовете Ланистър и Старк, като вторият има връзка с построяването на Вала и крепостта Уинтърфел. Засега сериалът носи работното заглавие „Дългата нощ“. Очаква се снимките да започнат през февруари, а готовият продукт да излезе на екран най-рано през 2020 г. Със сценария на продължението се е заел писателят Джордж Р. Р. Мартин, отговорен за култовата поредица „Песен за огън и лед“, по която е създаден „Игра на тронове“. С идеи по новата история ще се включи и британската сценаристка Джейн Голдман (“Домът на мис Перигрин за чудати деца”, “Х-Мен: Първа вълна” и други). Двамата вече са готови с работата си по пилотния епизод.", "date": "2019.01.09", "title": "Обявиха каста на предисторията на „Игра на тронове“ (СНИМКИ)"}
{"url": "https://www.monitor.bg:443/bg/a/view/poiskaha-otkup-v-kriptovaluta-154160", "text": "Съпругата на богат норвежки бизнесмен е изчезнала при рядко срещано отвличане в Норвегия, а семейството й е получило искане за откуп, който да бъде платен в криптовалута, съобщиха от местната полиция, цитирани от Ройтерс. 68-годишната Ан-Елизабет Хаген, съпруга на инвеститора в недвижими имоти Том Хаген, е изчезнала на 31 октомври, но новината за нейното изчезване досега не е била разкрита, като от полицията посочиха, че не могат да потвърдят дали тя все още е жива. \"Имаше искане за откуп, като бяха отправени сериозни заплахи при този казус\", уточни полицейският инспектор Томи Брьоске, допълвайки: \"Съветваме семейството да не плаща, имайки предвид как стоят нещата понастоящем.\" Норвежкият таблоид Verdens Gang, цитирайки неназовани източници, съобщи, че искането за откуп съответства на 9 млн. евро, които да бъдат платени в криптовалутата Монеро. От полицията са отказали да коментират размера на искания откуп. \"Семейството гледа на това като на жестоко и нечовешко действие\", посочи адвокатът. Нетното богатство на Том Хаген се оценява на около 200 млн. долара. Отвличанията са рядкост в Норвегия, която се гордее с ниски равнища на престъпност.", "date": "2019.01.09", "title": "Поискаха откуп в криптовалута "}
{"url": "https://www.monitor.bg:443/bg/a/view/prognozirat-skok-na-falitite-v-sveta-naj-veche-v-kitaj-154161", "text": "Фалитите в Китай се очаква да се увеличат с още 20%, а в Западна Европа - с още 3 на сто, пише в. \"Фигаро\". Изданието се позовава се на проучване на кредитния застраховател Euler Hermes в 43 страни, представляващи 83% от световния БВП. Особено рязко е това увеличение е в Китай (+60 на сто), но е съществено и в Западна Европа (+2 процента). В цял свят фалитите са се увеличили с 10%, потвърждавайки тенденцията, започнала през 2017 г., след седем последователни години спад. Очаква се през 2019 г. фалитите да се увеличат с още 6 на сто. Авторите на проучването очакват икономическият растеж постепенно да стане недостатъчен за все по-голям брой компании поради производствените им разходи, рефинансирането на разходи и структурни предизвикателства. Предприятията страдат от спад на търсенето, но и от края на лесното финансиране с ниските лихви през последните години. Във Великобритания, където ситуацията е усложнена от Брекзита, фалитите са нараснали с 12 на сто миналата година.", "date": "2019.01.09", "title": "Прогнозират скок на фалитите в света, най-вече в Китай"}
{"url": "https://www.monitor.bg:443/bg/a/view/ostaviha-v-aresta-bijachite-na-komandosa-154140", "text": "Биячите на командоса от 68-ма бригада „Специални сили” Валентин Димов – братята роми Асен и Борис Пакетови, остават в ареста. Това реши районният съд в Пловдив. Двамата братя са действали изключително жестоко. Действията им са запечатани на охранителна видеокамера. Имало е и четирима очевидци, един от които пряк. Според съдебно-медицинската експертиза те са удряли военния в главата с ритници със засилка и са скачали по главата му. И двамата са неосъждани до момента, както и неграмотни. Асен работи като зидаро-кофражист, има жена и малко дете, а по-малкият Борис дори не си знае егенето и не е ходил на училище. „Желая да изляза оттук и да нямам повече разправии”, каза пред съда Асен. Думите на по-малкия му брат Борис бяха: „Направихме беля. Съжалявам за човека. Искам да изляза оттук, да сме свободни, както бяхме преди”. Според съдия Иван Минчев има опасност двама да се укрият и да извършат друго престъпление, ако бъдат пуснати от ареста. Наред с това свидетелите на побоя са дали показания, че на улицата са спирали коли, които са били нападани от около 20-тина души от махалата, въоръжени с колове. Бащата на двамата обвиняеми се е опитал да ги спре, но те са се върнали отново при падналия мъж, за да продължат да го бият. Междувременно в ромската махала на село Войводиново започна събарянето на опасните къщи, които са 15 на брой.", "date": "2019.01.09", "title": "Оставиха в ареста биячите на командоса"}
{"url": "https://www.monitor.bg:443/bg/a/view/kak-studentskata-menza-stana-restorant-154158", "text": "Някогашното нефелно студентско кюфте, пълно с хляб и с малко кайма за глазура вече не е на мода. Мил спомен са и старите купони за лев-два. Срещу които обаче тогавашната академична младеж получаваше паница мазна супа с бульон от неясен произход и обилно количество фиде в него. Разкошът пък беше паничка нишесте за десерт. Или в изключителни случаи загорял като комсомолска секретарка на плажа крем карамел. Времената обаче се менят, а съвременните студенти вече не са онези умрели от глад с четящи се ребра младежи, живеещи в „една мансарда точно под звездите”. И събиращи жълти стотинки за купонче за обяд или вечеря в стола. Днешните студенти вече са замесени от съвсем друго тесто. Мнозина от тях ходят на лекции (когато изобщо благоволят да идат) с лъскави лимузини и джипове, носят маркови дрехи и супер модерни телефончета. А колежките са тунинговани със силикон и какво ли още не от главата до петите. Та, някак си не подхожда на тези студенти да предложиш мазна супа от топчета и ягодово нишесте и да ги поканиш да си го хапнат върху карираните покривки. С петна по тях, разказващи цялата история на студентската общност, преминала през мензата. Сегашните студенти искат друго отношение и имат други, доста по-изтънчени кулинарни вкусове, с които човек вече трябва да се съобразява. Заради това и повечето университетски столове в България минаха на полуресторантьорски начала и смениха почти изцяло менюто си. Но и ценовата политика. Така се стигна и до парадокси, като този кюфтето в мензата на Алма матер да е два пъти по-евтино от това в Тракийския университет в Стара Загора. Освен това днес в мензата човек може да си поръча деликатеси, за които преди 20-ина години можеше само да си мечтае. Това е и причината те да станат привлекателни и желани и за други категории и групи хора, доста различни от студентите. Така например в студентския стол във Велико Търново, намиращ се в центъра на града, всеки ден на обяд идват за похапнат наред с младежите, още и работещи в съседните офиси, банки и държавни институции, че дори и бизнесмени. Допълнителното удобство е, че в стола човек може да си внесе и биричка или бутилка вино отвън. Като в същински ресторант, в който само сервитьорите липсват. Това вече няма нищо общо с далечните години на соца и първите години на демокрацията, когато студентския стол беше сравняван само със столовата на най--затънтената казарма. Така наред с многото знания, с които излизаха от университетите след края на петата година, студентите почти винаги си докарваха и по една „академична” стомашна язва или в най-лекия случай гастрит за цял живот, причинени от лоясала яхния с месо от вехт коч или престояла поне три дни вкисната чорба. Днес обаче е различно. Дори в студентския стол предлагането определя търсенето. А хубавото е, че условията там се променят за добро. Просто защото порасналите изисквания на младите и стандартът им на живот го диктуват.", "date": "2019.01.09", "title": "Как студентската менза стана ресторант"}
{"url": "https://www.monitor.bg:443/bg/a/view/cska-zapochna-bez-novi-i-jeferson-154138", "text": "ЦСКА направи първа тренировка за новата година, като стартира подготовката си без нови попълнения. След силните си изяви през есента във Втора лига от “Литекс” се завръща вратарят Петър Петров. С представителния тим тренировки започнаха трима от талантите oт школатa - Мартин Смоленски (роден 2003 г.), Йоан Бауренски (2001 г.) и Никола Борисов (2000г.). Голямата новина обаче е отсъствието на бразилския защитник Жеферсон. По информация от клуба, той е получил разрешение да отсъства за по-дълъг период и трябва да пристигне в България до края на седмицата. Отборът ще се подготвя в София до 15 януари, след което предстои двуседмичен лагер в Испания. До 29 януари ЦСКА ще изиграе 4 контроли в Марбея. Първата ще се проведе на 16 януари срещу германския “Бохум”, а останалите приятелски срещи ще бъдат обявени в близките дни. След завръщането в София, в зависимост от метеорологичните условия, ще се прецени къде тимът ще се подготвя до началото на пролетния полусезон. До първия официален мач треньорският щаб планира още две проверки на родна земя. Всички играчи на Нестор Ел Маестро тренираха в отлично настроение на базата в Панчарево, а много майтапи отнесе нападателят Мауридес. Преди няколко дни той призна, че е ужасен от студа и снега в България, като за заниманието се бе екипирал с маска, покриваща почти цялото му лице.", "date": "2019.01.09", "title": "ЦСКА започна без нови и Жеферсон"}
{"url": "https://www.monitor.bg:443/bg/a/view/mej-brekzit-tvyrdo-na-29-mart-154139", "text": "Великобритания ще напусне Европейския съюз на 29 март, заяви премиерът Тереза Мей в отговор на призив на депутат да не допуска отлагане на Брекзит, предаде Ройтерс. В. \"Дейли телеграф\" цитира три неназовани източника от Брюксел, според които представители на британските власти \"правят сондажи\" и \"опипват почвата\" за евентуално отсрочване на влизането в сила на член 50 от Лисабонския договор, който описва условията за напускането на ЕС.  Пред членовете на Камарата на общините Мей каза, че очаква от Европейската комисия \"допълнителни уточнения\" за оспорвания ангажимент да се запази отворена междуирландската граница след Брекзит.  Британският премиер каза, че след като преди месец отложи гласуването на сделката в парламента, тя е контактувала с лидери на ЕС. По думите й тези дискусии са показали, че е възможно да се внесе повече яснота по темата за границата между Република Ирландия и британската провинция Северна Ирландия. Тя добави, че обсъждането на въпроса ще продължи през следващите няколко дни.  Тереза Мей подчерта, че иска гаранции от ЕС, че договореното за границата, което предвижда различни търговски условия за Северна Ирландия и останалата част на Обединеното кралство, няма да бъде в сила за постоянно. Северноирландската партия, която подкрепя правителството на малцинството на премиера Тереза Мей, категорично предупреди, че ще гласува в парламента против нейната сделка за Брекзит, освен ако от споразумението не бъде премахнат т.нар. предпазен механизъм. Говорителят за Брекзит на Демократичната юнионистка партия Сами Уилсън определи като \"прах в очите\" предложението на Лондон да предостави на законодателното събрание на Северна Ирландия правото да гласува против новите правила на ЕС, ако предпазният механизъм влезе в сила след Брекзит. Неговото предназначение е да не допусне \"твърда граница\" между британската провинция и членуващата в ЕС Република Ирландия, ако двете страни не успеят да постигнат бъдеща търговска сделка.  Някои инвеститори и големи банки смятат, че сделката на Мей ще бъде отхвърлена при гласуването на 15 януари, но в крайна сметка ще бъде одобрено, отбелязва Ройтерс. Председателят на парламента на Великобритания Джон Бъркоу позволи на депутатите да гласуват поправка, която може да принуди премиера Мей да предостави нов план за Брекзит в рамките на три дни, ако настоящото споразумение с ЕС бъде отхвърлено, писа в. \"Гардиън\". Предложението за изменение е на депутата от Консервативната партия Доминик Грийв. Британските депутати го одобриха. Преди приемането на поправката правителството разполагаше с 21 дни, за да представи такъв план, припомня АП. Британското правителство ще реагира бързо, в случай че споразумението, договорено от премиера Тереза Мей, бъде отхвърлено от парламента следващата седмица, заяви днес министърът по въпросите на Брекзит Стивън Баркли, цитиран от Ройтерс.  По-рано членът на кабинета на Мей Дейвид Лидингтън каза, че е илюзорно да се смята, че кабинетът ще може да договори ново споразумение за Брекзит с ЕС, ако парламентът отхвърли постигнатия договор. Камарата на общините поднови дебата за Брекзит. Лейбъристите се заканиха, че ще внесат вот на недоверие срещу правителството, ако Мей изгуби вота. Във вторник вечерта с 303 на 296 гласа депутатите решиха, че правителството трябва да получи изрично разрешение от парламента за напускане на ЕС без споразумение преди да използва някои свои правомощия в данъчното облагане. Според поправката в Закона за финансите се забранява да се правят разходи за подготовка на т.нар. Брекзит без сделка, освен ако това не бъде разрешено от парламента.  Вотът показа колко голяма е съпротивата в парламента пред евентуални планове за напускане на ЕС на 29 март без сделка. Същевременно Лондон  , в която твърди, че Великобритания може да се справи с Брекзит без споразумение, предаде Ройтерс.", "date": "2019.01.09", "title": "Мей: Брекзит твърдо на 29 март (ОБЗОР)"}
{"url": "https://www.monitor.bg:443/bg/a/view/izpylniteljat-na-sistemata-za-e-vinetkite-syglasen-s-proverkite-154149", "text": "Капш“ приветства плановете на българските власти за провеждане на задълбочени проверки на сроковете и резултатите във връзка с въвеждането на системата за електронна винетка, съобщиха от фирмата изпълнител на проекта. От дружеството припомнят, че конвертирането на хартиена винетка в електронна винетка не е предмет на договора им с АПИ и „Капш“ не е отговорна и за уебсайта, чрез който това се е извършвало. Плащанията в брой за електронни винетки също не попадат в обхвата на договора, уточняват от фирмата изпълнител. От там добавят още, че въпреки че не е част от договорното споразумение, Капш предоставя обширни и непрекъснати съвети при поискване от властите без допълнително заплащане.", "date": "2019.01.09", "title": "Изпълнителят на системата за Е-винетките съгласен с проверките"}
{"url": "https://www.monitor.bg:443/bg/a/view/oficialno-margo-robi-stava-barbi-154103", "text": "Австралийската актриса Марго Роби ще блесне като Барби на голям екран. След няколко месеца преговори, 28-годишната красавица се съгласи да се превъплъти в най-известната кукла на всички времена. Проектът ще бъде осъществен с помощта на новосъздадената филмова къща на американската компания за играчки \"Мател\" - \"Мател филмс\". Копродуцент ще бъде компанията \"Лъки чап ентъртейнмънт\", собственост на Роби. който съм сигурна, че ще грабне сърцата на децата и на публиката от цял свят\", заяви звездата от „Отряд самоубийци“. По игралния филм за Барби се работи от 2016 г., като главната роля беше поверена на Ейми Шумър. „За съжаление, вече не мога да се отдам на Барби, заради натоварен график. сподели тогава тя. След Шумър, Ан Хатауей трябваше да се разходи в кокетните обувки на знаменитата кукла, но и нейното име отпадна от каста. По първоначална идея сюжетът трябва да се върти около изгонването на Барби от нейния свят, тъй като не е достатъчно перфектна. Възможни са промени в историята, тъй като оригианлният сценарий е скроен за по-острото чувство за хумор на Шумър. На режисьорския стол за „Барби“ ще седне Алета Джоунс, а продукцията се очаква да излезе на голям екран през май 2020 година.", "date": "2019.01.09", "title": "Официално: Марго Роби става Барби"}
{"url": "https://www.monitor.bg:443/bg/a/view/energijnata-borsa-zatvori-pri-sredna-cena-183-60-leva-za-megavatchas-154143", "text": "При средна цена 183.60 лева за мегаватчас е търгуван днес токът на Българската независима енергийна борса /БНЕБ/, показват данните от търговията на борсата при сегмента \"пазар ден напред\". Сделките са на база утрешен ден на доставка /10 януари/. Средната цена на пиковата енергия /9.00-20.00 ч./ e 250.12 лв. за мегаватчас. Извънпиковата енергия /1.00-8.00 ч.; 21.00-24.00 ч./ е изтъргувана при средна цена 117.08 лв. за мегаватчас. Най-ниската цена в рамките на днешната сесия, при утрешен ден на доставка, е 55.64 лв. за мегаватчас, достигната за 2.00-3.00 ч., а най-високата е 271.96 лв. за мегаватчас - за 13.00-14.00 часа. Данните от БНЕБ показват, че са продадени общо 23 862.50 мегаватчаса електроенергия. Енергийната борса вчера затвори при средна цена 143.56 лв. за мегаватчас. В сегмента \"пазар в рамките на деня\" за днес, 9 януари, БНЕБ отчита до момента общ търгуван обем от 256.80 MWh. Среднопретеглената дневна цена е 52.50 лева за мегаватчас.", "date": "2019.01.09", "title": "Енергийната борса затвори при средна цена 183.60 лева за мегаватчас"}
{"url": "https://www.monitor.bg:443/bg/a/view/razreshavat-lechenieto-na-9-godishnija-stefan-v-rumynija-154141", "text": "Общественият съвет на 9-годишният Стефан Радойчев, на когото беше отказано лечение в румънска болница, реши да бъде отпуснаха сумата за терапията на детето. Това съобщи членът на съвета и председател на Пациентски организации Заедно с теб Пенка Георгиева. Тъй като имаше проблем с документацията, очакваме Министерство на здравеопазването да каже как ще бъде отстранен той, след което вече ще гласуваме отново електронно, допълни тя. Според родителите на детето вината за отказа е на българската здравноосигурителна каса. От НЗОК твърдят, че в свое прессъобщение от 4 януари са декларирали, че въпреки неизрядната документация, предоставена от Фонда за лечение на деца, където родителите на детето са кандидатствали за лечението му със скъпоструващ лекарствен продукт, са издали европейски формуляр S2 за планово лечение. Този документ служи за удостоверение, че НЗОК ще заплати на румънския здравноосигурителен фонд изразходваните за лечението на детето средства в 18-месечен период. Въпреки това обаче детето не е било прието за лечение. От здравната каса посочват, че пациентската организация е публикувала в социалната мрежа писмо от румънското лечебно заведение, към което родителите на детето са се обърнали за лечение. То е адресирано до Министерството на здравеопазването на Република България и до Фонда за лечение на деца и в него румънското лечебно заведение уведомява, че препаратът, ползван при мускулна атрофия е само за румънски граждани. По тази причина в Националната програма могат да бъдат включени само румънски граждани. В писмото се посочва и че румънските власти все още нямат нужните средства за лечението на всички свои пациенти и затова не могат да осигурят средства за лечението на пациент от друга държава, който иска да бъде лекуван преди останалите.", "date": "2019.01.09", "title": " Разрешават лечението на 9-годишния Стефан в Румъния"}
{"url": "https://www.monitor.bg:443/bg/a/view/oblastnijat-upravitel-na-ruse-srokyt-za-lov-na-divi-svine-trjabva-da-se-udylji-154136", "text": "Срокът за групово ловуване на диви свине трябва да се удължи, за да се ограничи максимално популацията им на територията на страната, смята областният управител на Русе Галин Григоров. Според него прекратяването на лова до втората неделя на януари, както е по Закона за лова и опазване на дивеча, би било предпоставка за разпространение на африканската чума. В началото на 2019 г. румънските ветеринарни власти са обявили възникването на нови огнища в непосредствена близост до границата с България. При необходимост в Русе ще бъде свикан веднага кризисен щаб. Григоров призова всички стопани в Русенска област, които отглеждат прасета в дворовете си и не са ги заклали на Коледа, да ги унищожат като превантивна мярка. В съседния на Русе Окръг Гюргево първият регистриран случай на африканска чума по свинете бе потдърден на 7 септември м.г. В целия окръг са унищожени 1266 прасета.", "date": "2019.01.09", "title": "Областният управител на Русе:  Срокът за лов на диви свине  трябва да се удължи"}
{"url": "https://www.monitor.bg:443/bg/a/view/aksel-rouz-pusna-nova-pesen-sys-zajcheto-byni-154126", "text": "След десет години, един месец и дванайсет дни творческо затишие Аксел Роуз разцъфна с чисто нова песен. Парчето се казва Rock the Rock и за разочарование на феновете на Guns N' Roses нито един член на бандата не е записал кредити в него. Ексцентричният вокалист не се вихри със Слаш, с когото отново затоплиха отношения в последните години, а със... зайчето Бъни. И това не е шега. В бандата свири и прасенцето Порки. Звучи невероятно, но цялата тази какофония бързо добива логични измерения след като ви кажа, че песента е записана специално за анимацията на телевизия „Бумеранг“ - „Новите Весели мелодии“. Епизодът, в който прозвучава Rock the Rock беше излъчен на връх Коледа и се казва “Armageddon Outta Here, Part Two”. Едва преди дни обаче беше потвърдено, че гласът си е дал самият Аксел Роуз. Той обаче не е сред авторите на парчето, за което официални виновници са композиторите на анимираната поредица Роб Джонас и Джошуа Фънк. В сценария на епизода Аксел помага на Бъгс Бъни и останалите герои да отклонят голям астероид, който лети към земята. Със силата на рокендрола и мощните си колони Роуз променя траекторията му. Rock the Rock е първата песен на бившия секс символ, след излизането на многократно отлагания албум Chinese Democracy в края на 2008-а. Въпреки това парчето мирише доста повече на страничния му проект като заместник вокал на AC/DC, отколкото да има типичното звучене за Guns N' Roses. И това е не само наше, а и всеобщо мнение на критиците зад Океана. Въпреки това, песента отново даде огънче на надеждите на феновете, че бандата ще започне работа по нов материал. В последните седмици китаристът на Ричард Фортъс намекна, че след края на двугодишното турне „Not In This Lifetime...“ може би се задава и нова музика „много по-скоро, отколкото мислите“. каза в радио интервю той. Ако това стане ще е първият нов материал за Guns в оригиналния състав – със Слаш и Дъф Макгаан, от 1993 г., когато излезе The Spaghetti Incident?. За да бъдем реалисти обаче трябва да припомним, че Слаш заяви миналата есен пред сп. „Planet Rock“: Световната обиколка на Guns N' Roses се нареди на второ място по печалби в музикалната история, но това съвсем не е достатъчно обстоятелство за крепкото здраве на бандата. Само до преди няколко години никой, включително самите членове, не вярваха, че има дори минимална възможност да се съберат в оригинален състав. След като през 2016-та Аксел и Слаш все пак загърбиха миналото и си стиснаха ръцете за турне, се оказа, че и това не може да се приема за чиста монета. В края на обиколката, този декември, тръгна слух, че двамата пак са се изпокарали и то за пари зад кулисите на концерта в Абу Даби. Точно това шоу беше съкратено, като официална причина беше заболяване на вокалиста. Феновете се надяват всичко да са просто злонамерени слухове и се уповават на думите отново на Слаш от август 2018-та пред сп. „Rolling Sotne“:", "date": "2019.01.09", "title": "Аксел Роуз пусна нова песен... със зайчето Бъни (ВИДЕО)"}
{"url": "https://www.monitor.bg:443/bg/a/view/lekarskijat-syuz-otpuska-stipendii-na-zavyrshvashti-medici-154144", "text": "Българският лекарски съюз (БЛС) ще подпомогне развитието на млади медици. Това съобщиха от съсловната организация. От БЛС предвиждат всяка година финансово стимулиране на бъдещи и млади лекари, които са студенти в пети и шести курс. На тях ще им бъдат отпускани месечни стипендии. Към момента ще им се изплащат всеки месец по 120 лева, като те няма да ги получават само по време на ваканциите. Освен това, от съсловната организация предвижда да финансира участието на бъдещи медици в национални и международни научни форуми на специализанти, докторанти и млади лекари. Те трябва да бъдат до 35 години. Ще се финансират и научноизследователски проекти на млади лекари, също до 35-годишна възраст, специализанти и докторанти.", "date": "2019.01.09", "title": "Лекарският съюз отпуска стипендии на завършващи медици"}
{"url": "https://www.monitor.bg:443/bg/a/view/dete-glytna-pionka-i-izdyhna-dokato-dojde-linejkata-154147", "text": "Смъртта на дете предизвика напрежение пред 16-та поликлиника в София. Момченцето си играело в дома си, когато глътнало пионка за „Не се сърди, човече” и се задавило. Майката веднага го завела в спешния център в поликлиниката в „Ботунец”, но там нямало лекар, съобщи Нова ТВ. По думите им имало само една медицинска сестра, която била нова. Веднага се обадили на \"Спешна помощ\", но чакали линейката 45 минути, твърдят близки на починалото дете. Докато чакали, момчето издъхнало. 11-годишно момче е починало във филиала на „Спешна помощ“ в кв. „Ботунец“, потвърди по-късно говорителят на Центъра за спешна медицинска помощ (ЦСМП) – София Катя Сунгарска, цитирана от „Фокус“. „В 14.02 ч. по системата 112 при нас идва сигнал за 11-годишно момче, което най-вероятно е погълнало чуждо тяло, не може да диша и повръща кръв. Разговаряме с близките, снемаме всички данни, които ни подават, и в 14.03 ч. – тоест, на следващата минута, освобождаваме екип, който насочваме към адреса на детето. В 14.08 ч. – 6 минути, след като са ни повикали, се обаждат близки на детето, които отказват сигнала и казват, че ще го закарат в болнично заведение. В 14.16 ч. нашето медицинско лице във филиала ни в кв. „Ботунец“ се обажда и казва, че детето е закарано там. Не е закарано в болнично заведение, не е закарано дори и в поликлиниката, а в нашия филиал – защо там, аз не мога да кажа”, обясни Сунгарска. Тя уточни, че жената, която е била на смяна, приема детето в много тежко състояние – с много нисък пулс и посиняващо. „В това време се обаждаме на линейката, която бяхме насочили към адреса на детето, и ги насочваме към филиала ни в кв. „Ботунец“, за да окажат помощ на медицинското лице там. През това време тя на място извършва реанимационни действия, обдишва, подава кислород, но, за съжаление, детето почива в много тежко състояние. В същото време завеждащият смяната тук, в града, насочва втора линейка натам. Двете линейки пристигат една след друга на мястото, но това, което ни казват колегите, е, че доста голяма група хора се е събрала около филиала. Наложи се да помолим полицията за помощ и тя организира кордон около филиала, защото имаше агресивно поведение“, обясни Сунгарска. Тя уточни, че всеки, който пожелае, може да види разпечатки на комуникацията със 112 и всичко, както следва по часове и минути. „Тази превърнала се в мантра „закъсняла линейка“ е категорично невярна и данните от разпечатката на 112 го доказват. Съболезнования на роднините на детето“, каза още Сунгарска.", "date": "2019.01.09", "title": "Дете глътна пионка и издъхна в Спешна помощ  "}
{"url": "https://www.monitor.bg:443/bg/a/view/sydyt-sprja-delo-za-nesystojatelnost-sreshtu-levski-154124", "text": "Софийски градски съд спря делото за несъстоятелност срещу „Левски“ на фирмата „Глобъл мениджмънт” ЕООД, която е собственост на мениджъра Николай Жейнов. Искането бе отправено заради дълг на „сините“ към Жейнов, който твърди, че клубът му дължи шестцифрена сума. Определението на съда може да се обжалва с частна жалба пред Софийски апелативен съд в едноседмичен срок от връчването му.  В същото време турските медии обявиха, че голмайсторът Станислав Костов е все по-близо до трансфер в носителя на Купата на страната „Акхисар Беледиеспор“, като се смята, че остава само двата клуба да договорят цената на футболиста. Агентът на голмайстора Милко Бански призна, че доста отбори от долната половина на турския елит имат интерес към Костов, който направи страхотна есен на „Герена“. „Звънят непрекъснато различни хора, както и от „Акхисар Беледиеспор“, така и от „Ерзурумспор“, а и от други тимове. Интересът е наистина реален, но Костов и аз не сме се разбирали с нито един клуб. Той има договор с „Левски“, където се чувства отлично. Разбира се, че ако има оферта, която задоволява клуба и него, може да се стигне до трансфер“, заяви Бански.", "date": "2019.01.09", "title": "Съдът спря дело за несъстоятелност срещу „Левски“"}
{"url": "https://www.monitor.bg:443/bg/a/view/ek-nastojava-za-spazvane-na-migrantskite-kvoti-154129", "text": "Еврокомисарят по вътрешните работи и миграцията Димитрис Аврамопулос отново настоя за въвеждането на временни мерки за разпределението на мигрантите, пристигнали в ЕС, докато бъдат утвърдени промени в правилата от Дъблин. Той отбеляза, че тези временни мерки не бива да насърчават миграцията. Еврокомисарят изрази надеждата до средата на годината да има напредък в преговорите по промяната на правилата от Дъблин за разпределение на пристигналите в ЕС мигранти. По неговите думи миналата година 150 000 мигранти незаконно са проникнали в ЕС. Аврамопулос уточни, че засега ЕС не успява да установи диалог с Либия заради двувластието там. Същевременно заместник-председателят на Европейската комисия Юрки Катайнен коментира, че европейските данъкоплатци трябва да плащат дори и цент за държави, където законността не е установена. „Държавите от ЕС трябва да започнат високо да говорят за върховенството на закона. Дипломацията невинаги е решение, понякога трябва да надигнем глас. Остава в сила предложението ни да обвържем отпускането на средства от ЕС само за страните в Общността, където върховенството на закона не е под въпрос“, добави той. В някои държави от ЕС има предизвикателства пред върховенството на закона, всеки знае за обстановката в Полша, Унгария, а за съжаление и в Румъния, коментира Катайнен. Самият Катайнен уточни, че няма да участва скоро в избори и напуска политиката.", "date": "2019.01.09", "title": "ЕК настоява за спазване на мигрантските квоти "}
{"url": "https://www.monitor.bg:443/bg/a/view/slavija-s-dvama-novi-shte-goni-baraj-za-evropa-154127", "text": "„Славия“ започна подготовка за новия сезон с две нови попълнения - левият бек Преслав Петров, който пристига от „Дунав“ (Русе) и десният Ертан Томбак, който идва от „Черно море“. Четирима пък се разделиха с клуба в лицето на Неманя Иванов, Милчо Ангелов, Александър Александров и Момчил Цветанов, а Тони Иванов и Кристиан Пешов са преотстъпени в „Локомотив“ (Горна Оряховица) и ЦСКА 1948. Наставникът Златомир Загорчич заяви, че отборът ще опита да спечели всеки мач до края и ще се радва, ако Галин Иванов остане. „Имам нужда от него, но и искам да иде в чужбина и да заработи някой лев. Имаме готов негов заместник, но той ще бъде изненада за всички. От школата ще имаме нови попълнения. Трябваше двама юноши на дойдат в Турция, но за съжаление единият е контузен. Целта ни е бараж за Европа. Надяваме се да се класираме в евротурнирите“, коментира Загорчич. „Белите“ ще изиграят шест контроли в Турция между 15 януари и 5 февруари. До момента са ясни четири от съперниците - „Миедж“,„Арка“, „Пюник“ и „Университатя Клуж“.", "date": "2019.01.09", "title": "„Славия“ с двама нови,  ще гони бараж за Европа"}
{"url": "https://www.monitor.bg:443/bg/a/view/obnovjavat-gradskija-stadion-v-pazardjik-s-800-000-lv-ot-dyrjavata-154091", "text": "С 800 000 лева, отпуснати от правителството, ще бъде обновен градския стадион „ Георги Бенковски“ в Пазарджик. Това съобщи кметът на общината Тодор Попов. С тези средства ще бъде проектирана и изградена напълно нова визия на пространствата около централния вход към терена. Ще се монтират изцяло нови седалки, ще бъдат премахнати пистите за бягане, а по този начин публиката ще може да наблюдава по-добре игралното поле. Предстои обявяване на обществена поръчка за избор на изпълнител за инженеринг за проектиране и строителство.Ремонтът ще продължи до лятото, когато се предвижда всичко да е свършено по него, като това е само половината от работата. През есента същата процедура ще се приложи и за втората част на спортното съоръжение, която е срещуположна на тази със съблекалните и ВИП-местата. Кметът допълни, че в близост до стадиона ще бъде изградено още едно тренировъчно игрище с осветление, то ще бъде финансирано от БФС, а пазарджишката община след решение на ОбС ще предостави безвъзмездно терен на футболния съюз. Очакванията са новото игрище да стане до месец май.", "date": "2019.01.09", "title": "Обновяват градския стадион в Пазарджик с 800 000 лева"}
{"url": "https://www.monitor.bg:443/bg/a/view/s-10-lv-poskypva-kupuvaneto-na-staj-za-pensija-154123", "text": "Българите, на които не им достига стаж за пенсия, от началото на годината плащат повече, ако искат да си закупят осигурителен стаж, съобщиха от Националният осигурителен институт. Поскъпването е с 10 лв. на месец.  Размерът на месечната вноска от 1 януари стана 110. 88 лв., като през миналата година тя беше 100.98лв. Това означава, че тези, които искат да закупят 5 години, което е и максимумът, ще трябва да се бръкнат в джоба с 600 лв. отгоре. Причината е повишаването на минималната работна заплата от 510 на 560 лв. Размерът на вноската се изчислява с процента, определен за фонд „Пенсии“ за родените преди 1 януари 1960г., които за 2018г. и за 2019г. е 19.8% от минималната заплата.  1241 нашенци са закупили стаж, за да изезнат в залужена почивка през първото полугодие на 2018г., като през първите 3 месеца те са били едва 268, става ясно от данните на осигурителния институт. Средно, за да се пенсионират не са им достигали по 21 месеца. Освен пенсионерите, на които не им достигат години, студентите също могат да си закупят времето, през което са следвали. До юни 2018г. от закупен стаж в осигурителния институт са постъпили 4 860 040 лв.", "date": "2019.01.09", "title": "Стажът за пенсия поскъпва с 10 лева "}
{"url": "https://www.monitor.bg:443/bg/a/view/dizajnerkata-megz-na-mushkata-na-prokuraturata-za-obsebvane-154132", "text": "Дизайнерката Миглена Каканашева – Мегз е обвинена от районната прокуратура в Пловдив в обсебване в особено големи размери. Пусната е на свобода с парична гаранция от 10 000 лева. Това съобщи за Агенция „Монитор“ районният прокурор на Пловдив Чавдар Грошев. Наказанието, предвидено за това престъпление е от 3 до 10 години затвор, като е възможна и конфискация на цялото имущество. В края на септември 2018 г. Каканашева обяви за откраднат джипа си марка \"Мерцедес G350\", който е на стойност около 100 000 лева. Жалбата в Първо районно е подадена от братовчеда на Мегз- Антон Лесов. Той заявил, че на 27 септември е оставил луксозния автомобил пред бар в \"Кючук Париж\", а на следващата сутрин го нямало. Джипът е лизингов и е собственост на \"Софауто\". По време на разследването криминалистите се натъкнали на противоречиви и подозрителни факти. Гаджето на дизайнерката- транспортният бос Румен Рончев беше арестуван на 8 януари, съобщи трафик нюз. С постановление на Районна прокуратура той е задържан за 72 часа. Срещу него е повдигнато обвинение за застрахователна измама. Обвинение има и срещу 33-годишния братовчед на Каканашева – Лесов. Само преди дни Мегз написа във Фейсбук: „Преди около 2 месеца мъжът ми ме покани да управлявам бизнеса му заедно с него. Някой друг път ще ви разказвам колко трудно решение беше това. Сега искам просто да уточня, че от около 8-9 месеца живея интензивно с проблемите на транспортния бизнес в България. А от 2 месеца отделям почти цялото си време там.“", "date": "2019.01.09", "title": "Дизайнерката Мегз на мушката на прокуратурата за обсебване"}
{"url": "https://www.monitor.bg:443/bg/a/view/jyltite-jiletki-hodjat-200-km-pesh-za-da-vdyhnovjat-protestite-154133", "text": "Активисти на протестното движение на \"жълтите жилетки\" във Франция призоваха за масово теглене на спестяванията от френските банките като част от продължаваща борба срещу правителството, предаде АП.  Преди деветия пореден протестен уикенд в Париж и други френски градове \"жълтите жилетки\" отправиха призив в социалните мрежи за масово теглене на пари от банките. Протестиращите се надяват, че това може да принуди правителство да се вслуша в исканията им, по-специално в призива им за по-пряка демокрация чрез референдуми, позволяващи на гражданите да предлагат нови закони. Инициатор на призива за тегленето на пари е активистът от движението, Максим Никол. Операцията е насрочена за събота, 12 януари от 8 часа местно време и е предвидено да се проведе още веднъж идния месец, в случай на провал. Последиците са потенциално много съществени: нито една банка не държи ликвидности, съответстващи на депозитите на клиентите си, а банка, която не е в състояние да отговори на исканията за теглене се изправя пред невъзможността да плаща разходите си за функциониране. След това схемата е класическа: ако една банка се срине, целият сектор се разклаща. Същевременно двама участници в движението на \"жълтите жилетки\" във Франция, единият от които - основател на крайнодясна група, поеха пеш на над 200-километров поход до Париж, за да върнат мащаба на мобилизацията от началото на народните протести срещу президента Еманюел Макрон на 17 ноември, предаде АФП. \"Не можех да остана със скръстени ръце на дивана пред телевизора, както правят много хора. Така няма да раздвижим нещата\", каза за АФП Дени Колине - инициатор на похода от Сен Дизие в Източна Франция до Париж. През юни 2017 г., след избирането на Макрон, Колине създал група, в която няколко месеца членувал 62-годишен пенсионер, Жан-Пиер Буйе, задържан през ноември за планиране на насилствен акт срещу президента. Колине участва в протестите на \"жълтите жилетки\" от началото им през ноември. Двамата тръгнаха към 10 часа днес от Сен Дизие, аплодирани от петдесетина \"жълти жилетки\", дошли да ги насърчат. В Париж те ще отидат до президентския дворец и резиденцията на правителството да потърсят отговор на въпроса, написан на сигналните им жилетки: \"Защо някои могат единствено да оцеляват, докато други имат право да живеят много добре?\".", "date": "2019.01.09", "title": "\"Жълтите жилетки\" призовават за масово теглене на парите от банките"}
{"url": "https://www.monitor.bg:443/bg/a/view/kaufland-bylgarija-sys-sertifikat-za-energijna-efektivnost-iso-50001-154130", "text": "Системата за управление на енергията на Kaufland България премина успешно сертификация по международния стандарт за управление на енергията ISO 50001:2011. Целта на стандарта е да определи процесите за подобряване на енергийната ефективност, намаляване на енергийните разходи, емисиите на парникови газове (GHG) и другите влияния върху околната среда. Стандартът ISO 50001 определя международната рамка за непрекъснато подобряване на използването и потреблението на енергия „Устойчивото управление на природните и енергийни ресурси представлява една огромна част от цялостния социален ангажимент на Kaufland България. Със сертификата ISO 50001 и други прилагани мерки, свързани с енергийната ефективност и оптимизацията на използваните ресурси, Kaufland България пряко се ангажира с намаляване емисиите на парникови газове в атмосферата и се подчертава последователната ни политика за опазване на околната среда“, коментира Иван Чернев, председател на УС на Kaufland България. В обхвата на сертификата, получен от Kaufland България, влизат административните и логистичните процеси при търговията с хранителни и нехранителни продукти в обслужващия офис и в централния склад в Стряма, а също и самата търговия във всички 58 филиала на веригата. Сертифициращата организация е DEKRA Certification GmbН. Енергийният мениджмънт на Kaufland България има за цел да развива и повишава енергийната ефективност в обектите на веригата, за да са максимално енергийно устойчиви. С помощта на неотдавна въведена софтуерна система компанията има възможност да наблюдава, контролира и сравнява и общото потребление на електричество, и потреблението поотделно на климатичните системи, осветлението, вентилационните инсталации и други. Специализираният софтуер дава възможност да бъдат открити случаи на необосновано повишаване на енергийно потребление, което би могло да бъде избегнато и оптимизирано. „От практична гледна точка енергийната система спомага в случаите, когато например разходът на енергия за осветлението или вентилацията в един филиал са над нормалните или работят постоянно, енергийният мениджър получава сигнал. След това въвежда съответната превантивна мярка, било то чрез преминаване към енергийно ефективен автоматичен режим или чрез отстраняване на възникнал технически проблем“, казва Иво Василев, енергиен мениджър на Kaufland България. По силата на стандарта Kaufland България се ангажира да създаде възможност на всеки неин служител – в обслужващия офис, филиалите или логистиката й, да коментира или да предлага подобряване в системите за управление на енергията. Така всеки човек, който работи за Kaufland, може да бъде част от енергийния й мениджмънт. Сертификатът ISO 500001 няма задължителен характер, но като отговорна компания Kaufland България взе решение да покрие изискванията му. По него досега бяха сертифицирани филиалите на Kaufland в Германия, Румъния, Чехия и Хърватия.", "date": "2019.01.09", "title": "Kaufland България със сертификат за енергийна ефективност ISO 50001"}
{"url": "https://www.monitor.bg:443/bg/a/view/noshtta-na-skokovete-se-zavryshta-v-arena-armeec-154137", "text": "България отново ще е домакин на финалите на световното първенство по мотоциклетизъм фрийстал след 3-годишно прекъсване. На 14 декември 2019 г. грандиозното шоу \"Нощта на скоковете\" ще се проведе отново в столичната зала \"Арена Армеец\". Досега страната ни е била домакин на тези атрактивни финали общо 6 пъти, като е печелила признанието за най-добър организатор в света в три от тях - през 2012, 2013 и 2015 година. Това е и единственият старт от световно първенство, на които България ще е домакин. \"Това престижно събитие нямаше как да се осъществи без подкрепата на правителството и на Министерството на младежта и спорта, за което благодарим, коментира председателят на Организационния комитет за Гран при на България Румен Петков. - \"Нощта на скоковете ще бъде един уникален подарък за всички почитатели на мотоциклетните спортове.\" В календара на Българската федерация по мотоциклетизъм през новия сезон са влезли рекордните на брой 33 старта, които ще се проведат на територията на общо 20 общини в продължение на 24 уикенда. В тях ще участват над състезатели от 50 клуба, а очакваният брой на зрителите е над 200 000. Сред тях са и кръговете от европейските първенства по мотокрос в класовете ЕМХ65 и ЕМХ85 и ЕМХ Open, по супермото за Junior и S3. За първи път ще има надпревара и за ATV X Cross и Quad машини, а за втори - на BG-X Enduro. През 2019-та година в световния шампионат по мотокрос ще видим двама български пилоти - Петър Петров в клас МХGP и за първа година в клас МХ2 - Хакан Халми. Петров ще се състезава за нов отбор от клас MXGP – North Europe Racing Team с машина КТМ, a Халми ще облече цветовете на Vamo Racing Team също с КТМ. Двамата ще участват само в европейските кръгове на световното и в момента са на предсезонна зимна подготовка. В европейския шампионат през 2019 г. ще се пуснат двама българи - Николай Малинов в двутактовия клас ЕМХ125 и Майкъл Иванов при четиритактовите машини на клас ЕМХ250. И двамата ще бъдат с машини КТМ. Кръговете на този шампионат се провеждат успоредно със световния, така че в падока през състезателните уикенди ще има общо четирима български мотокросисти. Теодор Кабакчиев вече е в световното по СуперЕндуро, едно от най-новите първенства, което включва общо 5 кръга които се провеждат през зимния период на закрито (в зали). Пред него за сезон 2019 остават още 3 кръга. В мотоциклетизма на писта за трети 3-тия сезон Мартин Чой ще участва в световното по издръжливост (FIM Endurance World Championship) и за трети път в \"24-те часа на Льо Ман\". През 2019-а Чой отново ще кара BMW мотоциклет и ще се състезава в Eko BMW Racing team. Ангел Караньотов също не си губи времето през студените месеци и усилено тренира мотокрос за физическа подготовка с машина Beta, като Overdrive Ducati-то му чака началото на пролетта и първите стартове на BMU европейския шампионат по мотоциклетизъм на писта. В събота в Гран хотел \"Москва\" от 17,30 ч. пък ще е награждаването на най-добрите ни мотопилоти за класиранията им през 2018 г.", "date": "2019.01.09", "title": "\"Нощта на скоковете\" се завръща в \"Арена Армеец\""}
{"url": "https://www.monitor.bg:443/bg/a/view/umuvat-za-po-dobro-elektrosnabdjavane-v-selata-po-iskyrskoto-defile-154134", "text": "Цялостна модернизация на възлова станция „Елисейна“, която включва подмяна на енергийното оборудване и въвеждане на система за дистанционно управление - това е една от основните мерки в инвестиционната програма на „ЧЕЗ Разпределение България“ АД за територията на Искърското дефиле, която бе представена днес в министерството на енергетиката пред кметове на няколко населени места от района. Срещата, повод за която бе недоволството на местното население заради чести прекъсвания на електроснабдяването, се проведе със съдействието на заместник-министъра на енергетиката Красимир Първанов. През миналата седмица жителите на засегнатите села заплашиха с протести. Чрез модернизирането на възловата станция ще се минимизира броят на засегнатите клиенти при нарушения в електрозахранването, поясни пред кметовете от региона Виктор Станчев, член на Управителния съвет на дружеството. Очакванията са до средата на годината проектът да бъде завършен. За подобряване на електроснабдяването в региона ще бъдат монтирани и пет нови дистанционно управляеми комутационни апарати, чрез които се локализира конкретното място на повреда в електропровода. По този начин при авария се избягва изключване на големи участъци с много клиенти. При нарочна проверка от дружеството са установили, че последните изключвания на електрозахранването са предизвикани от падане на заразени дървета извън сервитутните зони. По този повод ще се търси съдействие на държавните горски стопанства, за да бъдат маркирани и отсечени такива екземпляри. Заместник-министър Първанов настоя за по-добра комуникация между „ЧЕЗ Разпределение България“ АД и кметовете, за да бъде населението своевременно информирано за всякакви действия, свързани с електроснабдяването в региона.", "date": "2019.01.09", "title": "Умуват за по-добро електроснабдяване в селата по Искърското дефиле"}
{"url": "https://www.monitor.bg:443/bg/a/view/kmetovete-s-4600-tavan-na-zaplatite-154116", "text": "Кметовете, техните заместници и кметските наместници ще могат да получават заплати колкото министър. Това предвижда нов подход за определяне на заплатите, който кабинетът прие на своето заседание с промените в постановление за възнагражденията в бюджетните организации. Така заплатите на градоначалниците ще се гласуват от общинските съвети, като максималният им размер не трябва да надвишава основната заплата на министър, която към момента е близо 4600 лева.    В момента кметските заплати бяха обвързани с нивата и степените на заплащане в държавната администрация. Така един градоначалник на община с население от 50 000 до 100 000 души, получават между 800 и 2600 лева. На свой ред заплатите на министрите в кабинета са обвързани с тези на депутатите, а те на всеки три месец се актуализират според скока на средната работна заплата. В постановлението на МС се предвижда и увеличение на заплатата на областните управители - техните възнаграждения ще бъдат равни на 80 % от заплатата на министър, което прави 3660 лева. Заместник областните управители пък ще взимат 80 на сто от тази на губернатора, което пък е малко над 2900 лева. Ще има скок и за директорите на държавни и изпълнителни агенции като антикорупционна мярка, а размерът им ще се определя от ресорния министър. Разрешава се и на шефовете на агенции да си назначават експерти за връзки с обществеността. Сега такава възможност имаше само за министерствата, като тези служители са част от политическия кабинет на министъра. Наред с това кабинетът прие поправки и в наредбата на заплатите на чиновниците. С нея целяло да се създаде по-добри възможности за привличане на квалифицирани и мотивирани служители, включително млади хора. Укрепва се и принципът „заплащане според изпълнението“, като всеки чиновник ще получава възнаграждение спрямо постигнатите от него резултати и на проявените знания, умения и качества в работата. Актуализира се и въведената през 2012 г. скала за определяне на заплащането. Това дава възможност за коригиране на диспропорциите в размера на заплатите на служители от една и съща администрация. В почти всяка администрация има чиновници в с висока квалификация и устойчиво високи оценки на изпълнението, които се оказват с „изоставащи заплати” в сравнение със служители на аналогични длъжности, назначени след 2012 г.", "date": "2019.01.09", "title": "Кметовете с 4600 лева таван на заплатите"}
{"url": "https://www.monitor.bg:443/bg/a/view/legenda-na-the-ramones-pristiga-v-bylgarija-154007", "text": "Барабанистът на бащите на пънк-рока The Ramones Ричи Рамоун, ще направи първият си концерт у нас на 4 април в клуб „Строежа“ в София. Шоуто му у нас е част от турнето Hot as Hell. Въпреки че става част от Тhe Ramones чак през 1983 г. - 9 години след като е създадена бандата, за него пънк иконата и основател на групата Джоуи Рамоун казва: “Той е най-великото нещо, което се е случвало на Тhe Ramones”. Заедно с групата, Ричи има над 500 участия на сцена, освен това пише някои от най-добрите парчета в албумите Animal Boy, Too Tough to Die и Halfway to Sanity. Той е единственият барабанист на The Ramones, който е бил водещ вокал в песни като \"(You) Can’t Say Anything Nice”. Също така, той е и единственият, композирал индивидуално песни, включително и хитовата “Somebody Put Something in My Drink”. През 2007-а Ричи Рамоун запознава симфоничния свят със своите виртуозни умения, изпълнявайки “Suite for Drums and Orchestra”, базирана на „Уестсайдска история“ на Ленард Бернстейн. До 2014-та всички оригинални членове на култовата банда напускат този свят, след като разформират групата през 1996-та. Ричи обаче остава на сцена и на 8 октомври 2013-та пуска първия си солов албум \"Entitled\", който включва нови песни, сътворени от самия него, както и такива, които той е писал за The Ramones. През август 2017 г. барабанистът реализира и втори албум - \"Cellophane\". Тази пролет, между 15 март и 12 април Ричи Рамоун ще обиколи 10 държави - Дания, Германия, Белгия, Австрия, Румъния, България, Италия, Сърбия, Унгария и Чехия. В самостоятелните си обиколки освен барабанист той е и вокалист на групата си. Освен него зад микрофона и с китара застава лондончанката Клеър Мистейк, а американецът Глен Гилбърт е на соло-китара. В София хедлайнерите пристигат с подгряваща група от Германия Chaos Commute, които ще открият в 22:00 ч.  Билети за събитието са на цени от 18 лв. на предварителна продажба и 25 лв. на самата дата и на място.", "date": "2019.01.09", "title": "Легенда на  The Ramones пристига в България"}
{"url": "https://www.monitor.bg:443/bg/a/view/izdirvat-bylgarka-izcheznala-na-pyt-za-atina-154117", "text": "34-годишната софиянка Петя Иванова Петрова изчезна мистериозно на път за Атина. Младата жена е тръгнала на 5 януари вечерта с автобус от София за гръцката столица, съобщи \"Труд\". Последният контакт с нея е бил малко преди да премине граница, след което следите й се губят. Според информация на близки от семейството, Петя не е имала роуминг услуги, но обещала да закупи гръцка сим-карта и да се обади. Два дни след тръгването й обаче от нея няма и следа. От автобусната компания са потвърдили пред близките, че всички пътници са слезли на крайна дестинация Атина. \"Притеснени сме за сестра ми, защото тя е била 8 години в Гърция, познава обстановката и страната. Трудно е да се загуби. Свързахме се с нейни близки на остров Андрос, къдетo е работила, но никой не я виждал там. Не разполагаше и с много пари\", сподели сестра й Димитринка Петрова. За изчезването на Петя семейството е уведомило 5-то районно полицейско управление в София. Изпратен е мейл и до българското посолство в Атина с молба за помощ. Умоляват се граждани, които имат информация да се обадят в полицията или българското посолство в гръцката столица.", "date": "2019.01.09", "title": "Издирват българка, изчезнала на път за Атина"}
{"url": "https://www.monitor.bg:443/bg/a/view/23-kontrolno-propuskatelni-punkta-na-otkrivashtata-ceremonija-za-plovdiv-evropejska-stolica-na-kulturata-154120", "text": "Снайперисти ще пазят откриването на Пловдив – Европейска столица на културата, на бул. „Цар Борис Трети Обединител”. Освен тях, в района ще има екипи на Специализирания отряд за борба с тероризма, на Националната служба за охрана, на Специализираните полицейски сили от Пловдив и София, както и от дирекция „Жандармерия”. Мерките за сигурност по време на грандиозната церемония по откриването ще са същите, каквито се прилагат по време на честванията на 6 септември – деня на Съединението на едноименния площад в Пловдив. Това стана ясно по време на пресконференция на шефа на ОД на МВР в Пловдив ст.ком. Атанас Илков. „Предвиден е значителен ресурс от полицейски сили и средства за недопускане на нарушения и гарантиране на сигурността по време на официалната церемония за откриване на  “Пловдив – Европейска столица на културата 2019” от 11 до 13 януари”, каза Илков. Той уточни, че на събитието на 12 януари вечерта се очакват над 30 000 зрители. Дроновете преди, по време и след откриващата церемония са абсолютно забранени. Изключение се прави за телевизия, която има правата да отразява събитието. С помощта на преградни съоръжения е очертан периметърът на събитието,  както и на обособените няколко вътрешни зони - за зрители, официални гости, медии, изпълнители и пиротехника. Осигурени са мобилни полицейски екипи, които да патрулират около района и в централната градска част, а на подстъпите към зоните за публиката са изградени 23 пропускателни пунктове. На тях ще се извършват щателни проверки на посетителите и личните им вещи съгласно Закона за събранията, митингите и манифестациите. Полицейските служители ще следят стриктно и няма да допускат: лица във видимо нетрезво състояние или маскирани с цел да се затрудни разпознаването им; носене на оръжие или други специално предназначени или приспособени предмети, които могат да се използват против живота и здравето на хората или за причиняване на материални щети; внасянето на пиротехнически изделия. За да се избегне затруднението и забавянето на осъществявания контрол на пунктовете е препоръчително зрителите да не носят  обемисти багажи. При охраната на обществения ред ще се използва видеонаблюдение. Определен ангажимент има и наета от организаторите частна охранителна фирма. Във вътрешните зони доброволци с отличителни знаци ще упътват посетителите, а при възникнала необходимост ще оказват първа помощ. За бърза реакция при извънредна ситуация на няколко места около сцената ще бъдат разположени екипи на спешна медицинска помощ и РДПБЗН с необходимата противопожарна и аварийна техника. С оглед ненарушаване на мерките за сигурност по време на откриващия спектакъл полицията напомня на живущите в съседство до го наблюдават при затворени прозорци на домовете си. Въведена и е и временна организация на движението за автомобили, като се забранява преминаването по цялото протежение на бул. “Цар Борис ІІІ Обединител”, от кръстовището с бул. “Христо Ботев” до кръстовището с бул. “Шести септември”. Спира се движението по ул. “Патриарх Евтимий”, източно и западно от бул. “Цар Борис ІІІ Обединител”. Достъпът към бул. „Цар Борис Трети Обединител” от ул. „Граф Игнатиев” и ул. „Цанко Дюстабанов” ще бъде ограничен. Забранява се автомобили да паркират по: ул. “Иван Вазов”, от кръстовището с ул. “Авксентий Велешки” до кръстовището с ул. “Цар Асен”; ул. “Цар Асен” до кръстовището с ул. “Цанко Дюстабанов”; ул. “Д-р Г.М. Димитров”, от кръстовището с ул. “Цар Асен” до кръстовището с ул. “Крали Марко”, както и по самата ул. “Крали Марко”. В тази връзка за улеснение на гостите на града са определени буферни паркинги, към които водачите ще бъдат насочвани от полицейски служители.", "date": "2019.01.09", "title": "23 КПП-та на откриването на Пловдив - Европейска столица на културата"}
{"url": "https://www.monitor.bg:443/bg/a/view/nova-vylna-losho-vreme-obhvashta-gyrcija-154115", "text": "Нова вълна от лошо време, наречена \"Ипатия\", обхваща от Гърция от сряда. Очакват се бурни южни ветрове в моретата на страната, предупреждава гръцката метеорологична служба. \"Катимерини\" съобщава, че в община Солун остават затворени училищата. Предишните интензивни атмосферни явления, наречени \"София\" и \"Телемах\", донесоха обилни снеговалежи и ниски температури и предизвикаха проблеми в транспорта, затваряне на училища и отнеха живота на четирима души. Очакват валежи от сняг в планинските и полупланинските райони на централна и северна Гърция и в равнинните райони на Тесалия, Македония и Тракия. В останалите части от страната се очакват дъждове и локални бури. Десетки бежанци, настанени в палатков лагер в Северна Гърция, протестираха срещу условията, след като температурите паднаха до минус 20 градуса по Целзий. Сняг падна на много от гръцките острови. Подобрение на времето ще има в петък, когато обаче температурите отново ще спаднат. В Европа трайно се установи сурово зимно време. За пореден ден днес стотици хора останаха блокирани в някои алпийски райони, бурни ветрове причиниха забавяне и отменяне на полети и повишиха опасността от смъртоносни лавини в планините, предаде Асошиейтед прес. Най-малко 12 души са загинали при инциденти, свързани с лошото време миналата седмица, повечето - при лавини. В Австрия стотици жители са принудени да останат по домовете си поради блокираните пътища, някои райони са без ток, след като натежали от сняг дървета прекъснаха електропроводи. Училищата в някои части на страната втори ден са затворени, а хората са съветвани да чистят снега от покривите на къщите си, след като няколко сгради рухнаха. Има загинали в лавини в Швейцария, Австрия и Германия, а властите предупредиха, че продължаващите валежи от сняг увеличават и без друго високия риск от нови лавини. Почти цяла Германия е обхваната от циклона \"Бенямин\".", "date": "2019.01.09", "title": "Нова вълна лошо време обхваща Гърция "}
{"url": "https://www.monitor.bg:443/bg/a/view/boec-na-cvetan-vasilev-2-chasa-na-sreshta-pri-lozan-panov-snimki-154125", "text": "Мафията официално влезе във ВКС. Председателят на съда Лозан Панов прие в кабинета си в Съдебната палата Георги Георгиев от БОЕЦ, като спявката им продължи два часа, при закрити врата. След нея Георгиев, който е по-известен като шпионин на банкера-беглец Цветан Василев, чието НПО играе ролята на бухалка срещу прокуратурата, повдигнала обвиненията на Василев за източването на КТБ, излезе видимо доволен от разговора. Кадри как екипът на Георгиев влиза при Панов бяха разпространени от Канал 3, от чието присъствие служителите на шефа на ВКС неприятно се изненадаха. Със срещата си Лозан Панов продава третата инстанция на мафията, с което руши авторитета на съда, където работят достойни магистрати, доказали своя професионализъм. Разрушаването на имиджа на тази над 120-годишна институция става еднолично от страна на Панов заедно със съпругата му Елисавета Панова, по-известна като Черния лебед. Поради това е необходимо Брюксел да се намеси спешно, за да се осветят действията на съдия N1, и да не остане без последици фактът, че от 4 години той разрушава най-висшата институция в съдебната система – ВКС. За срещата мълчаха от ВКС, но самият Георгиев се похвали за нея в социалните мрежи. Този път медии не бяха канени, което подсказва, че председателят на ВКС е искал разговорът с Георгиев да се проведе тайно. След края й той остана зад вратите на кабинета си, но пък Георгиев се похвали, че разговорът е преминал отлично. Попитан дали са коментирали приятеля му Цветан Василев, който бяга от българското правосъдие и вече повече от четири години сe укрива в Сърбия, Георгиев неубедително отрече. На въпрос към ВКС защо Панов се е срещнал с председателя на БОЕЦ при положение, че Георгиев парадира с връзките си с подсъдимия за източването на милиарди от КТБ Цветан Василев и какво са дискутирали, от кабинета на шефа на ВКС реално не отговориха, като коментираха лаконично: \"На срещата БОЕЦ представиха дейността на организацията си и къде какви сигнали са подавали\". Заявиха също, че при разговора не са коментирани \"никакви конкретни дела срещу никакви конкретни лица\". Отговорът обаче пряко влиза в противоречие с изявление на Георги Георгиев пред спонсорирания от Цветан Василев сайт \"Фрогнюз\", който отдавна играе и ролята на ПР на банкера-беглец. Пред интернет страницата на агент Академик на ДС Георгиев заявява след срещата, че освен първата данъчна проверка срещу Лозан Панов и половинката му Бети, която приключи със сигнал за нередности в КПКОНПИ, има и втора. Тя вече била самостоятелна срещу Бети Панова, която стана известна в публичното пространство с прякора, даден й от лидера на партия \"Да, България\" Христо Иванов - Черния лебед. Предвид факта, че досега подобна информация не е обявявана от данъчните, това означава, че Георгиев я е научил на срещата от самия Панов. Каква е причината шефът на ВКС да ползва като душеприказчик човека, работещ в полза на Цветан Василев можем само да се досещаме. Едно е абсолютно сигурно - срещата между двамата е недопустима и влиза в пряко противоречие с етичните правила на Темида, а също и със закона за съдебната власт. Причината е, че рано или късно делото за източването на КТБ от страна на Цветан Василев ще стигне до председателствания от Панов Върховен касационен съд. Проведеният вчера разговор буди сериозни и основателни съмнения, че при него е била договаряна именно оправдателна присъда за Василев на трета инстанция. Т.е., че съдебното решение вече предварително е продадено на мафията. Да не говорим, че подобна среща дава ясен сигнал към по-долните инстанции, чийто решения реално ще бъдат ревизирани от ВКС, каква е „правилната присъда“ според Панов. Че шефът на ВКС няма каквито и да било скрупули да се намесва на работата на по-долните инстанции лъсна особено ясно при случая „Иванчева“, когато прати на апелативния спецсъд проверка, тъй като не хареса решението на спецмагистратите тя да остане в ареста.", "date": "2019.01.09", "title": "Мафията влезе във ВКС (ОБНОВЕНА+СНИМКИ)"}
{"url": "https://www.monitor.bg:443/bg/a/view/dve-koli-vletjaha-v-magazin-v-centyra-na-sofija-snimki-154119", "text": "Две коли се удариха в центъра на София на кръстовището на ул. Дунав\" и ул. \"Екзарх Йосиф\". Две коли влетяха в магазин в центъра на София, след като се удариха на светофар. Инцидентът станал с ранния следобед в сряда на кръстовището на ул. „Дунав“ и ул. „Екзарх Йосиф“. Зрелищната катастрофа станала с кола и баничарка, а причината за нея е отнето предимство. Докато товарния автомобил се е движил по ул. „Дунав“, леката кола  Рено е правило десен завой, за който има предимство. За жалост леката кола е надънила буса отзад, като ударът е бил толкова силен, че двете возила са влетели в магазина, който се намира на ъгъла на кръстовището. В кооперацията има апартамент актьорът Калин Сърменов. По първоначална информация няма пострадали. На място има линейка и полиция. „Всичко стана за секунди. Чу се звук от спирачки и търкане на гуми, след което последва жесток удар. Колите буквално влетяха в сградата“, разказаха очевидци пред „Монитор“. Сигнал до тел. 112 и „Пътна полиция“ подали както водачите на колите, така и случайни минувачи. На място пристигнала и линейка, която обаче се върнала празна, тъй като за щастие нямало пострадали. До вечерта обаче полицейски патрул се налагаше да описва щетите по автомобилите, както и причините за катастрофата. И двамата водачи се сдобили с актове за нарушения по Закона за движение по пътишата. Тепърва обаче ще се установява кой точно има вина, тъй като „ситуацията е спорна“, обясниха пред „Монитор“ от „Пътна полиция“. От там поясниха, че и двамата шофьори могат да обжалват актовете си, а съда да прецени кой от тях има вина и кой не.", "date": "2019.01.09", "title": "Две коли влетяха в магазин в центъра на София (СНИМКИ)"}
{"url": "https://www.monitor.bg:443/bg/a/view/dyrjavata-plashta-protivogripnite-vaksini-za-hora-nad-65-godini-154121", "text": "Национална програма за подобряване на ваксинопрофилактиката на сезонния грип 2019-2022 г., която предвижда държавата да поеме ваксините на хората над 65 години, прие правителството днес. В България имунизационният обхват с грипни ваксини е нисък, като за периода 2013-2017 г. средният обхват в страната е едва 2,4 на 100 души (2,17 - 2,61 процента). Тези изчисления са направени на базата на извършени продажби, а не на реално приложени дози, които вероятно са по-малко. Основна причина за това е, че грипните ваксини са включени в списъка на препоръчителните имунизации в Наредба номер 15 от 2005 г. за имунизациите в България, закупуват се от пациента и се прилагат срещу заплащане, посочиха от пресслужбата на кабинета.  С приемане на Национална програма за подобряване на ваксинопрофилактиката на сезонния грип се цели да се намали заболяемостта, усложненията и смъртността от сезонен грип чрез повишаване на имунизационния обхват при възрастни на и над 65 г. възраст. Целта е и да се повиши информираността на населението за риска от грип и свързаните с него усложнения и начините за предпазване, допълват от правителствената пресслужба. Основните дейности на програмата са насочени към осигуряване с публични средства на ваксини срещу сезонен грип за обхващане на лица от целевата група, разработване на механизми за изпълнение на имунизацията и отчет, повишаване нивото на информираност на населението за значимостта на заболяването и възможностите за профилактика чрез имунизация, добавят от МС. Необходимите средства за изпълнението на програмата са за сметка на утвърдения бюджет за съответната година на Министерството на здравеопазването. Финансирането на разходите за ваксини по програмата ще се извършва от Националната здравноосигурителна каса чрез трансфер на средства от Министерството на здравеопазването, се посочва в съобщението.", "date": "2019.01.09", "title": "Държавата плаща противогрипните ваксини за хора над 65 години "}
{"url": "https://www.monitor.bg:443/bg/a/view/pompeo-iznenadvashto-v-irak-154118", "text": "След визитата си в Йордания държавният секретар на САЩ Майк Помпео направи необявено посещение в Ирак, където се срещна с американски военнослужещи и иракски лидери, за да ги успокои за готвеното изтегляне на САЩ от Сирия и да предупреди, че Иран остава заплаха за регионалната сигурност, предадоха АФП. САЩ съобщиха официално за това посещение едва след като Помпео напусна Ирак. Преди две седмици президентът Тръмп предизвика критики в Ирак, след като посети разположени в тази страна американски войници, но не се срещна с никой представител на иракското държавно ръководство. Помпейо освен с американски войници се срещна в Ирак и с президента Бархам Салих, премиера Адел Абдел Махди, външния министър Мохамед Али ал Хаким и председателя на парламента Мохамед ал Халбузи. На срещата си с премиера Абдел Махди Помпео е подчертал ангажимента на САЩ за суверенитета на Ирак и е обсъдил неотдавнашните победи над \"Ислямска държава\" в Сирия и продължаването на сътрудничеството на САЩ с иракските сили за сигурност, се казва в изявление на Държавния департамент, цитирано от Ройтерс. Друга обсъдена тема е била подкрепата на САЩ за иракската енергийна независимост. Ирак е силно зависим от доставките на ирански газ.  След изненадващото съобщение на Тръмп през декември, че ще изтегли войските на САЩ от Сирия, администрацията му се старае да успокои регионалните и западните съюзници, които вече са объркани от понякога неразбираемата стратегия на американския президент за Близкия изток, отбелязва АФП. Въпросът за присъствието на САЩ в Сирия е особено важен за Ирак, който дели с нея стотици километри граница в пустинни райони, които са подходящи за установяване на джихадистки групировки. Това е вторият ден от обиколката на Помпео в региона. Освен Йордания и Ирак тя включва Египет, Бахрейн, Катар, Обединените арабски емирства, Саудитска Арабия, Кувейт и Оман.", "date": "2019.01.09", "title": "Помпео изненадващо в Ирак"}
{"url": "https://www.monitor.bg:443/bg/a/view/izmamiha-dva-pyti-jena-ot-dimitrovgrad-za-tri-dni-154106", "text": "83-годишната жена от Димитровград, която вече беше ужилена от ало-мафията преди три дни отново поподна в капана им. Първо тя хвърли от терасата на дома си на улица „Груди Кирков“ в Димитровград 4000 долара и 1000 лева. Въпреки преживяното, пенсионерката отново се е поддала на измамниците по схемата „съдействие на полицията“. След обаждане от тяхна страна, тя не се поколебала и събрала спестяванията си – 14 500 лева. Следвайки инструкциите, пристигнала в Хасково и оставила парите на автобусна спирка на бул. „Съединение“ близо до болницата. Измамниците усетили, че жената разполага с още пари. Те продължили да й звънят по мобилния телефон с молба пак да им „съдейства“. Жертвата отишла в банков клон и опитала да изтегли още 8 000 лева. От банката, обаче подали сигнал в полицейското управление. Само намесата на полицията предотвратила трета по ред успешна измама. От МВР призовават възрастните хора да не се доверяват само на телефонни обаждания за оказване на помощ, колкото и логично и убедително да им звучат. Преди да предприемат оставяне или хвърляне на пари през терасите, хората биха могли да се посъветват с полицейския си инспектор или да позвънят на тел.112, допълват от МВР. Телефонните измамници имат и нов метод. След като измамят веднъж възрастен човек, те му обещават да му върнат парите, ако им съдейства. Така наивните жертви отново попадат в капана им и дават и още пари. Тези, които вече са загубили всичко, пък се използват като „мулета“ при измами на други наивници.    ", "date": "2019.01.09", "title": "Измамиха два пъти жена от Димитровград за три дни"}
{"url": "https://www.monitor.bg:443/bg/a/view/bullet-for-my-valentine-shte-raztyrsjat-zimnija-dvorec-154109", "text": "Нахъсаната четворка от Уелс Bullet for My Valentine, която вече разлюля София и Бургас през 2013 и 2016 г., ще спази графика си и след тригодишна пауза отново се връща у нас за голям концерт. Този път шоуто им ще е солово, а не част от фестивал, и ще се осъществи в Зимния дворец на спорта в столицата на 7 април. Още една добра новина е цената на билетите. Първите 200 пропуска ще струват 40 лв за правостоящи и 50 за седящи и влизат в продажба от 11 януари. След това стават съответно 60 и 70 лв, а в деня на концерта – 80 и 90 лв. Бандата идва в състав Мат Тък (вокал, китара), Майкъл „Падж“ Паджет (беквокали и китара), Джейми Матиас (бас) и Джейсън Боулд (ударни). Последният е и новото лице, което ще излезе за пръв път пред българска публика, след като за Sofia Rocks 2013 и Summer Chaos 2016 Bullet for My Valentine свириха с Майкъл Томас. Освен нов барабанист момчетата ще се похвалят и с новия си албум Gravity, който излезе на пазара през 2018-та и вдигна бандата на ново ниво. Парчетата в него са смесица от електронни елементи с хард рок звучене. С шест албума зад гърба си Bullet for My Valentine са утвърдени като една от най-успешни нови британски метъл групи. Дебютният им албум от 2005 г. The Poison, последван от Scream Aim Fire от 2008 г., ги изстрелват на върха на класациите. Следващите тави Fever, Temper Temper и Venom затвърждават позицията им на световната музикална сцена с милионни продажби и награда „Най-добра британска банда“ на Kerrang! Awards. В три поредни години! Групата е призната не само от феновете и медиите, но и от музикантите, които са ги вдъхновили в начало – имена като Iron Maiden, Роб Зомби и Metallica лично ги избират да са част от турнетата им. През годините правят силни участия на световни фестивали като Download Festival, Rock am Ring и Nova Rock. Техни парчета озвучават най-полулярните видеоигри като NHL 2006, NFL 2006, Need for Speed: Most Wanted и Burnout Revenge.", "date": "2019.01.09", "title": "Bullet for My Valentine ще разтърсят Зимния дворец"}
{"url": "https://www.monitor.bg:443/bg/a/view/stolichnoto-metro-s-evropejsko-otlichie-za-naj-dobyr-transport-154113", "text": "Столичният „Метрополитен“ получи отличие за най-добро транспортно обслужване на гражданите. Сертификатът се присъжда от Европейските бизнес награди, съобщиха от Столичната община. \"Най-добрият и екологичен транспорт е метрото. Разширението на софийското метро не е спирало през последните години. За 10-на години са изградени около 30 км нови линии на метрото\", уточняват от \"Московска\" 33. В момента се изграждат още 12 км от третата линия. До края на 2019 г. ще бъдат пуснати първите 8 км от третата линия: от бул. „Владимир Вазов“ в район „Подуяне“ през „Оборище“, \"Орлов мост\", центъра, НДК, през \"Александровска болница\" до „Красно село“. През първата половина на 2020 г. ще бъде пуснато движението по втория етап – 4 км с 4 метростанции, който са от кв. „Красно село“ през ж.к. „Овча купел“ до \"Околовръстния път\" при кв. \"Горна баня“. С изграждането на третия лъч се очаква да бъдат спестени 90 хил. т на година вредни емисии във въздуха.", "date": "2019.01.09", "title": "Столичното метро с европейско отличие за най-добър транспорт"}
{"url": "https://www.monitor.bg:443/bg/a/view/sybarjat-15-opasni-postrojki-v-romskata-mahala-vyv-vojvodino-154104", "text": "15 постройки в ромската махала във Войводино са опасни и ще бъдат съборени. Това стана ясно от димите на вицепремиерът и военен министър Красимир Каракачанов след заседанието на кабинета. Поводът за коментара му е побоя на военен от двама младежи от ромски произход, следствие на което по нареждане на Каракачанов във Войводино бе свикан извънреден щаб. Сега Каракачанов уточни, че е наредил проверка, а след нея е констатирано, че на над 1,8 декара в махалата живеят 200 човека. „По постройките имаше табели от автобуси, които са отковавани и ковани като част от строителство – без основи, незаконно върху общински терен”, заяви той. Проверката установила, че опасните постройки са 15 и те утре ще бъдат съборени. За останалите незаконни сгради ще бъдат съставени конструктивни протоколи и ще бъде даден срок за обжалване на събарянето им. По думите му общината е отпуснала 18 парцела и е канила ромите от махатала да си построят законно жилища. Те на свой ред отказали и искали общината да ги изгради. Какарачанов коментира и критиките срещу неговите изказвания срещи ромите. „Как очаквате да реагирам, когато двама младежи, които вместо да ходят на учат и да работят, ходят и пребиват военнослужещ? Не може никой, без значение какъв цвят на кожата има и какво вероизповедание, да бие полицай или военен“, каза той. По думите му законът е еднакъв за всички и не може да има привилигировани. Той обясни, че дори се опитал да бъде дипломатичен. Важно е да се отбележи, че моделът на интеграция на тези хора в обществото не дава резултат, посочи той. Междувременно стана ясно, че Каракачанов е даден на КЗД за дискриминация. В комисията е постъпила жалба от Сдружение „Единство\" в Хасково. Поводът пък е изказването на Каракачанов, че „циганите са станали нагли“", "date": "2019.01.09", "title": "Събарят 15 опасни постройки в ромската махала във Войводино "}
{"url": "https://www.monitor.bg:443/bg/a/view/operiraha-prebitija-ot-romi-komandos-154110", "text": "Пребитият от роми на Богоявление командос от 68-ма бригада „Специални сили” Валентин Димов е бил успешно опериран. Хирургическата интервенция е продължила около 2 часа и е била от висока сложност. Това съобщи за Агенция Монитор директорът на болница „Св. Пантелеймон” в Пловдив доц.д-р Петко Недев. „Операцията бе извършена от доц. д-р Славчо Димитров и неговия екип. За тях подобна операция с висока сложност, както се води по нашите медицински стандарти, е рутинна”, каза доц. Недев. По думите му ефрейтор Димов е бил със счупени костици в дясната скула, които успешно са били закрепени с метална синтеза. „След операцията е настанен в реанимацията на болницата ни. Ще бъде под наблюдение още няколко дни, след което ще бъде изписан. Вярваме, че напълно ще се възстанови. За нас, лекарите, наградата ни ще е, когато се върне вкъщи и се усмихне на съпругата си”, каза още доц. Недев. Междувременно стана ясно, че изселилите се роми от махалата в село Войводиново са се върнали, но само, за да съберат багажа си. Това съобщи на пресконференция директорът на ОД на МВР в Пловдив ст. ком. Атанас Илков. По думите му всичко, което се е изисквало от полицията за осигуряване на обществения ред в селото, е било направено. „Сега на протестите, ще сме там и ще гарантираме обществения ред и сигурността на хората”, каза той. Илков уточни, че до момента има съставени на ромите 11 акта по няколко закона. Част от тях са за документи за самоличност, за движение по пътищата, за липсата на адресна регистрация. „15 са опасните постройки в махалата, които са незаконни и трябва да бъдат съборени веднага, именно защото са опасни. Комисия от общината е констатирала, че други 16 къщи са строени без необходимите документи и за тях ще стартира процедура по закон за премахването им. Предстои да подпиша заповед те да бъдат съборени”, заяви за Агенция кметът на община „Марица” Димитър Иванов. Той, както и кметът на Войводиново Димитър Тосков, присъстват всяка вечер на спонтанните протести до църквата в селото. На протестите, които са мирни, се събират по около 150-200 човека, които настояват за справедливи наказания на братята роми. За зверството са арестувани 21-годишният Асен Пакетов и брат му Борис. Към 13,30 часа на 6 януари те пресекли главната улица в селото буквално пред колата на военния. Той им направил забележка, което тях ги ядосало. Когато се обърнал с гръб, го нападнали. За да не може да се защити, са обърнали якето му наобратно, докато е било на гърба му. Така са успели да „завържат” ръцете му. След това го повалили с юмрук в главата на земята и започнали да го ритат с шутове в лицето. Това е разказал пострадалия Валентин Димов на министъра на отбраната и вицепремиер Красимир Каракачанов, който два дни след побоя, на 8 януари, го посети в болничната стая в Пловдив. По-късно в същия ден Каракачанов отиде и в село Войводиново, където се срещна с кметовете на селото и общината, а след това отиде и до ромската махала. Тя се оказа напълно празна, но пък вицепремиерът видя частно енерго сред къщите там. Ромите прекарали ток към къщите си от една от сградите, която била със законно вързано електроснабдяване. Махалата се оказа празна, тъй като всички роми я бяха напуснали, оставяйки единствено вързаните по дворовете на незаконните им къщи, кучета. Междувременно стана ясно, че една от свидетелките на побоя от 6 януари, е била заплашвана в социалните мрежи. В профила си във Фейсбук тя е получила неграмотно написано съобщение, в което я заплашват, че много хора й се канят. Съобщението е пълно с обиди и с нецензурни фрази. Поради заканите за живота й, жената е уведомила полицията. „Докато той се олюляваше и се опитваше да изчисти кръвта от лицето си, цялата група цигани /10-15 индивида/, отново се насочиха към него. Повалиха го за втори път на земята... и докато ние приближавахме и спирахме колата, виждахме как циганите СЪС ЗАСИЛВАНЕ го шутираха в горната част на тялото и ОСНОВНО В ГЛАВАТА! През това време успяхме и най-после се свързахме с тел.112. По най-бързия начин слязохме от автомобила и буквално тичайки се насочихме към циганите, с цел да ги спрем, да помогнем на момчето и на жената, която също бе в голяма опасност...Като видяха, че към тях се насочва джип и че слизаме, циганите побягнаха в посока циганската махала. Момчето лежеше направо безжизнено на асфалта. В първия момент помислих, че са го убили!”, гласи част от разказа на очевидката. Също в сряда стана ясно, че Общинският съвет „Марица” отпуска с пълно единодушие 1000 лева помощ за семейството на ефрейтор Валентин Димов от село Войводиново, който бе пребит от роми. Предложението за това е било направено от съветничката Мария Николова от село Войводиново. Общински съвет „Марица“ прие и декларация, с която осъжда всички форми на физическа саморазправа и подкрепя мерките и действията, предприети от компетентните органи срещу подобни прояви. Пребитият командос е бил на три мисии зад граница – в Афганистан и в Косово. Награждаван е многократно и не е бил наказван по време на 12-годишната си служба в БА, каза командирът на 68-а Бригада „Специални сили” бриг. ген. Явор Матеев. В следобедните часове на 9 януари районният съд в Пловдив гледа и мярката на задържаните за побоя братя. Асен и Борис Пакетови са в ареста от 6 януари – денят на побоя. Те са привлечени към наказателна отговорност за причиняване на средна телесна повреда на ефрейтора по хулигански подбуди. Протестиращите в село Войводиново обаче искат да им бъдат повдигнати по-тежки обвинения, като опит за умишлено убийство.  ", "date": "2019.01.09", "title": "Оперираха пребития от роми командос"}
{"url": "https://www.monitor.bg:443/bg/a/view/akvamen-prodyljava-da-e-naj-gledanijat-film-u-nas-154096", "text": "Филмът „Аквамен“ с избрания за най-красив мъж за 2018 г. Джейсън Момоа продължава да привлича публиката у нас, сочат обобщените данни от киносалоните и в първия уикенд за новата година. Лентата, в която с участие се разписват още Никол Кидман, Амбър Хърд и Уилем Дефо, вече е гледана от 88 902 зрители и има 1 027 178 лева приходи за десетте дни у нас. На втора позиция е първата премиера от миналия уикенд - анимацията \"Ралф разбива интернета\", продължение на филма от 2012 година. Търсенето на резервната част за играта на любимата на Ралф Ванилъпи - \"Сладка треска\", чрез глобалната мрежа, е гледано от 19 656 зрители и има 191 242 лева приходи. Третото място е за друга анимация - \"Астерикс: Тайната на вълшебната отвара\" по комиксите на Рене Госини и Албер Юдерзо. Издирването на заместника на Гетафикс, на когото трябва да се предаде тайната на вълшебната отвара, с която галите придобиват сили, за да отблъснат римските набези, е гледана от 39 100 зрители и има 337 134 лева приходи. На четвърта и пета позиция се нареждат съответно комедията \"Холмс и Уотсън\" с 3748 зрители и 38 034 лева приходи за три дни и носителят на \"Златен глобус\" за най-добър драматичен филм \"Бохемска рапсодия\" с 149 227 зрители и има 1 396 655 лева приходи за двата месеца и половина на екраните у нас. Топ 10 се допълва от мюзикъла \"Мери Попинз се завръща\", приключенският \"Бъмбълби\", комедията \"Втори шанс\", анимациите \"Гринч\" и \"Спайдър-мен: В Спайди-вселената\" .", "date": "2019.01.09", "title": "\"Аквамен\" продължава да е най-гледаният филм у нас"}
{"url": "https://www.monitor.bg:443/bg/a/view/vijte-bijachite-na-komandosa-vyv-vojvodinovo-154112", "text": "Обвинените за побоя на командоса Валентин Димов братя от село Войводиново Асен Насков Пакетов на 21 години и Борис Насков Пакетов на 17 години, застанаха пред районния съд в Пловдив.  Двамата са обвинени от районната прокуратура за нанасяне на средна телесна повреда на ефрейтора по хулигански подбуди. От прокуратурата искат да бъдат оставени в ареста за постоянно. В момента съдът в Пловдив даде 15-минутна пауза, за да може защитата на братята да се запознае с материалите по делото. Очаквайте подробности!", "date": "2019.01.09", "title": "Вижте биячите на командоса във Войводиново"}
{"url": "https://www.monitor.bg:443/bg/a/view/kia-prevryshta-avtonomnija-avtomobil-v-spa-centyr-154099", "text": "Kia се стреми да създаде бъдещите автономни превозни средства, възможно най-приятни, с редица възможности за адаптиране към настроението, както и с нов интерфейс, следящ очите и върховете на пръстите, представени на CES 2019. Kia е избрала да демонстрира тази технология, по доста интересен начин, с видео с участието на емоционално нестабилна риба, която се стресира от слънцето и птиците които я гледат.       Това позволява да се посочи функцията, която шофьора или пътника искат да променят, например, температурата на климатика или да отворят стъкления покрив, като след това плъзнат пръст във въздуха, за да задействат контрола без бутони. Как точно, командите с жестове ще бъдат различавани от движенията на ръцете, типични за жестикулиращ събеседник, остава да се разбере, но вероятно, средния италиански потребител, ще може случайно да обърка всичко. Това със сигурност ще промени начина на придвижване, и е интересно как компаниите вярват, че могат да направят интериора на тези автономни транспортни средства по-функционален и приятен. Само да не забравят, че сме хора, а не риби.  ", "date": "2019.01.09", "title": "Kia превръща автономния автомобил в спа център"}
{"url": "https://www.monitor.bg:443/bg/a/view/gigantska-loena-topka-blokira-kanalizacija-na-britansko-gradche-154108", "text": "Лоен айсберг, дълъг 64 м, блокира канализацията в британския крайморски град Сидмут, съобщи Асошиейтед прес. Разбиването на втвърдените мазнини и други отпадъци е голямо предизвикателство за работниците от аварийната служба. Почистването на лоения айсберг вероятно ще отнеме осем седмици. Работниците ще носят маски и ще използват специално оборудване. Андрю Роунтри от компанията \"Саут уест уотър\" призова хората да не изливат мазнини в канализацията и да не хвърлят в тоалетната мокри кърпички. \"Не хранете лоения айсберг\" - каза той. Много по-голям лоен айсберг - с дължина 250 м, беше открит през 2017 г. в лондонската канализация. Част от него беше изложена във витрини в Музея на Лондон миналата година.", "date": "2019.01.09", "title": "Гигантска лоена топка блокира канализация на британско градче "}
{"url": "https://www.monitor.bg:443/bg/a/view/syrceto-na-andalusija-shte-tupti-v-syrceto-na-sofija-154021", "text": "Виртуозния китарист от Кордоба Висенте Амиго ще донесе ритъма на „Сърцето на Андалусия“ в сърцето на София с фламенко спектакъла си на 6 февруари в зала 1 на НДК. Той трябваше да свири у нас миналия септември, но отложи визитата, а феновете му го очакват с нетърпение. С повече от 30 години кариера, Амиго е един от най-големите съвременни испански музиканти. Наследникът на Пако де Лусия и носител на Грами за латино музика е подготвил двучасово шоу за българската публика. Акцент в концерта „Сърцето на Андалусия“ ще бъдат композициите от последния му студиен албум – Memoria de los Sentidos („Спомени за чувствата“), за който Амиго говори с особена страст и вълнение. У нас публиката ще се наслади на таланта на Амиго като композитор, като се разходи виртуално през всички албуми на изкусния музикант с най-доброто, което е създал. А то е впечатляващо - осем студийни албума с многобройни награди за фламенко, включително и за „най-добър фламенко китарист“ от сп. „Guitar Player“, златен медал за изящни изкуства от испанското правителство, а за албума си „Ciudad de Las Ideas“ получава „Грами“. Номинация за престижното отличие получава и последният му албум от 2017-а „Memoria de los Sentidos“, в категорията „Best World Music Album“. Билетите за концерта са на цени от 50 до 100 лв. Вече закупените пропуски важат за новата дата без презаверка.", "date": "2019.01.09", "title": "„Сърцето на Андалусия“ ще тупти в сърцето на София"}
{"url": "https://www.monitor.bg:443/bg/a/view/spipaha-poredni-nagyl-alo-izmamnik-154073", "text": "Великотърновски полицаи задържаха поредния телефонен измамник. На 17 декември в полицията бил получил сигнал от 81-годишна жена. Тя разказала, че по телефона и се обадил непознат мъж, който се представил за служител на МВР и поискал да му даде всичките си спестявания, с които щяла да помогне да бъде заловен нагъл телефонен измамник. Без да заподозре нищо, старицата се съгласила и дала 6780 лв. След като разбрала, че е излъгана, подала жалба. След проведеното разследване извършителят на измамата бил разкрит. това е мъж на 34 години от град Левски, криминално проявен и осъждат за подобни престъпления. След доклад на материалите в прокуратурата той е привлечен като обвиняем и е задържан за 72 часа. Издирва се неговият съучастник. 63-годишна жена пък беше задържана за джебчийска кражба в Павликени. Жертвата е пенсионерка, която след като изтеглила пенсията си от банкомата, я сложила в джоба си и тръгнала да разплаща сметките си. На входа на на един от офисите в нея рязко се блъснала непозната жена, която и се извинила и продължила пътя си, когато минути по-късно бръкнала в джоба си, пенсионерката установила, че парите и ги няма. След подадения сигнал извършителката на кражбата е открита и задържана. Тя е позната на местната полиция и вече е осъждана за джебчийски кражби. След като била заловена крадлата си признала и върнала задигнатите пари. Въпреки това тя ще бъде дадена на съд.", "date": "2019.01.09", "title": "Спипаха пореден нагъл ало измамник "}
{"url": "https://www.monitor.bg:443/bg/a/view/kralev-stoim-4-stadiona-za-kandidaturata-za-mondial-2030-154098", "text": "Министърът на младежта и спорта Красен Кралев обяви в интервю за bTV, че в България трябва да бъдат построени или реконструирани 4 стадиона, за да може в страната ни да се играят мачове от световно или европейско първенство по футбол. Съвместните кандидатури за домакинство на Евро 2028 и Мондиал 2030 вече се подготвят, като са създадени работни групи, които да определят каква инфраструктура трябва да бъде изградена за успешното избиране на четирите балкански страни - България, Сърбия, Гърция и Румъния, за домакини на големите футболни форуми. В момента единственият стадион, който отговаря на изискванията на ФИФА за такова събитие, се намира в Букурещ. Това е един политически акт, с който ясно заявяваме, че тези четири държави искат да направят Балканите едно добро място за живеене и са готови да отстояват общите си политически и икономически интереси заедно. Не можем да си правим реклама по този начин, защото от тук нататък предстои много работа. Поемаме един огромен ангажимент, което значи, че трябва да отговорим на всички условия за добра инфраструктура, за да можем да кандидатстваме. Наясно сме, че в четирите държави има само един стадион, който е годен да домакинства подобен формат и той е в Румъния\", заяви Кралев в студиото на предаването \"Тази сутрин\". От България се изисква да има 4 такива стадиона, които могат да приемат важни мачове, като най-вероятно \"Васил Левски\" ще претърпи ремонт и разширяване и ще бъде построено ново съоръжение в София. Пловдив и Варна са другите два града, в които могат да бъдат изградени стадиони с капацитет над 40 000 зрители. \"Нашият ангажимент е да имаме 4 стадиона, отговарящи на критериите на ФИФА, с капацитет 40 000. Почваме да ги строим! В момента се извършват проучвателните дейности. Един такъв стадион с капацитет 40 000 се калкулира по 1000 евро на седалка. Не виждам сериозен проблем, защото разполагаме със средствата. В София ще има два стадиона. Другите два града ще са най-вероятно Пловдив и Варна. При всички случаи от тази кампания България ще излезе с една добра инфраструктура, която ще бъде използвана от всички българи\", оптимист е министърът на младежта и спорта.  ", "date": "2019.01.09", "title": "Кралев: Строим 4 стадиона за кандидатурата за Мондиал 2030"}
{"url": "https://www.monitor.bg:443/bg/a/view/djokovich-idva-kato-gost-na-sofija-oupyn-154093", "text": "Водачът в световната тенис ранглиста при мъжете Новак Джокович ще пристигне в София като гост за силния АТР турнир в столицата през февруари. Това обяви министърът на младежта и спорта Красен Кралев в студиото на \"Тази сутрин\" по bTV. \"Имаме обещанието на Джокович, че той ще посети турнира като гост. Ще дойде в България, ще има среща с българските деца, ще има среща с широката общественост. Това е част от плановете ни за ATP турнира\", каза спортният министър. Изявленията на Григор Димитров относно участието му в турнира Sofia Open Красен Кралев коментира така: \"Не приемам думите му като критика, защото е имало много фючърси преди това, по времето, когато той е трябвало да играе в тях - той не е играел. Да не изместваме темата от това, че в България се организира един прекрасен ATP турнир, за който всички фенове мечтаят. Това е годината, в която този турнир е най-силен, едни от най-големите световни звезди, които са и по-напред в световната ранглиста от Григор, са избрали да участват в София. Казал съм го хиляди пъти - когато иска, Григор е добре дошъл да участва в този турнир. Ние не правим турнир за един човек, който и да е той. Поканили сме целия световен елит, от топ 30 имаме 6 тенисисти, които сами си избират София, защото знаят, че условията тук са прекрасни, българските зрители ще могат да гледат тенис от най-високо ниво.\" Кралев коментира още, че България има с какво да се гордее при младите ни тенисисти, защото при 16-годишните номер 1 в света е Пьотр Несторов от Варна, при 18-годишните Адриан Андреев - олимпийски младежки вицешампион, който завърши 2018 г. като четвърти в света, сега е номер 2.", "date": "2019.01.09", "title": "Джокович идва като гост на „София оупън“"}
{"url": "https://www.monitor.bg:443/bg/a/view/majkata-na-ubitata-ulijana-zagubi-bebeto-si-na-pyt-za-tjaloto-j-154092", "text": "Майката на убитата на 7 януари в Стара Загора от съпруга си 25-годишна Юлияна Симеонова едва не загина при тежък инцидент на АМ Тракия, докато пътувала за да вземе трупа й от „Съдебна медицина“. Катастрофата, при която тежко е пострадала 41-годишната Иринка Йорданова, е станала на км 274 към 19,45 часа. Там лекият автомобил БМВ, с който е пътувала жената излязъл от пътя и се самозапалил. При хоспитализиране в ямболската МБАЛ „Свети Пантелеймон“ станало ясно, че пациентката е бременна в шестия месец, но плодът се оказал непоправимо увреден. Състоянието на жената е критично, има счупени шийни прешлени, очакваме специалисти неврохирурзи от Стара Загора за консултация, коментира  д-р Гърдева, зам- директор по лечебната част. Заедно с бременната в болницата са били приети за преглед 21-годишния водач на изгорялото БМВ и 18-годишният й син, които обаче се оказали с по-леки наранявания. Йорданова се разделила преди повече от година със съпруга си Ереджеб, който живее в село Долно ново село, община Братя Даскалови. Мъжът е пастрок на убитата от 65-годишния Митко Симеонов Юлияна, но няма родствена връзка с нея и по тази причина не може да  стане приемен родител на 8-месечната й дъщеричка , която остана сираче след трагедията в старозагорския квартал „Железник“. Мъничката Християна е настане под полицейска закрила в социално заведение, специалистите на дирекцията за социално подпомагане в Града на липите търсят варианти за устройването й. По първоначална информация Ирина проявила готовност да се грижи за нея, но след тежката катастрофа край Ямбол социалните започнали разговори със сина и дъщерята  от първия брак  на задържания за убийството Митко Симеонов. Дали тези разговори ще се развият благоприятно от АСП не могат да коментират. Братът на Юлияна, 18-годишният Гюндоан е абитуриент в ПГ по селско стопанство – Мъглиж, а сестра й Силвира била на работа в чужбина, разказаха запознати с многолюдната фамилия. Кметският наместник на Долно ново село Видко Нешев е готов да извърши погребението на младата жена, но няма право да вземе тялото й от моргата. Междувременно стана ясно, че от прокуратурата са поискали постоянна мярка за неотклонение „задържане под стража“ за Симеонов, делото ще се гледа в старозагорския окръжен съд на 10 януари.", "date": "2019.01.09", "title": "Майката на убитата Юлияна загуби бебето си на път за тялото й"}
{"url": "https://www.monitor.bg:443/bg/a/view/tejka-katastrofa-edva-ne-ubi-67-godishen-taksimetrov-shofior-v-kustendil-154095", "text": "Тежка катастрофа едва не уби 67-годишен таксиметров шофьор в Кюстендил. Инцидентът е станал във вторник, малко след 21 часа на улица “Гюешевско шосе“, в района на СБА. Таксиметров автомобил ДЕО, управляван от 67-годишен водач, се е ударил в лек автомобил „Хонда“, който управлявал наскоро взел книжка 19-годишен кюстендилец. Вследствие на зверския удар между двата автомобила е пострадал 67-годишният таксиметров водач. Той е настанен в кюстендилската болница с мозъчен кръвоизлив. „Като по чудо в колата не е имало клиенти. Иначе е могло да се случи най-лошото. Колата беше смачкана до неузнаваемост. Вече от нея нищо не става. Дано поне човекът се спаси“, коментираха кюстендилци. По случая е започнато досъдебно производство в РУ Кюстендил, уведомен е дежурен прокурор.  ", "date": "2019.01.09", "title": "Тежка катастрофа едва не уби 67-годишен таксиметров шофьор "}
{"url": "https://www.monitor.bg:443/bg/a/view/snegyt-zatvori-gkpp-kulata-154101", "text": "От обяд днес гръцките граничните власти на Кулата са спрели пропускането на камиони в южната ни съседка, информира МВР.  Причината е усложнената метеорологична обстановка. За да не се получава опашка на Кулата, камионите ще бъдат спирани още при Благоевград.", "date": "2019.01.09", "title": "Снегът затвори ГКПП-Кулата"}
{"url": "https://www.monitor.bg:443/bg/a/view/premahvat-se-tranzitnite-razreshitelni-mejdu-bylgarija-i-rusija-154100", "text": "Правителството одобри изменение на Спогодбата между България и Русия за международни автомобилни превози, съобщи пресслужбата на кабинета. С изменението отпада необходимостта от използването на транзитни разрешителни за извършването на международни автомобилни превози на товари, през териториите на двете страни, уточниха от МС.", "date": "2019.01.09", "title": "Премахват се транзитните разрешителни между България и Русия"}
{"url": "https://www.monitor.bg:443/bg/a/view/rabotnicite-ot-treti-strani-poluchavat-viza-do-15-dni-154102", "text": "Работниците от трети страни ще получават виза за дългосрочно пребиваване до 15 календарни дни след подаване на документите. Това реши правителството на редовното си заседание. Така максималният срок за вземане на решение по подадено заявление за издаване на виза за дългосрочно пребиваване на сезонните работници ще се съкращава от 35 работни дни на 15 календарни дни. С промяната се цели създаване на условия за по-бързо обработване на заявленията на лица, които желаят да извършват трудова дейност у нас. Освен това се очаква измененито да се отрази благоприятно и върху бизнеса, които все по-осезаемо усеща недостиг на кадри. С промените през 2018г. пък се даде възможност делът на служителите от трети страни да нарасне от 10 на 35% за малки и средни предприятия, което на практика означава, че всеки трети служител може да е чужденец. Освен това задължителният пазарен тест за синя карта отпадна и работодателите вече не са длъжни да доказват, че в продължение на 6 месеца не са успели да си намерят нужния им кадър у нас.", "date": "2019.01.09", "title": "Работниците от трети страни получават виза до 15 дни"}
{"url": "https://www.monitor.bg:443/bg/a/view/izrael-predstavi-logoto-na-evrovizija-2019-snimka-154086", "text": "Организаторите на международния конкурс \"Евровизия 2019\" - Европейският съюз за радио и телевизия и израелската радиотелевизионна компания КАН, представиха логото на тазгодишната песенна надпревара. Престижният конкурс ще се проведе в Тел Авив от 14 до 18 май. На логото са изобразени два златни триъгълника и още една подобна фигура с подчертан контур, обединени под формата на звезда. Логото повтаря силуета на сцената на конкурса, разработена от немския художник Флориан Видер. \"Триъгълникът е една от най-древните фигури в света. Той е крайъгълен символ, който се среща навсякъде - в изкуството, в музиката, в космологията, в природата. Триъгълникът олицетворява свързаността и креативността\", изтъкнаха организаторите. Те припомниха, че когато триъгълниците се съединят, се оформя едно ново цяло, отразяващо безкрайната небесна шир, в която ще блеснат естрадните звезди на бъдещeто на предстоящия конкурс в Тел Авив. По-рано беше избрано и мотото на \"Евровизия 2019\" - Припомняме, че тази година България няма да участва в песенния конкурс. До това решение се стигна поради финансови проблеми. „През последните две години БНТ организира българското представяне в международния конкурс с подкрепата на партньори - продуцентски компании или професионални екипи, които участваха и във финансирането. Независимо от това, разходите за подготовката на българския участник, създаването и продуцирането на песен, сценичното представяне, производството на телевизионен клип и включване в събитията от програмата на конкурса, значително надхвърлят разумните разходи, които обществената телевизия би могла да си позволи. Освен преките разноски за подготовка на съответния представител, които тази година са в размер на 5 300 000 евро\", гласи официалното изявление от националната ни телевизия от октомври.", "date": "2019.01.09", "title": " Израел представи логото на \"Евровизия 2019\" (СНИМКА)"}
{"url": "https://www.monitor.bg:443/bg/a/view/razselvat-mladi-lopatari-v-tervel-154079", "text": "Пет млади мъжки лопатари бяха разселени в ДЛС-Тервел, съобщиха от Североизточното държавно предприятие. Животните са доставени от ДЛС-Студен кладенец. Елените са в добро състояние и ще бъдат наблюдавани в карантинен двор с цел пълната им адаптация. В стопанството се поддържа добра и стабилна популация от този вид дивеч. През 2016 г.  германският ловец Вернер Аустерман отстреля в Тервел елен лопатар, обявен за нов национален рекорд. Трофеят с оценка от 208,22 т. по системата на CIC и с тегло 4,750 килограма подобри рекорда на страната ни, който се държеше от животно, отстреляно от Тодор Живков през 1984 година в стопанство Воден. В челната десетка - на шесто и седмо място, са още два трофея от елен лопатар, отстреляни в ДЛС-Тервел през 1972 и 1981 година. По данни от последната таксация, на територията на ДЛС- Тервел има 112 броя елени лопатари. Доставянето на животни отвън цели не само подобряването на генофонда, но и казано на ловен език, “опресняване на кръвта“, което в съчетание с благоприятните климатични условия за развитие и упорития труд на служителите е в основата на поддържане на устойчиви запаси от елен лопатар с отлични трофейни качества.", "date": "2019.01.09", "title": "Разселват млади лопатари в Тервел"}
{"url": "https://www.monitor.bg:443/bg/a/view/kabinetyt-predlaga-deputatite-da-otlojat-zakona-za-gorivata-154083", "text": "Правителството ще предложи на Народното събрание да удължи срока за влизане в сила на Закона за горивата до 1 юли. Това каза на брифинг в Министерски съвет министърът на икономиката Емил Караниколов. Министерски съвет е одобрил проект на Закон за изменение на Закона за административното регулиране на икономическите дейности, свързани с нефт и продукти от нефтен произход. Също така с изменението ще се даде и яснота по отношение на срока за издаване на предвидената в него наредба, с която ще се определят редът и условията за водене на регистър на лицата, осъществяващи икономически дейности, свързани с нефт и продукти от нефтен произход.", "date": "2019.01.09", "title": "Кабинетът предлага депутатите да отложат закона за горивата "}
{"url": "https://www.monitor.bg:443/bg/a/view/komisar-gabriel-syzdavame-platforma-izkustven-intelekt-po-zajavka-s-finansirane-ot-20-mln-evro-154085", "text": "Европейската комисия финансира сътрудничеството между европейските изследователи и промишлеността в областта на изкуствения интелект с 20 милиона евро за създаване на нова платформа „Изкуствен интелект по заявка“ в рамките на проекта на Европейския съюз AI4EU, който стартира на 1 януари. Това информира днес българският еврокомисар по цифровата икономика и общество Мария Габриел, съобщават от Представителството на ЕК в България. Проектът обединява 79 водещи научноизследователски институти, малки и средни предприятия и големи компании от 21 държави, за да се изгради единен достъп до ресурсите на изкуствения интелект. Тази отворена и съвместна платформа ще даде на заинтересованите страни достъп до експертиза, алгоритми и инструменти, които да ги подкрепят за разработване и внедряване на иновации, основани на изкуствен интелект. Ще се организират курсове за повишаване на квалификацията и за преквалификация, за които екипът на проекта ще работи в тясно сътрудничество с центровете за цифрови иновации за роботиката. Комисар Мария Габриел коментира, че Европа може да извлече максимална полза от иновациите на изкуствения интелект, ако тази технология е леснодостъпна за всички. „Европа има изследователи от световна класа, лаборатории и стартиращи предприятия и силна индустрия. Проектът AI4EU ще мобилизира ценните европейски активи за изграждане на екосистема, която да насърчи развитието на висококачествен и надежден изкуствен интелект“, добави комисарят Проектът, воден от френската компания THALES, ще получи общо финансиране от 20 милиона евро през следващите 3 години. Платформата ще бъде създадена през тази година. През декември Европейската комисия представи план за действие за насърчаване на сътрудничеството с държавите-членки на ЕС, Норвегия и Швейцария в четири ключови области на изкуствения интелект: увеличаване на инвестициите, осигуряване на повече данни, насърчаване на таланта и гарантиране на доверието.", "date": "2019.01.09", "title": "Комисар Габриел: Създаваме платформа „Изкуствен интелект по заявка“ с финансиране от 20 млн. евро "}
{"url": "https://www.monitor.bg:443/bg/a/view/promenjat-dvijenieto-v-centyra-zaradi-stroeja-na-metroto-154084", "text": "Промени се въвеждат в движението в центъра на столицата от утре, заради строежа на третия лъч на метрото, съобщиха от Столичната община. Промените в организацията на движение влизат в сила 00 часа на 10 януари до 10 юли: 1. Забранява се влизането на пътни превозни средства по северното пътно платно на бул. „Патриарх Евтимий“ между бул. „Витоша“ и ул. „Цар Самуил“. Движението ще се извършва еднопосочно в две пътни ленти по южното пътно платно на бул. „Патриарх Евтимий“ в посочения участък в посока бул. „Христо Ботев“. 2. Забранява се влизането на пътни превозни средства по южното пътно платно на бул. „Патриарх Евтимий“ между ул. „Граф Игнатиев“ и ул. „Хан Крум“. Движението ще се извършва еднопосочно в две пътни ленти по северното пътно платно на бул. „Патриарх Евтимий“ в посочения участък в посока бул. „Витоша“. 3. Забранява се влизането на пътни превозни средства по северното пътно платно на бул. „Васил Левски“ между ул. „Проф. Н.Михайлов“ и ул. „Граф Игнатиев“. Движението ще се извършва еднопосочно в три пътни ленти по южното пътно платно на бул. „Васил Левски“ в посочения участък в посока ул. „Граф Игнатиев“. 4. Ще се обърне посоката на движение на ул. „Цар Самуил“ между бул. „Патриарх Евтимий“ и ул. „Хан Аспарух“ към бул. „Патриарх Евтимий“. 5. В транспортния тунел под НДК движението на ППС в посока бул. „България“ ще се извършва върху трасето на трамвайната линия. 6. Забранява се престоят и паркирането на ППС, както следва: по бул. „Патриарх Евтимий“ между бул. „Витоша“ и ул. „Цар Самуил“ – северна страна; по бул. „Патриарх Евтимий“ между бул. „Витоша“ и ул. „Княз Борис I“ – южна страна; по бул. „Патриарх Евтимий“ на 30м след ул. „Княз Борис I“ в посока бул. „Христо Ботев“ – южна страна; по бул. „Патриарх Евтимий“ между ул. „Граф Игнатиев“ и ул. „Хан Крум“ – южна страна; От 00:00 часа на 10.01.2019 г. до 24:00 часа на 10.07.2019 г. „Център за градска мобилност“ ЕАД закрива местата за почасово платено паркиране „Синя зона“ за времето и мястото посочени в т. 6.", "date": "2019.01.09", "title": "Променят движението в столицата заради строежа на метрото"}
{"url": "https://www.monitor.bg:443/bg/a/view/bell-s-vyzdushno-taksi-v-pylen-razmer-154077", "text": "Въздушното пространство може да стане доста натоварено дръзки концепции на  летящи таксита, след като Bell представи своето. Nexus е поглед към бъдещето на транспорта, който е едновременно интересен и широкообхватен, със шестте си ротора и способността за вертикално излитане. След партньорството с Uber, като част от визията си за летящо такси през 2017 г. и представената концепцията на кабина за въздушно такси на CES 2018, Bell показа, че също има намерение да се включи. Сега компанията прави точно това, с летящо такси с вертикално излитане и кацане в пълен мащаб, наречено Nexus, за тазгодишното шоу. Захранването се осигурява от вградени батерии и газова турбина, която задвижва електрически генератор с контролер, балансиращ полезната мощност между двете, необходима за задвижването на шестте интелигентни електродвигателя. Тези накланящи се ротори, предоставят подемна сила, скорост и управление на полета.   Това съвпада с посланието, предлагано от други компании, работещи по концепции за летящи таксита, и това е действителността. Хората мигрират в големите градове по света и това поставя някои сериозни въпроси, за настоящите транспортни системи, градския трафик и качеството на въздуха. Тези проекти са по-скоро идеен експеримент за бъдещето на придвижването в градовете и авиационната архитектура, а не напълно осъществим начин да се стига до офиса, в бъдеще. Bell казва, че ще се стреми за интегрирането на Nexus в средата на 2020 г.      ", "date": "2019.01.09", "title": "Bell с въздушно такси в пълен размер"}
{"url": "https://www.monitor.bg:443/bg/a/view/dido-ot-d2-raboti-za-naslednik-154082", "text": "Музикантът Деян Каменов-Дидо и съпругата му Юлия работят за наследник. Двамата искат да имат много деца и се надяват скоро да гушнат обща рожба. Това разказва вокалистът на D2 в интервю пред bTV. Победителят в последния сезон на предаването „Фермата“ споделя и за връзката си с 9-годишния син на своята любима - Игор. но постепенно разбрах, че на децата трябва да се дава свобода и да им имаш доверие“, обяснява той. Двамата постепенно са се сближили и сега са в добри отношения. Междувременно D2 скоро ще зарадва меломаните с чисто ново парче. „В професионален план която записахме малко след излизането ми от „Фермата“, както и клип към нея“, издаде пред „Монитор“ музикантът. Парчето носи името „Марс“, а официалната му премиера е насрочена за 26 януари.", "date": "2019.01.09", "title": "Дидо от D2 работи за наследник"}
{"url": "https://www.monitor.bg:443/bg/a/view/malchugani-ot-detska-gradina-se-hvyrliha-za-krysta-v-basejn-154088", "text": "По подобие на батковците от Калофер, които играят мъжко хоро в ледените води на река Тунджа, малчуганите от две детски градини в пловдивския район „Западен” играха хоро в закритите басейни на забавачниците си и хванаха кръста. Ритуалът в детските градини „Мир” и „Светла” се прави поне за трета поредна година, съобщи за „Монитор” директорката на „Мир” Йорданка Начева. „Децата са много щастливи, родителите са доволни. Взето е информирано съгласие от всички родители. Спазени са всички нормативни документи. Приет е празничният календар на педагогически съвет и смятам, че всичко е както трябва”, каза тя. По думите й всички деца в детската градина ходят с желание и са щастливи, което е най-важното в случая. В „Мир“ този понеделник децата изпълниха хоро във водите на басейна по примера на своите батковци от Калофер. Облечени в носии, те смело влязоха в басейна и под звуците на народна музика пресъздадоха уникалния обичай. На събитието присъства и отец Пантелеймон от храм „Свети Климент Охридски“, който благослови децата и им пожела да са здрави. Празникът Богоявление бе отбелязан и в другата детска градина с басейн в „Западен“ – „Светла“. След като казаха заедно молитвата „Отче наш“, малчуганите се втурнаха в басейна в надпревара кой пръв ще извади кръста. И тук отец Пантелеймон благослови децата и всички работещи в градината, като им пожела здрава и успешна година. От четири години той запознава най-малките с християнските ценности, като посещава детските заведения в района. Отец Пантелеймон обеща на малчуганите догодина отново да им дойде на гости и да извърши ритуалното хвърляне на кръста във водата, за да бъдат всички здрави. „Аз съм щастлива, че родителите при нас са удовлетворени от работата ни с децата им. Те искат да има много празници. Ние имаме празничен календар, с който също сме ги запознали. Половината от родителите приемат празника, а тези, които не приемат този български празник, са почитатели на Хелоуин. Това са нормални неща”, коментира още Йорданка Начева. По думите й детска градина „Мир” е най-модерната забавачница в Южна България. „И децата идват много щастливи всяка сутрин при нас и с усмивки. Това е свършената работа. Ако децата не искат да ни посещават, тогава имаме много голям проблем”, счита директорката на детска градина „Мир” в Пловдив.", "date": "2019.01.09", "title": "Малчугани от детска градина се хвърлиха за кръста в басейн (ОБЗОР)"}
{"url": "https://www.monitor.bg:443/bg/a/view/katrin-stana-na-37-154131", "text": "Херцогинята на Кембридж Катрин навършва 37 години - най-щастливата възраст според британците, пише в. \"Дейли експрес\". Проучване, направено преди години във Великобритания, установи, че поданиците на Нейно Величество се чувстват най-удовлетворени от живота си именно на тази възраст. На 37 години повечето от тях са постигнали основните си цели - да имат семейство и деца, както и възможността да пътуват по света. Очаква се херцогинята на Кембридж Катрин да прекара рождения си ден в тесен семеен кръг, въпреки че съпругът й принц Уилям има обществен ангажимент. Херцогинята на Кембридж Катрин на свой ред ще изпълни първия си официален ангажимент за 2019 г. на 15 януари.", "date": "2019.01.09", "title": "Катрин стана на 37"}
{"url": "https://www.monitor.bg:443/bg/a/view/trima-unoshi-zapochnaha-podgotovka-s-cska-154089", "text": "Футболният ЦСКА започна тази сутрин зимната си подготовка. Старши треньорът Нестор Ел Маестро събра играчите за първо занимание за годината на базата в Панчарево. С представителния тим занимания стартираха трима таланти от школата на клуба Мартин Смоленски (роден 2003 г.), Йоан Бауренски (2001 г.) и Никола Борисов (2000г.). След силните си изяви през есента във Втора лига за „Литекс“ в ЦСКА се завръща вратарят Петър Петров. Новите попълнения, по чието привличане ръководството работи, ще се присъединят в хода на подготовката. \"Армейците\" ще тренират двуразово в следващите дни, през които паралелно предстои да им бъдат направени и задължителните медицински и функционални изследвания. Единственият отсъстващ с разрешение на ръководството е бразилецът Жеферсон, който ще се присъедини към съотборниците си до края на седмицата, съобщи БТА. Отборът ще се подготвя в София до 15 януари, след което предстои двуседмичен лагер в Испания. До 29 януари ЦСКА ще изиграе четири контроли в района на Марбея. Първата от тях ще се проведе на 16 януари срещу германския „Бохум“, а съперниците в останалите приятелски срещи ще бъдат обявени в следващите дни. След завръщането в София, в зависимост от метеорологичните условия, ще се прецени къде тимът ще се подготвя до началото на пролетния полусезон. До първия официален мач треньорският щаб планира още две проверки на родна земя.", "date": "2019.01.09", "title": "Трима юноши започнаха подготовка с ЦСКА"}
{"url": "https://www.monitor.bg:443/bg/a/view/dyshterja-na-top-mafiot-otvori-krychma-v-parij-154090", "text": "Лучия Риина – дъщерята на митичния мафиотски бос Тото Риина, който излежаваше доживотна присъда и почина в затвора през ноември 2017 г. след 24 години зад решетките, отвори ресторант в Париж. Кръчмата се намира недалеч от Триумфалната арка, предлага само сицилиански специалитети и се казва „Корлеоне“. Тоест кръстена е на родното място на Тото и на Лучия – намиращото се на шейсетина километра югоизточно от Палермо градче Корлеоне. Неговото име носеше през седемдесетте, осемдесетте и началото на деветдесетте години на миналия век и колещият и бесещият по онова време в Сицилия световно известен клан на „коза ностра“ с „капо ди тути капи“ Тото Риина. Лучия Риина е на 38 години и е най-малкото от четирите деца на някогашния всемогъщ бос, който заповядва през 1992 г. ликвидирането на легендарните антимафиоти – магистратите Джовани Фалконе и Паоло Борсалино. Най-голяма е другата дъщеря на Тото и съпругата му Антониета - Мария Кончета, която е била цял живот домакиня и има три деца. Следва големият син на Тото Риина – Джовани Риина, който излежава от 1995 г. доживотна присъда за четири жестоки убийства на мафиоти - конкуренти. Трети е по-малкият син Джузепе Салваторе Риина, известен като Салво, който след девет години затвор за участие в сдружение от мафиотски тип и рекет, от 2016-та живее в Северна Италия и работи в социалните служби. Лучия Риина се прочу неотдавна с това, че поиска на два пъти детски добавки за дъщеря си поради бедност, но получи категоричен отказ от кметството в Корлеоне и от областната управа на Сицилия. Партньор в парижката й кръчмарска авантюра е нейният съпруг Винченцо Беломо, който според запознати никак не бил чужд на „коза ностра“. Дали случайно или не, но почти едновременно с разпространяването на новината за открития във френската столица ресторант „Корлеоне“, медиите на Апенините информираха и за предявения от италианската държава към семейството на Тото Риина иск за 2 млн. евро. Парите били изхарчени за покриването на разходите по някогашния „капо ди тути капи“ на мафията през прекараните от него 24 години в пандиза и трябвало да се върнат. Зевзеци пък обявиха, че долу – горе толкова пари струвала шикозната кръчма на Лучия и Винченцо в Париж и внасянето в държавната хазна на двата милиона не би трябвало да бъде проблем за фамилията Риина.", "date": "2019.01.09", "title": "Дъщеря на топ мафиот отвори кръчма в Париж "}
{"url": "https://www.monitor.bg:443/bg/a/view/tijnejdjyr-si-ustroi-safari-v-gorocvet-154068", "text": "Ученик на 15 години е бил задържан за разговор в полицията в сряда сутринта по подозрение, че е стрелял с пневматична пушка по улични и домашни животни в село Гороцвет. До момента е установено, че мишена на непълнолетния трапер са станали най-малко една коза и една котка. За инцидента с хлапето съобщи първо говорителят на ОДМВР в Разград Илияна Георгиева, а възмутени жители на Гороцвет разказаха и подробности. Във вторник 15-годишният Нерал Наимов измъкнал от дома си въздушната пушка калибър 5.5 на майка си. Въоръжен в компанията на още един приятел тръгнал из селото в търсене на подходящи ловни цели. Стигнал до къщата на 74-годишния Иван Колев и забелязал зад оградата няколко кози. Приближил се и от улицата се прицелил в едно от животните. Уцелил го в задните части, то само подскочило и изблеяло ранено. Бай Иван по това време си бил вкъщи, но само чул приглушеното изпукване на въздушната пушка, блеенето на козата, а когато се показал край оградата мернал отдалечаващи се силуети и не разпознал никого. Обадил се веднага на кмета Алтан Хюсеинов, той извикал кварталния, дошли и двама разследващи полицаи и започнало издирването на ловеца. В сряда сутринта полицаите се появили в дома на Нерал, прибрали и него и пушката на майка му. Оказало се, че няколко дни по-рано младежът е стрелял и по котка в селото. Оръжието е иззето с протокол, а по случая се води проверка за хулиганство, съобщиха от полицията в Разград.", "date": "2019.01.09", "title": "Тийнейджър си устрои сафари в Гороцвет"}
{"url": "https://www.monitor.bg:443/bg/a/view/vnasjat-iskane-za-postojanen-arest-na-romite-prebili-voenen-154069", "text": "Днес се очаква прокуратурата да внесе искане в съда за постоянното задържане под стража на двамата младежи, които пребиха военен във Войводино. 33-годишният Валентин Димов е в болница в тежко състояние заради  , която направил на двете момчета от ромски произход на Богоявление.  В петък бивши военнослужещи отново ще излязат на  . „Имаме две прекрасни момиченца по-голямото дете знае част от истината – че баща й е ударен в главата и е в болница, а по-малко дете не разбира все още”, обясни по bTV съпругата на командоса Атанаска Димова. „Не е очаквал ситуацията да се развие по този начин, не е очаквал да бъде нападнат. Почти всеки ден сме свидетели на такива инциденти, но такава жестокост и бруталност за първи път виждам, без сериозен повод, просто от едно спречкване”, сподели и бащата на Валентин Димов. Той каза още, че синът му има три мисии зад граница, че е честен и достоен българин, с добър професионален опит. „От всички тези мисии се е връщал жив и здрав, а в родината му да се случи това нещо”, отбеляза бащата. Според майката на пострадалия военен, той има добра подготовка, но не е искал да се бие с младежите, искал е да им направи забележка и не е очаквал, че ще се стигне до бой.", "date": "2019.01.09", "title": "Внасят искане за постоянен арест на ромите, пребили военен"}
{"url": "https://www.monitor.bg:443/bg/a/view/izprashtat-za-podaryci-policai-vyoryjeni-do-zybi-154070", "text": "Полицаи от руската република Ингушетия се оплакаха, че са били изпратени от началниците си в пълно бойно снаряжение за новогодишни подаръци.  Става дума за петима служители на службата ОМОН, отрядът с особено назначение, които били принудени да пропътуват с коли 130 км до селцето Ханкала в Чечения, за да купят за колегите си подаръци за празника.  При изпълнението на тази „задача“ униформените били облечени в бронирани жилетки, носели каски и автомати. По-късно стана ясно, че полицаите са били изпратени в командировка, за да получат продоволствените новогодишни пакети за отряда си, които им се полагат по норматив. В тези пакети влизат месо, риба, зеленчуци, зърнени храни, консерви и др. Въпреки уточнението, подразделението на руското МВР за Севернокавказкия федерален окръг започна служебна проверка. Междувременно стана ясно за още един случай, свързан с подаръци, но този път предназначени за ветераните от Великата отечествена война. Сътрудници на следствения комитет откриха в домовете на чиновници от регионалното Министерство по социалната политика в град Красноярск битова техника, закупена с парите за ветераните. По делото са задържани четирима заподозрени. Ако вината им бъде доказана, ги грози до 10 години затвор.", "date": "2019.01.09", "title": "Изпращат за подаръци руски полицаи, въоръжени до зъби"}
{"url": "https://www.monitor.bg:443/bg/a/view/bivsh-banker-otstrelja-6-gligana-za-po-malko-ot-minuta-154056", "text": "63-годишният благоевградчанин Огнян Андонов, бивш банкер, но и заклет ловец постави своеобразен личен рекорд в дългогодишната си ловна практика. В последния си ловен излет през уикенда той отстреля за по-малко от минута 6 диви прасета. Историческата случка станала в местността Говедарника в землището на симитлийското село Долно Осеново, където е районът на ловната му дружинка номер 49. От доста време авджиите правили пусии в тази местност, защото получили информация от местните жители, че са засекли стадо от над 30 глигана.    Преди 2 седмици млад и неопитен ловец от селото станал разноглед – той изтървал стадото глигани, които преминали в галоп, като тайфун на метри пред него и той не успял да уцели нито един. В събота обаче късметът бил на страната на бившия банкер и колегите му. Ситуацията с галопиращите диви прасета се повторила и Огнян Андонов повали 6 от тях с ловния си автомат. На съседната пусия  други двама ловджии от дружинката успели да отстрелят още 2 от тях. Огнян Андонов най-много се зарадвал на 25-сантиметровите глиги на най-едрият отстрелян от него глиган, които задължително ще донесат медал на стрелеца. До късно вечерта същия ден ловците разпределяли мръвките солидарно помежду си, а на следващия ден банкерът бил принуден цял ден да пакетира месо и да заделя за кайма, с която напълнил емблематичните ловджийски наденици.", "date": "2019.01.09", "title": "Бивш банкер отстреля 6 глигана за по-малко от минута"}
{"url": "https://www.monitor.bg:443/bg/a/view/fotoshop-dokara-dva-levi-kraka-na-premiera-na-avstralija-154107", "text": "Министър-председателят на Австралия Скот Морисън стана обект на присмех в социалните мрежи, след като на семейна снимка, преработена от екипа му, се оказа с два леви крака, съобщават световните агенции. Снимката на Морисън, съпругата и двете им деца е трябвало да бъде новата официална фотография на личния сайт на премиера. От екипа на Морисън, водени от желанието да отстранят износените му бели спортни обувки и да ги заменят с нови, допускат гафа да го \"сдобият\" с два леви крака. Нескопосаният Фотошоп масово е осмян в социалните мрежи.  Говорител на премиера заяви, че снимката е преработена без неговото знание или позволение. В опит да намали щетите, Скот Морисън се е пошегувал в Туитър, че от екипа му са могли вместо това да се погрижат за оредяващата му коса.", "date": "2019.01.09", "title": "Фотошоп докара два леви крака на премиера на Австралия "}
{"url": "https://www.monitor.bg:443/bg/a/view/11-godishno-momiche-dade-53-bona-i-zlato-na-alo-izmamnici-154072", "text": "Жертва на телефонни измамници стана 11-годишно дете от Стара Загора. Момичето оставило 53 400 лева и златни накити под лек автомобил, съобщиха от пресцентъра на МВР. На 8 януари малко преди 10:00 часа на домашния телефон се обадил непознат мъж, който се представил за полицейски служител. Той обяснил на детето, че трябва да помогне в залавянето на телефонни измамници и го накарал да събере всички пари и ценности, които семейството му притежава. Час и половина по-късно, момиченцето оставило под лек автомобил, паркиран на ул. \"Стефан Стамболов\" в областния град, сумата от 53 400 лева и златни накити. Сигнал за измамата подал в полицията 42-годишният баща на измаменото дете. Образувано е досъдебно производство. Междувременно от полицията предупредиха, че телефонните измамници отново атакуват Кюстендил. Днес отново граждани на Кюстендил са сигнализирали в РУ за получени обаждания по телефона от мними полицаи. От полицията препоръчват да не се съхраняват в къщи големи суми пари и отново призовават да не се дават пари след получени указания по телефона.  Преди два дни жена на 75 години от Кюстендил стана жертва на телефонна измама и предаде на телефонни измамници 2500 долара, 1500 лв. и златни накити", "date": "2019.01.09", "title": "11-годишно момиче даде 53 бона и злато на ало измамници"}
{"url": "https://www.monitor.bg:443/bg/a/view/pravitelstvoto-dade-zelena-svetlina-na-doklada-za-f-16-154074", "text": "Кабинетът даде зелена светлина за сделката за F-16. Правителството одобри доклада за покупката на нови изтребители, в който се препоръча преговори със САЩ. Министерски съвет предлага на НС да одобри на свой ред доклада, да им възложи да започнат преговори с американците, както и да подготвят договора. Наред с това премиерът Бойко Борисов ще трябва да сформира преговорния екип от 4-ма министри – на отбраната, икономиката, финансите и външните работи. Основна точна от решението е НС да разреши отклонение от проекта. След като се получи мандат от НС, външно министерство ще трябва да уведоми другите две страни – Италия и Швеция за нашето решение и така на практика разговорите с тях приключват.  Ако не се постигнат добри условия в разговорите със САЩ, то казусът отново ще стигне до парламента, който на свой ред трябва да реши дали процедурата да започне отначало или да започнат преговори с другите две държави. След заседанието на кабинета военният министър Красимир Карачанов поясни, че още е рано да се каже каква ще е крайната цена за самолетите, нито пък каква ще схемата на плащане – еднократно или на етапи. каза Каракачанов. По думите му не е обсъждана сумата от 2,1 млрд. лв., нито пък възможността да се вземе заем от САЩ. По думите му разсроченото плащане било препоръчително. Той обаче е обнадежден от съобщението на Белия дом, че ще се търси възможност да се подобрят параметрите на американската оферта и цената да стигне до заложените от нас финансови параметри. В проекта за нови изтребители се предвиждат 1,8 млрд. лв. за 8 самолета. От думите на Каракачанов стана ясно, че със сигурност срокът за доставка на първите самолети ще бъде по-голям от 24 месеца. Той отрече да е бил притискан отвън, а поясни, че защитава българския интерес. Каракачанов отрече и критиките на БСП,че така се отклоняваме от закона. По думите му такова отклонение било възможно само, ако са пристъпили директно към преговори, без да питат НС. Според него другият вариант бил да предложат започване на проекта отначало, което означава минимум още година и половина.  Той отново припомни, че офертата за F-16 e с включено въоръжение, докато на Италия и Швеция не включвало такова. каза Каракачанов. \"Изтребител е крайно необходим на ВВС и се надявам този договор да се сключи в най-изгодни условия на държавата\", каза пък началника на отбраната генерал Андрей Боцев. Командирът на ВВС генерал Цанко Стойков пък определи момента като исторически, тъй като вече 10 г. се правят опити за добиване на самолет. Очаква се НС да разгледа темата другата седмица", "date": "2019.01.09", "title": "Правителството даде зелена светлина за сделката за F-16 (ОБНОВЕНА)"}
{"url": "https://www.monitor.bg:443/bg/a/view/divata-krusha-zakriva-23-ija-sofija-film-fest-154080", "text": "Българската копродукция „Дивата круша“ ще закрие предстоящото 23-о издание на София Филм Фест напролет. Филмът, режисиран от Нури Билге Джейлан, бе представен премиерно в рамките на кинофорума в Кан миналата година, където си заслужи бурни овации. Той е резултат от съвместната работа на компании от страни като Турция, Франция, Германия, България („РФФ Интернешънъл“), Босна и Херцеговина, Македония и Швеция. „Дивата круша“ разказва историята на Синан, който се завръща в родното си село и прави всичко възможно да събере необходимите средства, за да издаде все още непубликуваната си книга. Дълговете на баща му обаче ще попречат на героя да сбъдне своята мечта. казва по адрес на заглавието Питър Брадшоу от The Guardian. Осмият пълнометражен проект на Джейлан бе и турското предложение за „Оскар“. Въпреки това той не успя да се пребори за място в разширения списък с номинациите в чуждоезичната категория. Междувременно вече стана ясно, че родният фестивал ще бъде открит от „Да ходиш по вода“ - документалният филм на Андрей Паунов за Христо Явашев – Кристо. В рамките на форума ще можем да изгледаме и носителя на „Златна палма“ от 2018 г. „Джебчии“ на Хирокадзу Корееда. София Филм Фест ще стартира на 7 март и ще продължи до 17 март.", "date": "2019.01.09", "title": "„Дивата круша“ закрива 23-ия София Филм Фест"}
{"url": "https://www.monitor.bg:443/bg/a/view/nina-dobrev-poliva-30-s-nov-serial-v-ujna-afrika-154071", "text": "Да измисли перфектната тема на партито по случай 30-ия си рожден ден – с това ще се ангажира холивудската звезда с български корени Нина Добрев по време на празника си днес. Юбилея си тя посреща в Южноафриканската република, за където замина в приятелска компания малко след като размени коледни подаръци с роднини в София. „Времето започва да тече по-бързо. Сега оценявам думите на родителите си – които ще изтъкнат, че са били прави, след като изчетат това интервю – че трябва да живееш за всеки миг от живота“, разкри Добрев пред сп. W. Тя призна, че предпочита гостите на партито й за рождения ден да са облечени в костюми, тъй като така се „държат по-освободено“. намигна звездата от „Дневниците на вампира“. Кръглата годишнина на актрисата идва и с няколко успеха в професионален план. Само след ден в ефира на CBS ще се завърти първият епизод на новата й комедия Fam. Добрев е категорична, че е приела предизвикателството да се завърне отново на малкия екран, след като разбрала, че сцените ще се снимат на живо пред публика. „По време на първия епизод бях изключително притеснена. До последно усещах пеперуди в стомаха си преди да изляза за снимки, но в това е чарът на професията – ако спреш да се притесняваш, значи си загубил хъса“, обясни още Нина, която се гордее и с факта, че продуцентско студио вече е закупило правата за направата на филм по сценария, който тя написа преди малко повече от година. Въпреки това актрисата не издава подробности около него. Споменава единствено жанра – романтична комедия. Междувременно Добрев се върна и назад в спомените за родината си. „Когато помириша рози, се сещам за България. Емигрирали сме, когато съм била едва на две. По комунистическо време пътуването е било разрешено само до друга комунистическа държава, затова баща ми е резервирал билет за Куба. След като самолетът кацнал в Торонто да презареди, той просто слязъл и повече не се върнал. Малко по-късно майка ми си издействала виза за посещение в Мичиган и с двете си деца на ръце и един куфар преминала границата към Канада“, спомня си екранната Елена Гилбърт, като добави, че все пак семейството й се върнало за краткия период от две години в София. \"Европейското образование е доста по-развито от това в Северна Америка, затова когато се прибрахме, вместо да бъда трети клас, в който щях да бъда в Канада, ме върнаха в първи... Чувството не беше много \"приятно“, отбеляза още тя.", "date": "2019.01.09", "title": "Нина Добрев полива 30 с нов сериал в Южна Африка"}
{"url": "https://www.monitor.bg:443/bg/a/view/srednata-cena-na-petrola-pada-do-67-za-barel-154078", "text": "Средната цена на петрола през 2019 г. ще спадне до 67 долара за барел, прогнозират експертите на Световната банка (СБ) в публикувания снощи януарския доклад Перспективи за световната икономика, съобщи БТА. През тази година документът е озаглавен \"Помръкнал небосклон\". \"Очаква се средната цена на петрола да бъде 67 долара за барел през 2019 и 2020 година, което е с 2 долара под юнските прогнози. Степента на несигурност на прогнозата обаче остава висока\", предупреждават авторите на доклада. Средната цена на петрола за миналата година е била 68 долара за барел, което е \"малко под юнските прогнози, но е с около 30 процента по-висока, отколкото през 2017 г\". Световната банка поясни, че има предвид проста средноаритметична цена на петрола от сортовете Brent, Dubai и западно-тексаския WTI. През юни СБ прогнозира средна цена за барел петрол от 70 долара за 2018 година и 69 долара за 2019 година. Според прогнозите на специалистите тази цена на петрола ще се запази през следващите три години. Освен това \"се очаква растежът на търсенето на петрол през 2019 година да остане устойчив\", а перспективите за доставките на петрол \"зависят в голяма степен от производствените решения, вземани от ОПЕК и партньорите извън ОПЕК\". \"Запазва се значителна несигурност какви ще бъдат последствията от санкциите срещу Иран, а също така и за перспективата за добив на петрол във Венецуела\", се отбелязва в документа. Очаква се, че добивът на петрол в САЩ ще нарасне с още 1 млн. барела дневно през 2019 г., се посочва в доклада \"Помръкнал небосклон\".", "date": "2019.01.09", "title": "Средната цена на петрола пада до $67 за барел"}
{"url": "https://www.monitor.bg:443/bg/a/view/favoritkata-s-naj-goljam-shans-za-triumf-na-bafta-pylen-spisyk-s-nominaciite-154075", "text": "Комедийната историческа лента „Фаворитката“ е лидер по брой номинации за наградите на Британската академия за кино и телевизия. Филмът, режисиран от Йоргос Лантимос, и с участието на Оливия Колман, Ема Стоун и Рейчъл Вайс, ще се бори за общо 12 статуетки на БАФТА. С по 7 номинации са „Бохемска рапсодия“, „Първият човек“, „Рома“ и „Роди се звезда“, следват „Вице“ и „Черен в клана“. Победителите ще бъдат обявени на 10 февруари на церемония в \"Роял Албърт хол\" в Лондон. Водеща на наградното шоу за втори пореден път ще бъде Джоана Лъмли. Ето го и пълният списък с номинациите:", "date": "2019.01.09", "title": "“Фаворитката“ с най-голям шанс за триумф на БАФТА (ПЪЛЕН СПИСЪК С НОМИНАЦИИТЕ)"}
{"url": "https://www.monitor.bg:443/bg/a/view/ludogorec-otpytuva-za-turcija-154059", "text": "Българският шампион „Лудогорец“ замина за Турция, където ще проведе зимния си лагер. “Орлите” ще се подготвят в Анталия, като ще останат на турска земя до 3 февруари. Футболистите на “орлите” отпътуваха в добро настроение, съобщи sportal.bg. Предвидени са шест контроли, в които „Лудогорец“ ще срещне нелеки съперници. Първият е румънският „Ботошани“, като спарингът е на 15 януари. На 18 януари шампионите срещат унгарския „Хондед“, а четири дни по-късно първенеца на Румъния ЧФР (Клуж). За 25 януари е предвидена контрола с лидера в полското първенство „Легия“ (Гданск). На 1 февруари „Лудогорец“ се изправя срещу руския „Ахмат“, а на следващия ден е последния спаринг на турска земя - срещу шампиона на Сърбия и участник в Шампионската лига „Цървена звезда“.", "date": "2019.01.09", "title": "„Лудогорец“ отпътува за Турция"}
{"url": "https://www.monitor.bg:443/bg/a/view/rado-jankov-s-200-tochki-v-bad-gashtejn-154058", "text": "Водещият ни сноубордист Радослав Янков спечели 200 точки от паралелния слалом в Бад Гащейн (Ав). Янков, който лекуваше контузия на дясната ръка мина без проблеми квалификацията. На осминафинала обаче той бе спрян от олимпийския шампион на паралелен гигантски слалом от Пьончан 2018 Невин Галмарини (Швейц). В крайна сметка Радо остана на 13-ото място. Победата е за Стефан Баумайстер (Гер). В генералното класиране за Световната купа  води Бенямин Карл (Ав) с 2000 т. Втори с 1540 е Роналд Фишналер (Ит), а трети също с 1540 е Галмарини. Янков е 24-и с 296,10 т. В подреждането за паралелния слалом българинът е 13-и с 200 т. Следващите стартове за Янков са на 19 януари в Рогла (Слвн), където ще има паралелен гигантски слалом.", "date": "2019.01.09", "title": "Радо Янков с 200 точки в Бад Гащейн"}
{"url": "https://www.monitor.bg:443/bg/a/view/ombudsmanyt-atakuva-zabranata-pensioneri-da-rabotjat-na-dyrjavna-slujba-pred-ks-154057", "text": "Омбудсманът Мая Манолова атакува днес пред Конституционния съд промените в Закона за държавния служител, които забраняват на пенсионери да заемат държавна служба, а хиляди други предстои да бъдат уволнени.  Текстовете бяха прокарани през Закона за държавния бюджет за 2019 г. Според Манолова промените са в нарушение на принципа на правовата държава, конституционните социални права – на труд, трудово възнаграждение и обществено осигуряване, допълват от пресцентъра на институцията. Така за втори пореден ден от началото на новата година Мая Манолова дава текстове от наскоро приети закони за тълкуване в Конституционния съд. Вчера омбудсманът сезира съдилището и за текстове в Закона за горивата. Вследствие министърът на икономиката Емил Караниколов обяви, че днес ще внесе предложение в Министерския съвет влизането в сила на закона да се отложи с 6 месеца, за да се изчистят спорните решения в него.", "date": "2019.01.09", "title": "Омбудсманът атакува забраната пенсионери да работят на държавна служба пред КС"}
{"url": "https://www.monitor.bg:443/bg/a/view/petkanovi-kryshtavat-bebeto-filip-154010", "text": "Риалити героите Алекс и Дани Петканови се спряха на име за бъдещия си наследник, който трябва да се появи на бял свят всеки момент. Рожбата е мъжка и по всяка вероятност ще бъде кръстена Филип. Това стана ясно след като звездната двойка публикува списък с Топ 5 на имената, предложени им от последователите им. След Филип, в подредбата се нареждат Дарин, Габриел, Давид и Борис. написа в социалните мрежи Петканова. Повечето от коментарите под публикацията обаче призовават детето на младото семейство да носи името Борис. Припомняме, че красавицата и Лудият репортер си казаха заветното „да“ в рамките на „ВИП Брадър“. Под зоркото око на Големия брат те рестартираха връзката си, която беше приключила с гръм и трясък през 2016 г. Че двамата ще станат родители стана ясно през август.", "date": "2019.01.09", "title": "Петканови кръщават бебето Филип"}
{"url": "https://www.monitor.bg:443/bg/a/view/shefyt-na-api-podade-ostavka-zaradi-vinetkite-154064", "text": "Премиерът Бойко Борисов поиска оставката на шефа на Агенция „Пътна инфраструктура“ Светослав Глосов, който на свой ред веднага я е подал пред ресорния министър Петя Аврамова.  Рано сутринта, преди заседанието на кабинета, Борисов е извикал в МС ръководството на пътната агенция и на регионалното министерство за доклад относно темата за винетките и тол система. След разговора премиерът е поискал оставката на председателя на Управителния съвет на АПИ. След заседанието Глосов и регионалният министър Петя Аврамова коментираха в МС създалата се ситуация. Аврамова уточни, че е имало редовна оперативка при Борисов, на която обсъдили затрудненията с електронните винетки. На свой ред Той изразил своето недоволство и поискал поемане на отговорност, заяви Аврамова. В тази връзка реакцията на инж. Глосов беше да подаде незабавно заявление за освобождаване от Управителния съвет на АПИ\", разказа Аврамова, която е присъствала на срещата. И уточни, че оставката е приета. каза пък самият Глосов. По думите му трудностите, които били създадени в началото на годината с предоставянето на услугата за продажба на електронни винетки довело до доста неприятни моменти и недоволство от страна на гражданите. \"След разговора, който проведохме при министър-председателя, считам, че трябва да се поеме повече отговорност, от тази, която беше в началото на седмицата. Така че, депозирах своята оставка, която беше приета\", обясни Глосов. Той оставал с добри чувства към екипа, с който е работил. Регионалният министър пък уточни, че има организация за алтернативни начини за купуване на винетки. В момента винетки могат да се купуват по всички ГКПП в страната и са монтирани терминали за самотаксуване. Продължаваме оборудване на работни места за продажба на границата в брой, допълни тя. Винетки има и в 1400 пощенски станции, където може да се плаща в брой и чрез терминал. Винетка можело да бъде купи и на касите или през мобилното приложение на единия от телекомите, както и през още два сайта - bgtoll.bg и vinetki.bg. Аврамова увери, че системата ще бъде надграждане и се очаква включване и на бензиностанциите. Така по думите й хартиените винетки са се продавали на 3000 пункта, докато електронната - повече от 4500 места. Работи се и по идеята за още 2000 пункта за плащане чрез банкомати на БОРИКА. Според Аврамова вече няма причина водачите да карат по пътищата без винетка, защото такива се продават на много места. \"Призовавам всички водачи на МПС да спазват закона\", каза тя на отговор на въпрос дали се мисли за ново отсроча на срока до 15 януари, за който призова и омбудсмана Мая Манолова. призова министъра. В заключение тя обясни, че незабавно ще започнат работа за намиране на заместник на Глосов и за окомплектоване на състава, за да няма сътресения в работата на АПИ.  По-рано през седмицата други двама служители от АПИ бяха уволнени от премиера. Тогава като член на управителния съвет на АПИ беше освободен Веселин Давидов, който отговаряше за електронната система за събиране на такси. Наред с това с поста си се раздели и Антон Антонов - директор на Националното тол управление в пътната агенция. Отделно като съветник в политическия кабинет на Петя Аврамова бе освободен и Радослав Николов. ", "date": "2019.01.09", "title": "Борисов взе главата на Глосов заради винетките (ОБНОВЕНА) "}
{"url": "https://www.monitor.bg:443/bg/a/view/grisho-veche-trenira-s-agasi-v-melbyrn-154062", "text": "Григор Димитров вече тренира под ръководството на Андре Агаси в Мелбърн. Американската легенда е в Австралия, като дава съвети на българина и ще му помага по време на първия турнир от Големия шлем за годината. Агаси работи в тандем с Даниел Валверду. Андре се чувства като у дома си в Мебърн. Той има четири титли от Откритото първенство на Австралия и е любимец на местните фенове. Днес Григор проведе тренировка заедно с Кей Нишикори, който му нанесе първата загуба за сезона, след като го победи на четвъртфиналите в Бризбейн, съобщи пратеникът на sportal.bg в Мелбърн.", "date": "2019.01.09", "title": "Гришо вече тренира с Агаси в Мелбърн"}
{"url": "https://www.monitor.bg:443/bg/a/view/vlyhova-pobedi-shifrin-i-specheli-noshtnija-slalom-vyv-flahau-154061", "text": "Словачката Петра Влъхова победи Микаела Шифрин (САЩ) за първи път този сезон в слалом за Световната купа по ски-алпийски дисциплини и спечели нощния слалом във Флахау (Австрия). Така Влъхова попречи на американката да запише рекордна осма поредна победа в дисциплината. Състезанието се проведе при непрекъснат снеговалеж и на изкуствено осветление на пистата, която носи името на легендата Херман Майер. Словачката преодоля пасив от 31 стотни от секундата след първия манш, в който остана трета, но беше най-бърза във втория с 56,40 секунди и спечели с общо време 1:52,85 минута. За Влъхова това е първа победа в слалом от януари 2018 година и пета в кариерата й в тази дисциплина. \"Не мога да кажа в момента как точно се чувствам. Тренирам усилено от доста време, за да победя Микаела. Тя е страхотен състезател. Днес аз най-накрая успях да я победя\", каза Влъхова след състезанието. Микаела Шифрин, която водеше след първия манш, остана втора с пасив от 15 стотни, след като даде трето време във второто спускане. Американката спечели първите пет слалома за сезона пред Влъхова и последните два от миналогодишната кампания, но във Флахау словачката триумфира и постигна трети успех за сезона и седми в кариерата си за Световната купа. \"Разбира се, че съм малко разочарована, но второ място не е лошо. Петра се представи толкова добре, винаги ми е трудно срещу нея, но има още много време до края на сезона\", каза Шифрин. Трета на 1,17 секунди финишира Ана Свен Ларсон (Швеция). В генералното класиране за Световната купа Шифрин има огромна преднина на върха от 1294 точки след 18 старта. Втора е Влъхова с 848, а трета Уенди Холденер (Швейцария) с 564 точки. В подреждането за малката световна купа в слалома Шифрин е първа със 760 точки, пред Влъхова с 680 и Холденер с 425 точки. Световната купа при жените продължава през уикенда със спускане и супергигантски слалом в Санкт Антон (Австрия).", "date": "2019.01.09", "title": "Влъхова победи Шифрин и спечели нощния слалом във Флахау"}
{"url": "https://www.monitor.bg:443/bg/a/view/migranti-podpaliha-kamion-na-nash-tiradjija-vyv-francija-154060", "text": "Български шофьор на ТИР е пострадал при пожар във френския град Кале в северната част на страната, предадоха местни медии. Състоянието му не е тежко. Камионът му е горял след инцидент на магистрала. Водачът се е опитал да премине през блокада на мигранти. Целта на подобни блокади от гуми и други подръчни материали е да принудят шофьорите да намалят скоростта и бежанците тайни да се вмъкнат в превозните средства и така да стигнат до Великобритания. Припомняме, че мигрантите от години създават проблеми в Кале, като често се стига до сблъсъци с полицията. Френските власти през ноември 2016 година затвориха мигрантския лагер в Кале. Престрелките са най-сериозният проблем в сблъсъците, между мигрантите край Кале, където не е необичайно мигрантите да са въоръжени.", "date": "2019.01.09", "title": "Мигранти подпалиха камион на наш тираджия във Франция"}
{"url": "https://www.monitor.bg:443/bg/a/view/pojar-izpepeli-centyra-na-selo-skrebatno-154066", "text": "Тази нощ безпощаден пожар буквално изпепели центъра на гърменското село Скребатно: „Около 02:15 часа през нощта ме събудиха, горяха сградите на площада. Изпепелени са до основи кметството, читалището и пенсионерския клуб\", разказа все още шокираната кметица на селото Даниела Пидева. Две пожарни са дошли бързо, когато пламъците бяха в стихията си. Пожарникарите успяха да локализират огъня, за да не се прехвърли към близките къщи. Сградите са стари, до сутринта продължаваха да падат стени, допълни кметицата. Изгорели са и ресторанта, здравната служба, библиотеката и два магазина. В библиотеката са унищожени над 3000 тома книги. На 12 февруари читалище „Христо Ботев“ трябваше да чества 100-годишнина от основаването си. Кметицата  на Скребатно Даниела Пидева сподели още: „Моля се да е оцеляла желязната каса в кметството където съхранявам целия архив  на селото. Ще я търсим в руините,“ притеснена е Даниела Пилева. Причината за пожара е в процес на изясняване. Има съмнения за забравена включена електрическа печка или запушен комин на печка в помещение, което е извън кметството. За късмет в пламналите сгради е нямало хора и пострадали няма. Пътят от Гърмен към селото е почистен и опесъчен, така че няма проблем с придвижването на пожарните автомобили. В селото живеят около 350 жители.", "date": "2019.01.09", "title": "Пожар изпепели центъра на село Скребатно (ОБНОВЕНА)"}
{"url": "https://www.monitor.bg:443/bg/a/view/pette-naj-predpochitani-dyrjavi-za-rabota-v-chujbina-154054", "text": "Ако планирате нова кариера тази година, хубаво е да се насочите към Европа или Близкия изток, съветва американският телевизионен канал Си Ен Би Си. Водещите пет страни в класацията на държавите, най-предпочитани от чуждестранните работници, тази година са извън Северна Америка и Азия, според годишния доклад на банка HSBC.  Изследването оценява предпочитанията на чуждестранните работници, по поредица показатели като баланс между работа и личен живот, перспективи за добри доходи и кариерно развитие. Регионът на Европа, Близкия изток и Африка излиза напред в годишната класация благодарение на фактори като добри заплати, положителна култура на труда, сигурност на работните места и възможности за реализация. Традиционни дестинации като САЩ, Канада и Хонконг остават в топ-10, а Сингапур отпада от водещите пет.  Номер едно в класацията тази година е Германия, която се изкачва с една позиция спрямо миналогодишната анкета. Вярна на репутацията си, обещаваща висока ефективност, най-голямата европейска икономика е оценявана като център за кариерно развитие - 65 процента от анкерираните 22 318 души я определят като продуктивна дестинация. Това обаче не е за сметка на личния живот и според 70 процента от чуждестранните служители посочват, че откакто са се преместили в Германия балансът между личния и професионалния им живот се е подобрил. Сред другите преимущества на страната са културата на труда, която отстъпва само на тази в Швеция, и сигурността на работните места. Благодарение на силно регулирания трудов пазар почти три четвърти от участниците в допитването отбелязват подобрение по този показател спрямо положението в родината им.  На второ място е Бахрейн, който привлича чужденците със завидни възнаграждения. Впечатляващите 77 процента от чуждестранните работници посочват, че имат по-високи перспективи за добри възнаграждения в Бахрейн, отколкото в родината си, спрямо 62 процента миналата година.  Още по-забележителни обаче са допълнителните бонуси за разходите по преместването, които чуждестранните кадри обикновено получават. Добавките за настаняване (69 процента), за самолетни билети (68 процента) и медицинско обслужване (64 процента) са сред най-често получаваните придобивки.  Освен добри пари животът в Бахрейн предлага много и за кариерното развитие. Отношенията са важни в близкоизточната страна и над половината анкетирани или 59 процента посочват, че научаването да се справят с тях ги е направило по-добри лидери.  Великобритания се изкачва с шест позиции в класацията до третото място въпреки Брекзит. Добрите перспективи както за кариерно, така и за лично развитие изстрелват нагоре страната като място с възможност за добър баланс между личен и професионален живот и добри заплати. Мнозинството чуждестранни работници (58 процента) отбелязват също, че културата на труда е по-добра, отколкото в родината им. Великобритания се нарежда сред първите и по образование. Над две пети или 43 процента от чуждестранните служители там имат следдипломна квалификация. Тя е определена и като най-доброто място в света за научаване на нови умения и четвъртото за изкачване в кариерната йерархия, отстъпвайки само на Хонконг, САЩ и Сингапур.  Дом на бизнес центрове като Дубай и Абу Даби, ОАЕ запазват четвъртата си позиция за най-предпочитана дестинация от чуждестранните работници за четвърта поредна година.  С добре затвърдена репутация, страната е известна с финансовите си стимули. Сред анкетираните 95 процента посочват, че получават парично подпомагане като част от пакетите с възнагражденията им, което е най-високото ниво в света. Същевременно според 73 процента кариерните им перспективи са по-добри отколкото у дома. Страната е оценявана високо и заради културата на труда.  Трайно привлекателна за служителите от чужбина, Швейцария отчита особено добри резултати във възможностите за кариерно развитие. Близо две трети или 62 процента от участниците в анкетата посочват, че страната им предлага добра среда за професионалното им развитие. Това обаче може да е за сметка на личния им живот, като 63 процента се радват на по-добър баланс между трудов и личен живот отколкото в родните им страни.  Швейцария е привлекателна и с предлаганите възнаграждения - 76 процента от анкетираните оценяват преспективите за доходите си като по-добри, откакто са се преместили там.", "date": "2019.01.09", "title": "Петте най-предпочитани държави за работа в чужбина"}
{"url": "https://www.monitor.bg:443/bg/a/view/vremeto-malko-po-toplo-snjag-i-poledici-154051", "text": "Днес се очаква да се заоблачи и в Западна България ще превали сняг, което и слабо ще повиши температурите и ще бъдат – сутрешните между минус 7 и минус 4 градуса, а дневните от минус 2 до около 6-7 градуса над нулата за Източна България.  Заради снега и възможните заледявания в западната част от страната е обявен жълт код за опасно време. В източните райони се очакват и слаби превалявания от дъжд. В четвъртък ще вали над цялата страна – в Западна България сняг, в Източна – мокър сняг, а по Черноморието – дъжд. Температурите още малко ще се повишат и ще бъдат – сутрешните между минус 5 и минус 1 градуса, а дневните от минус 1 до 7 градуса над нулата. За района на София максималната температура се очаква да бъде около минус 1 градуса. В петък валежите ще спрат и ще се изясни, а температурите отново ще започнат да се понижават, като в събота се очаква сутринта отново да достигат около минус 15 градуса, на места и по-ниски. В неделя ще има разкъсана облачност, без валежи, със сутрешни температури в Западна България около минус 14 на места, дневните температури ще бъдат между минус 1 и 5 градуса.", "date": "2019.01.09", "title": "Времето: Малко по-топло, сняг и поледици"}
{"url": "https://www.monitor.bg:443/bg/a/view/otneha-novorodeno-ot-samotna-majka-njamala-kola-i-dohodi-153995", "text": "Социалните от смолянско отнеха новородено момченце от самотна майка, която нямала лека кола. Обяснили й, че ако малкият се разболее, в селото им нямало лекар и тя нямало как да го закара до болница в Смолян. Това твърди 26-годишната Симона Алексова, която от средата на декември м.г. не е спряла да плаче от мъка по бебето си. „Защото е бяло, здраво и красиво бебе, а и е момченце, затова им го взеха. Виждат, че е самотна майка и няма отникъде защита”, си говореха хората в малкото родопско село. Тя била заплашена, че ще бъде освидетелствана за психично болна. „Много съм си адекватна даже. Нямам никакви психически заболявания”, казва Симона и предполага, че това може да е, защото избухнала в плач, когато видяла, че малкият Александър липсва от кувьоза в родилното. Симона живее заедно с майка си Ана Хаджийска, баба си и двамата си братя в двуетажна стара къща в село Речани, което се намира на половин километър от село Арда в община Смолян, съвсем близо до границата ни с Гърция. Малкото семейство е чакало раждането на момченцето с голямо желание, разказват Симона и майка й Ана пред „Монитор”. Въпреки студа, падналия сняг и поледицата, екипът ни пропътува разстоянието до село Речани на 5 януари и то без никакво предупреждение, за да види на място дали къщата на Симона и Ана е мръсна, неподдържана и в какви условия живеят както самите те, така и как е щяло да бъде гледано бебето. „Те живеят всички в една стая”, коментира кметът на село Арда Недко Юруков. „Три деца съм отгледала в тази стая. Три! Ако бебето ни бъде върнато, Симона ще остане сама в стаята с бебето, защото ние имаме на втория етаж две други стаи. Предложихме да й наемем къща в село Арда. Предложихме да се пренесе в местната здравна служба, защото жилището там бе освободено наскоро, но и това не бе прието”, го контрира бабата Ана. Тяхната част от двуетажната къща, която е захранена с ток и вода, действително е стара, а стаята на първото ниво е с нисък таван. Въпреки това жилището е чисто, уютно и топло. Подовете са настлани с черги, по които няма мръсотии. Гостите се събуват на вратата, а стълбището към втория етаж е вътрешно. Вътрешни са старите баня и тоалетна. В малкото антре хората са си сложили хладилник и автоматична пералня. Старият им бойлер на дърва се е развалил и нямали топла вода. Това пък бил другият аргумент на социалните. Бабата Ана обаче се кълне, че до дни ще купи бойлер на ток, за да има постоянна топла вода у тях. За бебето е купено всичко нужно – от кошче за спане, до леген за къпане, дрешки, памперси, столче за кола, количка, масичка за повиване. Ана и дъщеря й Симона нямат постоянни доходи. Хващат се от време на време да чистят къщи и малки хотели, но твърдят, че живеят скромно и се справят и с малкото, което имат. Александър е роден на 11 декември в смолянската болница. По време на бременността си Симона е посещавала АГ консултации. Детето било чакано и желано, въпреки че тя е самотна майка. Бащата е обещал, след ДНК тест, да припознае момченцето и да поеме отговорността си за него. За това обаче не е имало време, защото Александър е взет дни след раждането си от социалните. Самото раждането е било преждевременно и със секцио по медицински показатели. Лекарите сложили бебето за няколко дни в кувьоз. Симона ходила всеки ден между 16 и 17 часа, когато е разрешено свиждането, за да си види Александър. След изписването си останала в болницата, за да бъде близо до кувьоза и бебето. И тя, и майка й Ана твърдят, че не са подписвали документи, че се отказват от бебето. „Тя имаше кърма, но не можеше да си кърми бебето, защото социалните й го взеха. И сега, като ни го върнат, ще трябва да купуваме сухи млека. Не сме се отказали от Александър. Искаме да ни го върнат веднага, а не след 6 месеца или след година”, казва бабата Ана. Тя е категорична, че дъщеря й Симона няма психични отклонения, не се води на учет в Психодиспансера и че подобни твърдения от страна на социалните служби са лъжа. Симона има завършен 12-и клас и дори е имала абитуриентски бал, но тъй като не се е явила на матурите, няма диплома за средно образование. „Мен ме изкараха, че съм алкохоличка, че правя скандали постоянно в селото. Също ни изкараха, че не сме имали социални контакти. Как така хем правя скандали, пък сме социално изолирани?”, се пита бабата Ана. За Коледа и Нова година им било казано да не ходят да притесняват бебето и приемното семейство, защото са празници. В първите дни на януари Симона се разболяла от вирус с висока температура, но веднага щом оздравее, иска да отиде да види своя първороден син, за да не я обвинят, че не се интересува от бебето си.     На 17.12.2018 г. в отдел „Закрила на детето“ (ОЗД) при Дирекция социално подпомагане (ДСП) - Смолян е постъпил устен сигнал от ННО при МБАЛ - Братан Шукеров, касаещ новородено дете А.А. Повод за подаване на сигнала е, че медицинският персонал в отделението е установил, че при майката на детето се наблюдава интелектуален дефицит – отговаря мудно и неточно на задаваните въпроси,  персоналът е изразил притеснение относно възможността тя да се справи с отглеждането на новороденото. Незабавно на 17.12.2018 г. майката е посетена в болничното заведение от социален работник от отдел „Закрила на детето“ към ДСП - Смолян. От проведения с нея разговор е установено, че не разпознава потребностите на новороденото. При извършеното посещение в дома на майката е установено, че липсват елементарни жилищни условия за отглеждане на детето. Майката и нейните близки - двамата й братя и майка й, нямат постоянни доходи. Семейството се издържа единствено с пенсията на бабата на новороденото.Тази информация се потвърждава и от кмета на с. Арда,според когото семейството няма постоянни доходи и изградени трудови навици. Предвид гореизложените обстоятелства е предприета спешна мярка за закрила на новороденото. Майката подробно е информирана за съдържанието на Заповедта за закрила на детето й, както и за това, че заповедта има временен характер и може да бъде обжалвана пред РДСП - гр. Смолян. Майката е консултирана и за възможностите за ползване на социална услуга в общността, както и за подкрепа чрез предприемане на мерки по Закона за закрила на детето. Семейството и майката са консултирани и запознати с възможностите за социално подпомагане на всички нормативни основания. Към момента семейството е подпомагано от ДСП-Смолян на различни правови основания. През 2018 г. е отпусната целева помощ за отопление за отоплителен сезон 2018/2019 година в размер на 374.15 лв. и еднократна финансова подкрепа в размер на 100 лв. Майката на новороденото е подпомогната  с еднократна помощ при бременност по чл. 5а от ЗСПД в размер от 150 лв. Подпомагана е и с месечна помощ по чл.9 от ППЗСП в размер на 49.50 лв и еднократна финансова подкрепа в размер на 100 лв. Освен изброените по горе горе обстоятелства в подкрепа на предприетата мярка за закрила са и следните факти: новороденото е на възраст, която обуславя по-малко контакти, с цел да се предпази от сезонни вирусни инфекции. В епикризата на детето е отразено, че е със забавена послеродова адаптация и е удачно в първите дни след изписването му то да бъде ограничавано от контакти, за да бъде предпазено вируси и зарази. Според епикризата е необходимо активно проследяване на нервно-психичното развитие и функциите на останалите органи и системи на детето. Отдалечеността на населеното място от най-близката болница и ненавреме потърсена медицинска помощ, поради липса на превоз,  също крие риск за новороденото. От извършеното проучване се установява, че отглеждането на детето на този етап в биологичното му семейство, крие съществени рискове за неговия живот и здраве. Семейната среда е рискова, майката сама не може да се справя с отглеждането на детето, а същевременно не е установено тя да може да получава качествена и адекватна подкрепа от страна на членовете на разширеното семейство. В ОЗД-Смолян, бабата е запозната със здравословното състояние на новороденото, изискванията за неговото отглеждане като й е предоставено и копие от епикризата. На 04.01.2018 г. е проведен телефонен разговор с бабата на детето. Същата е поканена заедно с майката на 07.12.2018 г. за среща в ОЗД/ДСП - Смолян, на която да се договорят контакти с детето. До настоящия момент те не са посетили ОЗД. До този момент майката и бабата не са изразили желание пред социалните работници за осъществяване на среща с детето. Работата с детето и майката ще продължи с цел реинтеграция на детето в биологичното семейство. В действията си социалните работници са ръководени единствено от най-добрия негов интерес. Вижте видео с майката и бабата на отнетото от социалните бебе:", "date": "2019.01.09", "title": "Отнеха новородено от самотна майка, нямала кола и доходи (СНИМКИ+ВИДЕО)"}
{"url": "https://www.monitor.bg:443/bg/a/view/nameriha-podozritelni-paketi-v-konsulstva-v-avstralija-154063", "text": "Австралийската полиция разследва подозрителни пакети, открити в чуждестранни консулства в Канбера и Мелбърн, съобщава Би Би Си. Пожарна служба в Мелбърн заяви, че е извикана за \"редица инциденти\" в града. Сред засегнатите са консулствата на Обединеното кралство, Швейцария, САЩ и Пакистан, както и някои други. Полиция в Мелбърн коментира, че инцидентите се смятат за \"целенасочени и не влияят на общата сигурност на обществото\". Служители от спешна помощ са посетили консулства на Индия, Южна Корея, Нова Зеландия, Гърция, Италия и Франция, според австралийската телевизия ABC News. Представител на британската върховна комисия заяви: \"Ние работим в тясно сътрудничество с федералната полиция и местните власти. Всички наши служители са в безопасност.\" В Швейцарското консулство в Мелбърн е изпратен малък плик, съдържащ вещество, обозначено като \"азбест\", коментира Питър Ерб, съпруг на почетния консул Мануела Ерб. \"Веднага сложихме плика в друга торба и звъннахме на аварийната служба и те дойдоха и го взеха. Вече знаем, че продуктът не е био-опасен\", допълни той. Американското консулство в Мелбърн също е уведомило властите за подозрителен пакет, заяви говорител пред \"Ройтерс\". В понеделник подозрителни пакети, съдържащи бяло вещество, бяха изпратени в консулството на Аржентина в Сидни. По-късно е установено, че не са токсични.", "date": "2019.01.09", "title": "Намериха подозрителни пакети в консулства в Австралия"}
{"url": "https://www.monitor.bg:443/bg/a/view/2019-svetovnata-ikonomika-se-zabavja-154052", "text": "Растежът на глобалната икономика ще спадне на 2,9 на сто през 2019 г., в сравнение с 3 процента през 2018 г., прогнозира Световната банка. Причина за това ще бъдат силните търговски напрежения, намаляващото производство и финансовите сътресения в бързо развиващите се икономики, посочва Световната банка в доклад, озаглавен \"Помръкващи небеса\". Според доклада, цитиран от Асошиейтед прес, 2019 ще бъде втора последователна година със забавен растеж - през 2018 той бе 3 на сто, а през 2017 - 3,1 на сто. Банката запазва непроменена прогнозата за 2,5 процента растеж на американската икономика за 2019 г., в сравнение с 2,9 на сто през 2018 г. За 19-те страни, използващи еврото, се предвижда растеж от 1,6 на сто, в сравнeние с 1,9 на сто през 2018 г. За Китай - втората икономика в света, прогнозата е за растеж от 6,2 процента, в сравнение с 6,5 на сто през 2018 г. Бързо развиващите се пазарни икономики ще постигнат растеж от 4,2 на сто тази година, а развитите икономики - 2 на сто. \"Сега обслужването на дълговете изяжда държавните приходи и създава трудности на правителствата при финансирането на основни социални услуги\", каза главният изпълнителен директор на Световната банка Кристалина Георгиева, която ще поеме временно ръководния пост в банката от 1 февруари, след оттеглянето на Джим Йон Ким. ", "date": "2019.01.09", "title": "2019: Световната икономика се забавя"}
{"url": "https://www.monitor.bg:443/bg/a/view/d-r-angel-kunchev-gripnata-epidemija-idva-do-tri-sedmici-154038", "text": "Засега няма опасност за бум на морбили, както е в Румъния и Сърбия, казва в интервю пред \"Монитор\" държавният главен инспектор. - Макар и да има болни, все още не можем да говорим за епидемия, нито за пик на грипа. Истината е, че около празниците почти се срива регистрацията, тъй като хората отказват да ходят на дежурен лекар, дори и да са зле. Те търсят медицинска помощ само в краен случай. Това веднага се отразява на броя на регистрираните случаи. Така се практикува и в Европа, не само у нас по време на коледно-новогодишните празници. - Официалната система регистрира почти наполовина по-малко от реалните случаи. Има обаче други показатели, по които ние също се ориентираме. - Общото търсене на медицинска помощ, включително позвъняванията в спешните центрове и наблюденията при няколко джипита. Наблюдаването на тези показатели показва, че заболеваемостта е започнала да расте преди празниците и вероятно ще продължи с темп в следващите седмици. Последните данни са 130 болни на 10 000, на някои места до 200 на 10 000 души. Те обаче все още се смятат за сравнително ниски. Когато средната за страната заболеваемост мине 280 – 300 на 10 000 души, вече ще говорим за грипна епидемия. Тя предстои в следващите две-три седмици. Прогнозата от самото начало на сезона както и сега е, че тя ще дойде в края на януари – началото на февруари, като започва от няколко области, а след това обхваща и цялата страна. Наблюдаваме и потреблението на лекарства. То е повишено, но все още не е в стойности, които говорят за пик на заболеваемостта. Все още няма струпване на пациенти пред кабинетите на джипитата и в медицинските центрове, където се правят изследвания на белия дроб за пневмонии, които са и най-тежките усложнения. Това предстои. - Рано е да кажем и това. Започнахме да изследваме по-сериозни количества серуми от хора от края на ноември с подобна на грипа клинична картина. Към момента положителните проби са 40, което не е чак толкова много. По-интересното е, че наполовина са разделени изолатите, както H1N1 (Калифорния), така и H3N2, за който очаквахме, че ще е основен причинител. - Изследваме го, но все още не можем да кажем кой щам е. До предстоящата епидемия един от тях ще стане доминиращ, но е трудно отсега да се каже кой точно. Интересно е, че според последните данни на Европейската система за наблюдение има по-широко разпространение на грипния вирус в три страни, намиращи се в три от краищата на континента – в Португалия, Швеция и Турция. При инфекциите, предавани по въздушно-капков път, както е при грипа, тази картина може да се промени много динамично. Колкото до това кой изолат е по-опасен, не може да се каже. За пациента той няма голямо значение. По-важно е за вирусолозите, тъй като те следят циркулацията. Между 18 и 20 февруари в Пекин ще се проведе редовната среща, на която ще се определят щамовете за следващия зимен сезон – 2019/2020 година. Ако не знаем какво циркулира, няма да знаем какво да препоръчаме на фармацевтичната индустрия за производството на новите ваксини. Като начин на протичане особени разлики между H1N1 и H3N2 няма. Преди време по-притеснителен беше свинският грип, тъй като той имаше особеността, че засягаше не толкова възрастните хора, които са рисковата група, а млади в активна възраст пациенти. Освен това, той беше по-опасен за бременните. Рано е да кажем дали това ще се повтори и сега. - Преди десетина години у нас имахме подобен проблем. Благодарение на мерките обаче, които бяха взети, а именно имунизациите в рисковите групи, към момента ситуацията с морбили е спокойна. Надявам се тя да остане такава, макар на Балканите това да не е така. По-сериозно е положението в Румъния. От две години епидемията там взима огромни размери – има над 30-40 починали деца. Затова не бива да се успокояваме. В България за минала година имаме само 12 случая и всички те са вносни. Знаем дори поименно откъде са дошли хората, откъде са преминали. Ясно ни е къде са се заразили, но за радост не са успели да предадат заболяването на хора в нашата страна. Проблем се оказват хиперинформираните от интернет майки, които се плашат от непроверените писания в мрежата и отлагат или изобщо не правят имунизации на децата си. По-скоро те започват да се оформят като проблемна група, а не ромската общност. - За момента голям риск няма, защото това, което го има на Балканите, съществува у нас в ограничени размери, както се случва с морбили. Колкото до хиперекзотичните инфекции, те са в далечни страни като Конго, и то в един затворен ареал във вътрешността на страната, където рядко попадат българи. Постепенно през пролетта обаче ще започнат да нарастват случаите на други заболявания, пренасяни от кърлежи и комари. Балканите са място, на което нилската треска вече доста се разпространява. Миналата година имахме доста случаи в Сърбия, Косово, Гърция. Това ще имаме предвид и ще наблюдаваме да не навлезе по-интензивно тази инфекция, както и лаймската болест. Основната мярка е обработването на тревните площи срещу комари, кърлежи и гризачи, което е задължение на общините. Тя трябва да се прави отрано, и то така, както трябва. Необходимо е да се вземат и мерки срещу безстопанствените кучета, които често са преносители на зарази от дивия свят към населените места. Ние ще напомним на общините за тези техни задължения, когато наближи пролетта, за да обявят навреме обществените поръчки и започнат третирането срещу преносителите на инфекции. - Не е страшна. Повече са случаите на варицела и по-малко на скарлатина. В България не правим имунизации срещу тези шарки, т.е. няма как да бъдат управлявани. Те се движат по природните закони. Когато се натрупа контингент от деца, които не са боледували. Те са със зимно-пролетна сезонност и големият брой продължава до края на февруари – началото на март. - Аз съм го предложил, но никъде по света няма свободно количество ваксина срещу тях. Министерството на здравеопазването има намерение да направи промяна в имунизационния календар по такъв начин, че да има възможност родителите да правят по желание имунизация срещу варицела на децата си. Това ще даде възможност на фирмите да я регистрират и в нашата страна, след което да започнат да я внасят.", "date": "2019.01.09", "title": "Д-р Ангел Кунчев: Грипната епидемия идва до три седмици"}
{"url": "https://www.monitor.bg:443/bg/a/view/na-300-bylgari-se-pada-po-1-policaj-otchitat-evrostat-154053", "text": "На 100 000 души население у нас са се падали по 335 служители в униформа, или по 1 полицай средно на 300 българи, показват данни от анализ на Евростат за броя на полицейските служители в страните на ЕС през 2017 г. На 100 000 души население у нас са се падали по 335 служители в униформа, или по 1 полицай средно на 300 българи, показват данни от анализ на Евростат за броя на полицейските служители в страните на ЕС през 2017 г. Средният показател за ЕС е бил - 318 полицаи на 100 000 души население или 1 полицай на 314 души в Евросъюза, отчита европейската статистика. Анализът показва и големи различия в страните-членки на ЕС по броя на полицейските служители, но страната ни е в равнопоставена позиция със страни като: Австрия /333 полицаи на 100 000 души/, Франция /326/, Белгия /342/, Испания /360/ и др. Според данните на НСИ през последните десет години броят на полицейските служители у нас е намалявал - през 2010 г. е имало 390 полицаи на 100 000 души, а през 2015 г. - 311 на 100 хиляди души. Общият брой на полицейските служители у нас за посочения период е бил около 23 хиляди, като най-висок брой полицаи за последното десетилетие е отчетен през 2010 г. - близо 30 000 души. Тези цифри обаче не включват служители в администрацията на МВР, персонал по поддръжката, както и други служители, които не участват в пряката полицейска дейност, като техният брой приблизително е равен на броя на щатните полицаи. На този фон делът на криминалната активност през 2017 г. е бил 421 престъпления на 100 000 души от наказателно отговорното население, като през същата година са приключили делата за извършването на 34 535 престъпления. Общият брой на полицейските служители в ЕС през 2017 г. е бил 1 643 000 души, което обаче е намаление с близо 3 процента в сравнение с 2010 г. отчита анализът на Евростат. Освен това значително е нараснал и броят на жените полицаи като техният дял достига 21 процента през 2017 г. или приблизително около 350 хиляди дами в полицейски униформи, в сравнение с 2010 г., когато техният брой е бил около 270 хиляди или 17 на сто от общия брой на полицаите в ЕС. Както бе отбелязано - съществуват доста големи диспропорции в страните на ЕС по броя на служителите на реда, ангажирани пряко с полицейска работа. Най-висок дял полицаи на 100 000 души население е отчетен в Кипър - 573, Малта - 505, Гърция - 492, Хърватия - 490, Латвия - 450 и др. Най-малко полицаи на 100 000 души са регистрирани в Унгария - едва 90, Финландия - 140, Дания - 180, Швеция - 200 и др. Като цяло броят на полицейските служители в съседните ни страни е бил както следва: Румъния - 52 000 или 260 полицаи на 100 0000 души, Гърция - също 52 000 или 492 на 100 хиляди, Сърбия - 42 000 полицаи или 620 на 100 000, Македония - 10 000 или 522 полицаи на 100 000, Турция - 380 000 полицаи или 510 на 100 000 души население. Страните-членки на ЕС по различен начин организират своето правоприлагане, в съответствие с националните си нужди, приоритети и ресурси. Поради тези причини съществуват и диспропорции от близо 5 пъти за броя на полицейските служители например в Унгария /90 на 100 хиляди/ и Кипър /573 на 100 хиляди/, отчита европейската статистика.", "date": "2019.01.09", "title": "На 300 българи се пада по 1 полицай, отчита Евростат"}
{"url": "https://www.monitor.bg:443/bg/a/view/kabinetyt-obsyjda-novite-iztrebiteli-za-armijata-ni-154055", "text": "Кабинетът да разгледа доклада за закупуване на изтребители F16 от САЩ за модернизация на Военновъздушните сили. Това се очаква на днешното заседание на правителството. При подкрепа на констатациите в доклада следва Народното събрание да даде мандат на кабинета за започване на преговори с американската страна. Докладът за избор на нов изтребител за ВВС, който препоръчва преговори със САЩ за F-16, бе внесен на 21 декември 2018 г. от министъра на отбраната Красимир Каракачанов и министъра на икономиката Емил Караниколов. Междувременно вчера, 8 януари, от САЩ заявиха, че очакват да продължат разговорите с правителството на България при придвижването на това решение. Според Белия дом F-16 блок 70 предлага на България най-добрата възможна комбинация от цена, бойни способности и взаимна съвместимост с другите натовски военновъздушни сили. Според председателя на Комисията по отбрана и депутат от ГЕРБ ген. Константин Попов изборът ако ни е F-16, България ще има най-модерния и най-боеспособния самолет в източната част на Европа. От БСП обявиха, че ще гласуват против предложението на Министерски съвет за закупуване на нов боен самолет. Президентът Румен Радев отправи критики към конкурса за придобиване на изтребителите и го определи като удар по България. На заседанието кабинетът ще обсъди и Национална програма за превенция и защита от домашното насилие за 2019. Правителството ще приеме също Правилник за устройството и дейността на Националния институт по метеорология и хидрология.", "date": "2019.01.09", "title": "Кабинетът обсъжда новите изтребители за армията ни"}
{"url": "https://www.monitor.bg:443/bg/a/view/trymp-nelegalnata-migracija-ot-meksiko-e-humanitarna-kriza-154049", "text": "Президентът на САЩ Доналд Тръмп заяви в телевизионно обръщение към нацията, предавано от Овалния кабинет на Белия дом, че на границата на Съединените щати с Мексико има разрастваща се хуманитарна катастрофа и криза със сигурността, въпреки че пресичанията на границата са намалели през последните години, предаде Асошиейтед прес.   Тръмп каза, че всички американци страдат от неконтролираната нелегална имиграция, която поглъща обществени ресурси и намалява работните места и заплатите. Между най-засегнатите от нелегалната имиграция според президента са афроамериканците и испанскоезичните американци. Тръмп се опита да убеди американците, че нелегалният наплив на мигранти в САЩ през южната граница е криза и настоя, че работата на правителството е спряна, защото демократите отказват да финансират сигурността на границата, добавя АП.  Президентът поиска 5,7 милиарда долара за стоманена ограда по границата с Мексико. \"По искане на демократите, това ще бъде стоманена ограда, а не бетонна стена\", продължи Тръмп. Според него ограда по границата е критично важна за граничната сигурност и е необходима, за да пресече нелегалната имиграция от Латинска Америка. Президентът на САЩ обаче не обяви извънредно положение, както се очакваше. Преди дни той допусна, че може да се стигне до такъв сценарий, за да получи извънредни правомощия, с които да заобиколи ограниченията на Конгреса. Сега обаче той призова демократите да гласуват средствата, искани за изграждането на стената. Неведнъж държавният глава обвини политическите си противници за шътдауна в момента в страната и вредите, които нанасят на обикновените американци.  Речта, първата на Тръмп в Овалния кабинет като президент, бе произнесена на фона на частичното спиране на работата на правителството на 22 декември 2018 г. Около 800 000 федерални служители останаха без заплати, след като демократите и Тръмп не могат да постигнат споразумение за отпускане на допълнително финансиране на правителството. Спирането на работата продължава вече 19 ден. Изявлението от Овалния кабинет бе предавано от всички големи национални и кабелни телевизии. Лидерите на демократите в Конгреса Нанси Пелоси и Чък Шумър \"отговориха\" на Тръмп с предавано на живо обръщение, в което изложиха причините да са \"против\" отпускането на исканите 5 млрд. долара за изграждането на стената. Според тях, президентът акцентира на криза, с която отвлича общественото внимание от по-важни проблеми.", "date": "2019.01.09", "title": "Тръмп: Нелегалната миграция от Мексико е хуманитарна криза"}
{"url": "https://www.monitor.bg:443/bg/a/view/dron-pak-zazemi-samoletite-na-hijtrou-154050", "text": "Няколко полета бяха забавени на летище \"Хийтроу\" в Лондон след засичане на безпилотен самолет, съобщават местни медии. Говорител на летището заяви, че служители на \"Хийтроу\" сътрудничат на полицията за установяване дали безпилотният самолет наистина лети във въздушното пространство на летището. Полетите са спрени \"като предохранителна мярка\", добави представителят. По-късно стана ясно, че британски войски са изпратени на лондонското летище Хийтроу след снощния инцидент с дрон, станал причина за анулирането на редица полети. \"По искане на лондонската полиция тази нощ наши въоръжени сили бяха изпратени в нейна помощ и подкрепа\", писа в Туитър министърът на отбраната Гавин Уилямсън. Извършителите рискуват максимални присъди за \"престъпните си, изключително безотговорни\" действия, предупреди вчера министърът на транспорта Крис Грейлинг. В края на миналата седмица администрациите на Хийтроу и Гетуик съобщиха, че са поръчали военно оборудване за защита от дронове на стойност няколко милиона британски лири. Скотланд Ярд съобщи, че са го видели и служители от полицията и че по случая е образувано наказателно дело. Органите на реда издирват в околностите лица, които може да са виновни за станалото. Представител на полицията потвърди, че тя получава помощ от военните, но предупреди, че няма да бъдат съобщавани подробности за използваните методи.", "date": "2019.01.09", "title": "Дрон пак заземи самолетите на Хийтроу"}
{"url": "https://www.monitor.bg:443/bg/a/view/kardi-bi-se-sybra-s-myja-si-154034", "text": "Хип-хоп звездата Карди Би е стоплила отношения с неверния си съпруг – рапъра Offset. Това разкриха източници, близки до двойката, пред TMZ. По думите им, звездното семейство е прекарало заедно коледните празници. Причината за това станала дъщеричката им Кълчър, която се появи на бял свят през лятото. Към момента пък младите родители искали да закрепят отново брака си. Припомняме, че изпълнителката на I Like It съобщи за намерението си да подаде молба за развод в началото на декември. По-късно стана ясно, че повод за раздялата станала изневяра от страна на Киари Кендръл, както е рожденото име на Offset. Оттогава рапърът се опита многократно да се извини на изгората си, като дори прекъсна неин концерт, за да й поднесе огромен букет от бели и червени рози с надпис „Вземи ме обратно, Карди“. Цената на букета е 15 000 долара, потвърдиха от цветарския магазин Venus ET Fleur.", "date": "2019.01.09", "title": "Карди Би се събра с мъжа си"}
