{"url": "https://www.monitor.bg/bg/a/view/kubinski-samolet-s-nad-100-choveka-se-razbi-v-havana-100010", "text": "Повече от 100 души са загинали, след като самолет \"Боинг 737\" се разби и експлодира близо до международното летище \"Хосе Марти\" в Хавана. Според Радио Хавана, самолетът се е разбил до магистралата, свързваща Бойерос и Хавана. Едва трима души са оцелели, но са в критично състояние в болница, съобщава вестникът на кубинската комунистическа партия „Гранма“. Самолетът се е разбил малко след излитането си. Според местни медии, цитирани от Би Би Си, на борда е имало 104 пътници и девет човека екипаж. \"Имаше злополучен авиационен инцидент. Изглежда, че има голям брой жертви\", заяви новият президент на Куба Мигел Диас-Канел. Самолетът е бил нает от държавната авиокомпания Cubana de Aviación от мексиканската компания Damojh, съобщава кубинската информационна агенция Prensa Latina. Според информация на държавната телевизия, полетът е бил вътрешен, от кубинската столица до град в източната част на острова. Снимки и видео показват гъста колона дим, издигаща се над мястото на катастрофата. Пожарните екипи и линейки са на място, съобщава още Би Би Си. Последната голяма самолетна катастрофа на територията на Куба беше през 2017 г. Тогава кубински военен самолет се разби, като уби осем войници на борда. През 2010 г. в центъра на Куба се разби самолет, всички 68 души на борда загубиха живота си, включително и 28 чужденци.", "date": "2018.05.18", "title": "Кубински самолет се разби до магистрала, над 100 души са загинали (обновена и видео)"}
{"url": "https://www.monitor.bg:443/bg/a/view/ministyryt-na-zemedelieto-na-sreshta-s-rozoproizvoditeli-v-karlovo-99998", "text": "Министър Румен Порожанов ще се срещне утре в Карлово с местни розопроизводители, съобщиха от земеделското министерство. На срещата ще присъстват и метове на населени места. Спешните разговори са заради ниските изкупни цени на розовия цвят и проблемите с изкупуването на тазгодишната реколта.  Кметът на община Карлово д-р Емил Кабаиванов, уговори срещата с министъра, след като днес той се срещна с протестиращи местни розопроизводители в с. Розино. По време на срещата, кметът алармира министъра за ситуацията и поиска спешна среща с него, на която да бъде обсъдено как да се спаси реколта 2018, защото производството в момента е в своя пик. На срещата в събота, кметът ще постави въпросите за двойно по-ниските изкупни цени  и неизкупуването на розовия цвят от прекупвачите. Д-р Кабаиванов ще поиска да бъдат обсъдени краткосрочните и дългосрочни мерки, които да бъдат взети, за да се защитят интересите в бранша, една от които е приемане на Закон за розата. Днес д-р Кабаиванов обсъди с ръководството на „Българска роза“ АД Карлово проблемите на тазгодишната кампания, като се запозна с тяхното становище. В село Розино местни розопроизводители протестираха срещу ниските изкупни цени и неизкупуването на продукцията от розов цвят. Те блокираха подбалканската линия, като на всеки половин час пропускаха движението за 15 минути и изсипаха рози по пътя в знак на протест. Вчера в Карлово също спонтанно се събраха розопроизводители от населените места от общината, които поискаха съдействие от местното ръководство и защита на техните интереси във връзка с ниските изкупни цени на розовия цвят.", "date": "2018.05.18", "title": "Порожанов на среща с розопроизводители в Карлово"}
{"url": "https://www.monitor.bg:443/bg/a/view/elektricheskijat-niro-ev-minava-450-km-na-tok-krosouvyr-na-kia-e-oborudvan-s-litievo-polimerna-baterija-i-se-zarejda-v-kontakta-99748", "text": "По време на изложението за електромобили в Джеджу, Южна Корея, домакините от KIA показаха нова изцяло електрическа версия на модела Niro. Електрическият кросоувър Niro EV се зарежда в контакта и се очаква да изминава до 450 км само на ток. Европейската премиера на модела ще се състои през октомври на автосалона в Париж, а до края на 2018 година електромобилът ще дебютира и у нас. Електрическият кросоувър KIA Niro EV съчетава практичността на компактен SUV в комбинация от завладяващ екстериорен дизайн с аеродинамични форми и спортно излъчване, висока функционалност и истинско удоволствие от шофирането. Моделът е разработен в дизайнерските центрове на марката в Калифорния, САЩ и Намянг, Южна Корея.   Изцяло електрическият модел KIA Niro EV се отличава с ексклузивна радиаторна решетка, спортни въздухозаборници и наподобяващи връх на стрела LED дневни светлини. Моделът следва дизайнерската концепция „Чисти и високотехнологични” и прави впечатление със скосените задни стъкла, които подчертават елегантния профил на автомобила, като същевременно мускулестите арки над колелата демонстрират неговия спортен характер. Новият модел се задвижва от следващо поколение електромотор на KIA, който използва нова производствена технология, специално разработена за електрическите модели на марката. Електромобилът Niro EV е оборудван с литиево-полимерна батерия с капацитет 64 кВтч и се очаква с едно зареждане при нулево ниво на вредни емисии да изминава 450 км след приключване процеса на хомологация. Електромобилът Niro EV ще влезе в продажби през втората половина на 2018 г.", "date": "2018.05.18", "title": "Електрическият Niro EV минава 450 км на ток"}
{"url": "https://www.monitor.bg:443/bg/a/view/sedmichen-monitoring-14-18-maj-100005", "text": "Екзистенциален въпрос, на който тригодишните ще трябва да отговорят, докато ги форматират и психопрофилират в поредния експеримент: Ако две деца се карат за играчка, кое ще я вземе. Много ясно – народът отдавна е измислил решение на този казус – двама се карат, третият печели. В случая обаче верният отговор е, че децата изобщо не влизат в бройката. Те при всяко положение са от непечелившата страна, когато разни хора се чудят как да им затормозят детството, за да си осмислят съществуването. Същото се отнася и до едни грантовозависими медийни консуматори, които си осмислят съществуването с груба, но добре платена пропаганда и евтини манипулации. Не им се получават нещата, така че най-добре санитарите да влязат и да ги заметнат с ризите, че от толкова вятър може и да се простудят.  Модата да се учи психология в университетите отпреди няколко години най-после е на път да си намери приложение. Щурата идея за психопрофили на тригодишните ще даде поле за действие на стотици психолози, които в момента работят нещо друго. Или поне би трябвало да е така. Като знаем как стават тези неща по родните ширини, по-вероятно е да се усвоят едни пари за поредния абсурден проект. И това май вече се случва. 284 педагогически специалисти, сред които психолози и логопеди, били обучени в рамките на проекта „Ранен достъп до личностно разкритие“. Каквото и да означава това, разкритието едва ли ще роди нещо смислено при всичките експерименти, които от години се вършат с деца и родители.  Въпросът при спор кому се полага наградата по-напред трябва да бъде задаван на родителите, които масово правят децата свидетели на всекидневните си спорове.  Двама се карат. Тя: - Мъжът трябва да бъде малко по-красив от маймуна. Той: - Мъжът трябва да бъде по-красив от маймуната, с която живее...  Една от загадките на живота: - Как е възможно да имаш най-умното и съвършено дете от простака, за когото си се омъжила? Забележка: всяка прилика с действителни лица и събития е случайна.  Поредното доказателство, че на някои грантовозависими медии и псевдомедийни организации не им излизат сметките. Класацията на „Икономист“ за свободата на словото не е хапка за устата на всеки. Някои предпочитат да предъвкват трета седмица подред НПО манипулацията, която нареди България на 111-о място. Докато стигнат до 49-ото място на „Икономист“ още много ще дъвчат и връщат храната, за да си я сервират в удобен вид.     Пране без накисване. Под този лозунг премина високо продуктивната медийна конференция, организирана от Прокопиев и сие в точното време и на точното място. Този път организаторите се сетиха, че не може да пледираш за свобода на словото и да ограничаваш достъпа на „вражеските“ журналисти до частното си „елитарно парти“, за да можеш да ги обсъждаш зад гърба им и да ги клеветиш, без да им предоставиш възможността да се защитят. Проблем на олигарсите издатели е, че манипулациите им вече не хващат дикиш. Та подопечните им трябва да въртят опорните точки, докато установят кое е отпред, кое е отзад. Би трябвало да са осъзнали вече, че е като при мъжките гащи – жълтото отпред, кафявото отзад.  Датска фирма пусна бельо, при което горният ориентир е повече от наложителен. Въпросните гащи на производителя „Органик Бейсикс“ може да не се перат няколко седмици, без околните да надушат това. Датчаните се хвалят, че са използвали същата технология, която позволява на НАСА да пречиства водата в Международната космическа станция, както и че бельото е изготвено от 100 процента рециклирани и проветриви материали.     Бурни кючеци в училищния двор на Механотехникума в София. Абитуриентите се раздават за публиката. Шепа народ са, защото това учебно заведение отдавна не е каквото беше. Но пък музиката гърми и трещи така, че стените на отсрещното 1-во СУ ще се напукат. Частната английска гимназия, с която Механотехникумът съжителства, не може да предложи такова шоу. Може би затова възпитаниците й тайно завиждат на чалгарите, които за разлика от тях и досега не са си давали зор. Животът за тях е песен. Чалга песен.  Въпрос към образователното министерство – защо шепа гимназисти щракат с пръсти в празен техникум, докато връстниците им в Класическата гимназия години наред бяха в ролята на катунари? Същият въпрос може да бъде зададен и по отношение на 124-то ОУ в София, където тази година е утвърден приема на... две паралелки. Които и без друго няма да бъдат напълнени. Толкова ли не може да се сети някой как да използва сградите по предназначение? Добре е училищата да са си училища, а не малобройни оазиси за бъдещи Сузанити и Шушанити.  Училищен двор. Абитуриентите крещят с пълно гърло: - 1, 2, 3, 4, 5... и така до 12. Един седи встрани и надвиква останалите: - 1, 2, 3, 4, 5, 5, 6, 6, 7, 7, 8, 8, 8... Любопитен минувач го пита: - Бе ти що не броиш като останалите? - Щото някои класове ги затвърждавах – отговаря повтарячът.  Директор произнася слово към завършващите: „Честито, скъпи абитуриенти, от днес вече имате нова социална мрежа – jobs.bg.     Израелски археолози разкриха екшън с кръвно отмъщение в пещера в предградията на Ерусалим, предаде ТАСС. Там бил разкрит човешки череп и фрагмент от ръка, датирани от Х-ХI век. Въз основа на тези находки експертите създават цял трилър, според който е имало нает убиец, който е трябвало да предостави на поръчителите като доказателства черепа и ръката на поръчания. Според археолозите това е най-древното свидетелство за кръвно отмъщение. Доскоро първенството водеше приказката за Снежанка, на която мащехата иска като доказателство белия и черния дроб.  Ако се съди по намерените при разкопки парчета от купи и чинии, не само кръвното отмъщение, но и семейните скандали датират доста отдавна.  Подготовката за кралската сватба на Хари и Меган тече с пълна сила. Магазините в британския град Уиндзор предлагат всякакви сувенири, в това число специални пакетчета чай и „маркови“ презервативи. Това последното е малко странно, като се има предвид поводът, но кога друг път ще има възможност човек да се потопи в кралската атмосфера. Поне е сигурно, че чаят и презервативите няма да събират прах, както чашите, чиниите и бурканите с етикети „Хари“ и „Меган“.  Феновете на принцовете, принцесите и приказките с щастлив край могат да преглътнат предстоящата сватба във вид на гореща напитка, наречена „Мегхаричино“. Преди първата глътка в кафето ще съзрат снимка от годежа на принц Хари и Меган Маркъл. За 4,50 британски лири – толкова.   Избягалият от софийския затвор рецидивист Владимир Пелов отново прописа писма. Убеждава президента и омбудсмана, че бягството му не е каквото изглежда и твърди, че е невинен. Това е привилегия на онези, които са на територията на затвора. Много ясно, че всички там са невинни. Щом е решил да приеме статут на беглец, това вече е признание, че е виновен.  И да пише, и да не пише, пак ще го хванем – уверение на вътрешния министър Валентин Радев. Като знаем как ги хваща (бегълците) МВР, по-добре голяма дума да не казва. И пак да се върнем на празничната атмосфера, за която вече ни подготвят клаксоните на автомобилите, салфетките в училищните дворове и балоните, които се реят в небето. Всяка година една камара родители се заричат, че няма да се овъртолят в харчове покрай абитуриентския бал на съкровището. После се редят за кредити и разпродават семейното имане, за да нагласят Пепеляшка за бала, белким някой заблуден принц я съзре, за да не й се налага да работи. Голям харчлък, голямо нещо. Вместо да инвестират в нещо, което остава.      ", "date": "2018.05.18", "title": "Седмичен мониtоринг (14-18 май)"}
{"url": "https://www.monitor.bg:443/bg/a/view/probutvat-ni-zaharen-sirop-s-prashec-vmesto-med-100007", "text": "Измамници си позволявали да правят мед менте от гъст захарен сироп и малко пчелен прашец, алармира пчеларят Сребрин Илиев. „При лабораторен химически анализ се вижда, че има полени (прашецът) и не може да се хване измамата. А прашецът е храната на пчелите, която те си събират за зимата. Той съветва да не се купува мед от пчелари, които добиват много прашец и го слагат във фалшивия мед. Според него от Агенцията по храните нямат възможност за много инспекции на меда, защото една проверка струвала 500-600 лв. По думите му пък пчеларите също не можели да си позволят да плащат проверки, когато пчелите им са изтровени от пръскането с химикали на нивите. Освен това България все още не разполага със сертифицирана лаборатория за установяване причините за смъртността на пчелите и пробите се изпращат в чужбина. Проблем за българските пчелари е и големият внос на мед от страни извън ЕС. Сега на етикетите на бурканчетата пише единствено дали медът е с произход от ЕС или извън него. В ЕП бе предложено за меда, като продукт от пчеларството, да се обозначава държавата на произхода му, а ако е смес, да се посочва и процентното съотношение, независимо дали е от съставки от страни от ЕС или извън него. ", "date": "2018.05.18", "title": "Пробутват ни захарен сироп с прашец вместо мед"}
{"url": "https://www.monitor.bg:443/bg/a/view/bg-specchasti-i-volci-te-obezvrediha-lider-na-teroristichna-grupa-galerija-100006", "text": "Пред погледите на военните министри на България и Македония - Красимир Каракачанов и Радмила Шекеринска отряд от български военни спецчасти и техни колеги от македонските „Волци“ /Вълци/ атакуваха и обезвредиха лидер на мощна терористична групировка, който се беше скрил в обезлюдена сграда. В акцията по обезвреждането му се включиха хеликоптер „Кугър“ с десантчици и 2 високопроходими бойни машини „Хамър“. От хеликоптера по въже се спуснаха десантчиците и сградата, в която се криеше терористът беше обградена от добре обучените спецчасти на двете братски войски. С димни гранати и изстрели сградата беше атакувана от две страни едновременно, а терористът беше обезвреден и заловен жив.После предаден на Гранична полиия. Съвместното военно занятие се проведе в района на бившата гранична застава, която отстои само на 2 километра от граничния пункт с Р Македония - Станке Лисичково. Това беше последното съвместно мероприятие между двете спецчасти, което започна на 7 май на територията на България. Догодина домакини на съвместните военни занятия ще бъде Македония. Военните министри бяха посрещнати „за почест“ с почетни роти от двете страни, военен оркестър изпълни химните на двете страни. Близо 70 военнослужещи взеха участие в реалните действия по обезвреждане на терористи на днешната демонстрация – 50 от българска страна и 20 от македонска. „Видяхме, че заедно можем да постигнем много и вярвам, че това сътрудничество ще продължи и по-нататък“ – каза бригаден генерал Орце Йордев, досегашният командир на Специалните сили на Република Македония, който символично предаде командването на новия си колега. Министърът на отбраната Красимир Каракачанов благодари на македонските си колеги с думите: „Днес действахте заедно така взаимно, както навремето дедите ни са воювали заедно. Това, което двете правителства направиха за една година предишното правителство на Груевски за 10 години не направи нито стъпка на сближаване на двете съседни държави Ние сме твърдо за по-бърза интеграция на Македония в НАТО и Европейския съюз. България твърдо подкрепя тази политика“, каза той и допълни: „Като две близки страни трябва да се уважаваме и да си помагаме“. „Думите днес стават дела. Това, което двете правителства трябваше да направят – да подобрят политическите отношения между двете страни – отвори възможности за сътрудничество в много сфери“, заяви Радмила Шекеринска, вицепремиер и министър на отбраната на Република Македония. Тя поздрави военнослужещите за съвместната им работа последните две седмици и каза, че се надява в бъдеще на още подобни съвместни тренировки. „Очакваме ви в Македония“ – завърши тя.", "date": "2018.05.18", "title": "БГ спецчасти и „Волци“ - те обезвредиха лидер на терористична група (галерия)"}
{"url": "https://www.monitor.bg:443/bg/a/view/nova-moda-pcheli-s-protivogazi-100008", "text": "Съвременните технологии напредват бързо. Вече на по-едрите насекоми можело да се монтират камери. Както е тръгнало, така и пчелите ще бъдат снабдени с индивидуални средства за противохимическа защита. Служилите в казармата помним, че те включваха не само противогаза, но и пълна опаковка на тялото на боеца. По тази логика ще трябва да превърнем медоносните насекоми в космонавти. А как тогава ще събират мед? То и без това част от меда, който ни продават по магазините, няма нищо общо с пчелите и земеделците ще са доволни. Хем ще могат да си пръскат на воля нивите с каквито химикали им попадне, хем опакованите в найлон пчели ще им опрашват културите. Както се вика: „И вълкът сит, и агнето цяло“. Подобни неща обаче има само в приказките. Сега продължава по полетата да се леят химикали на поразия. Освен това се използват и по-съвременни отрови, с които се обработват само семената и от тях израстват растения със свойствата на пестицидите. Бедата на България е не само в липсата на контрол на използването на химикали на място, но и с факта, че в страната ни няма лаборатория, която да може да установи от какво са изтровени пчелите. Така фермерите си измиват ръцете, че са спазили правилата, а медоносните твари са се споминали по „естествени“ причини. Към тези причини може да причислим и липсата на други насекоми по стерилизираните от химикали полета, което превръща пчелите в почти единствената плячка за птиците. На практика не само у нас, но и в доста развити страни по света се води необявена химическа война с пчелите. За разлика от хората те са беззащитни и не могат да разберат кога от небето вали дъжд и кога хората не поливат нивите с отрови, за да изкарат някое кило реколта повече. Пчеларите у нас страдат и от малки субсидии. В други страни на Запад фермерите плащат, за да им бъдат докарани кошери до нивата да им опраши насажденията. В САЩ пък от хазната се давала субсидия на земеделците с тази цел. Сега се обсъждало и в ЕС да се въведе подобна практика. Дано еврочиновниците направят нещо за сектора, преди пчелите да са влезли в Червената книга на изчезващите видове. Цялата ситуация с пазара на меда у нас пък може да превърне потребителите му, ако не в директни жертви, то в редовни клиенти на лечебните заведения. Знае ли се какво има във внасяния от трети страни евтин мед? Който след като го омешат с нашия и той юридически става европейски. Родните мошеници обаче успяват да ударят в земята и тази схема, като смесват лъжичка-две пчелен прашец с кило гъст захарен сироп и го продават като мед. Пчелари твърдят, че наличието на полен от прашеца напълно прикрива далаверата. На обикновените любители на меда не им остава нищо друго освен да си завъдят пчели на балконите, което обаче е забранено. Значи направо трябва да заминем на село, да си правим сами меда, за да сме сигурни какво ядем.", "date": "2018.05.18", "title": "Нова мода - пчели с противогази"}
{"url": "https://www.monitor.bg:443/bg/a/view/poreden-kyrvav-razstrel-v-uchilishte-v-sa-sht-100000", "text": "Най-малко 10 души загинаха, а няколко бяха ранени при стрелба в училище в Санта Фе, предградие на американския град Хюстън, щата Тексас, съобщи местното издание click2houston.com. Стрелецът е открил огън по време на първия час в клас по изкуствата. Той е задържан от местната полиция, като се смята, че той е имал съучастник, съобщи шерифът на окръга Ед Гонзалес. По-късно броят на ранените бе уточнен – става дума за 12 души, сред които един полицай. Учениците са били евакуирани от сградата на учебното заведение. Свидетел на случилото се твърди, че е чул поне единадесет изстрела. „Никога не съм си представял, че подобно нещо може да се случи тук“, казва друг ученик и допълва, че вече не се чувства сигурен в този град. За стрелбата веднага бе доложено на президента на САЩ Доналд Тръмп. „Първите новини от Тексас изглеждат зле. Господ да благослови всички“, написа Тръмп в Туитър. Съболезнования на семействата на загиналите изказа и вицепрезидентът Майк Пенс. Очаквайте подробности!!!", "date": "2018.05.18", "title": "Пореден кървав разстрел в училище в САЩ (обновена)"}
{"url": "https://www.monitor.bg:443/bg/a/view/petkova-vnese-v-ns-doklad-za-belene-100001", "text": "Енергийният министър Теменужка Петкова внесе за разглеждане в НС доклад по замразения проект за АЕЦ „Белене“, който съдържат и различни варианти за неговото бъдеще. Документът предвижда както да не се продължава проектът, така и евентуалното му реализиране. В него се предлага при изграждане на втората атомна централа това да стане съвместно със стратегически инвеститор на пазарен принцип без държавна гаранция. Структурирането на проекта и предприемането на действия по процедурата за избор на инвеститор да станат до 30 октомври 2018 година, а държавата, чрез НЕК, да запази дял в размер на досегашните активи, описват се опциите пред проекта. В същото време се посочва, че НС трябва да отмени мораториума, както и да възложи на министъра на енергетиката да започне преговори с потенциални инвеститори и с производители на оборудването. В изготвянето на доклада са участвали различни експерти, сред които служители на БЕХ и НЕК.", "date": "2018.05.18", "title": "Петкова внесе в НС доклад за „Белене“"}
{"url": "https://www.monitor.bg:443/bg/a/view/fabrikata-s-nov-zalp-sreshtu-peevski-100002", "text": "Пореден залп от атаки срещу депутата и наш издател Делян Пеевски спретна Фабриката за фалшиви новини. Сайтът „Клуб Z”, собственост на подсъдимия за укриване на данъци в размер на десетки милиони левове олигарх Огнян Донев, публикува обширен материал на един от основните си глашатаи - Иван Бедров. В него авторът, който е зам. главен редактор на сайта и често заработва със свои писания в българската секция на „Дойче веле“, говори за свободата на медиите и заплахите срещу журналисти, като отново прокарва манипулации, касаещи нашия издател. Само преди броени дни менторите на Фабриката за фалшиви новини Иво Прокопиев, Огнян Донев и Сашо Дончев, вероятно с финансовата подкрепа на Българския Мадоф Цветан Василев спретнаха форум, представен като конференция за свободата на словото. Истинската му цел обаче беше да се легитимира задкулисието у нас. Събитието бе организирано от обслужващия интересите на олигархията у нас Съюз на издателите в България заедно с „Репортери без граници“ и ENPA (Европейската асоциация на издателите на вестници). Както вече писахме, президентът Румен Радев и председателят на Европейския съвет Доналд Туск отсвириха конференцията на задкулисието, а синът на убитата миналата година разследваща малтийска журналистка Дафне Галиция – Матю Каруана Галиция, също не се появи на събитието, за да не бъде въвлечен в тази манипулация. Форумът, на който всеки от чуждестранните представители на медии и организации представи ситуацията в своята страна, всъщност целеше да излезе с декларация, в която олигархията за пореден път да прокара една от основните си опорки – че Делян Пеевски е виновен за всичко. За да защити интересите на господарите си, Бедров, който беше модератор на форума и през цялото време присъстваше, пусна поредната фалшива новина, като обяви, че въпросната декларация е била приета, а всъщност такова нещо не се е случвало.Всъщност това далеч не е изненадващо предвид факта, че манипулациите са основно занимание на Фабриката за фалшиви новини, а Бедров е верен слуга на тартора на манифактурата за клевети Прокопиев още от времето на провалилия се ТВ проект RE:TV, и беше част от водещия екип на медията, финансирана от разградския олигарх. Тъй като тематиката по опорните точки на фалшивите новини се изчерпа, „Капитал“ пък смени тактиката и започна да намесва името на нашия издател в случайни новини. Първо, Прокопиевото издание публикува коментар на протестърката Полина Паунова, в който тя говори за същата среща, но заявява, че медиите на Пеевски обявили изследването на „Репортери без граници“ за лъжливо. То обаче наистина се оказа лъжливо на фона на проучването на „Икономист“ (Economist Intelligence Unit) за индекса на демокрация през 2017 година, в което България е поставена на 49-о място от 167 държави по свобода на словото, а не на 111-о, както твърдят от „Репортери без граници“. След това името на нашия издател се появява и в разследване за кредитите на банкера беглец Цветан Василев, този път около веригата „Техномаркет“. Публично доказуемо е, че депутатът няма абсолютно никакво участие в собствеността на веригата за продажба на техника. Фабриката явно се тресе от закона срещу вторичния грабеж на трезора, който ще затвори кранчето за финансиране от мустакатия аферист, укриващ се в Белград. Съавтор на закона е именно Пеевски заедно с колегите си Йордан Цонев и Хамид Хамид. Не може да бъде подмината ей така и фалшивата новина, пак в „Капитал“, относно искането за забрана на рекламите на хазарта, където се пробутва старата опорка, че веригата „Лафка“ се свързва с издателя ни. Причината е, че това е поредната манипулация от поредния залп на фабриката срещу Пеевски.", "date": "2018.05.18", "title": "Фабриката с нов залп срещу Пеевски"}
{"url": "https://www.monitor.bg:443/bg/a/view/uchitel-udari-dete-v-chas-v-dimitrovgrad-99981", "text": "Учител удари дете в час по математика в Димитровград. По думите на пострадалия подрастващ, който е на 12 години, и съучениците му шамарите са били 2 – по лицето и по гърба, обясняват от Агенция социално Подпомагане. Детето живее в приемно семейство от 2016г., а сигналът е подаден от един от приемните родители. По думите на майка му той се прибрал с червено око. Преподавателят г-н Милков пък твърдял, че само е разтърсил петокласника и го е ударил леко веднъж по врата. След инцидента детето отказва да ходи на училище. Учителят е с 38-годишен стаж и дори е работил в закрила на детето. За поведението му е сезирана прокуратурата, а работата му се проверява от инспектората по образование. От Агенция социално подпомагане са извършили разговори и с директора и педагогическия съветник.", "date": "2018.05.18", "title": "Учител удари дете в час в Димитровград"}
{"url": "https://www.monitor.bg:443/bg/a/view/mourinio-prati-ronaldo-v-sa-sht-99992", "text": "Мениджърът на „Манчестър Юнайтед“ Жозе Моуриньо направи поредния си интересен коментар по темата какво според него е бъдещето на голямата звезда на „Реал“ (Мадрид) Кристиано Роналдо. Португалският специалист е категоричен, че неговият сънародник може да се завърне при „червените дяволи“, но преди това трябва да поиграе година-две в САЩ. „Сигурен съм, че „Реал“ (Мадрид) няма да го продаде в момента. Това е абсолютно забранено. Роналдо ще остане в клуба до момента, в който са готови да се разделят с него. Тогава той ще отиде за известен период в Америка или на някое друго място, където да се наслаждава на футбола”, прогнозира Специалния бъдещето на голмайстора. По думите му в момента голямата звезда е затворена врата за всички клубове по света. „Все пак всички са запознати с историята му в „Манчестър“ и еуфорията, която имат хората към него. Просто има няколко играчи в света, на които клубът не може да откаже и един ден той ще е отново тук”, допълни португалският специалист за завръщане на нападателя в „Юнайтед“.", "date": "2018.05.18", "title": "Моуриньо прати  Роналдо в САЩ"}
{"url": "https://www.monitor.bg:443/bg/a/view/kruizna-linija-burgas-istanbul-moje-da-trygne-dogodina-99995", "text": "Редовна круизна линия по море от Бургас до Истанбул и обратно може да тръгне от следващата година. Проектът предвижда пасажерски кораб да плава три пъти седмично в двете посоки. Разработката е все още в проектен етап, но се водят усилени преговори между пристанищните власти в двата морски града. Подробностите за сега се пазят в дълбока тайна. \"Имаме действително такава идея, която смятам, че е напълно осъществима в близко бъдеще  и ще бъде полезна. По проекта работим близо от два месеца, но засега повече нищо не мога да кажа, освен че работим в партньорство с генералното консулство на Турция\", заяви изпълнителният директор на Пристанище-Бургас Диян Димов. С Н. Пр. Генералния консул на южната ни съседка Нурай Иньонтепе са водени разговори за облекчаване на визовия режим специално за туристи, които ще пресекат водната граница и ще се върнат обратно в рамките на 48 часа. Ако това стане, проучванията сочат, че към Бургас ще има голям интерес от страна на турските туристи. Един от основните въпроси, които тепърва ще се решават е свързан с цената на билета. За никого не е тайна, че морският транспорт е скъпо удоволствие, а за да има успех начинанието е необходимо да се свали цената на билетите. \"Ако се постигне поносима цена, ще има голям интерес към линията. Да не забравяме, че през всяко лято в морските ни курорти почиват огромен брой чужденци, които със сигурност ще проявят интерес към морски круизи до Истанбул\", коментираха експерти, които приветстват идеята. Един от двигателите на проекта е шефът на бургаския порт Диян Димов. Според него круизната линия трябва да се обслужва от малък кораб, с около 200 места. Плановете и разчетите предвиждат плавателният съд да тръгва късно вечер от Бургас и рано сутринта да акостира в Истанбулското пристанище. От бургаския порт съобщиха, че вече са водени предварителни разговори с круизни оператори. Няколко фирми са проявили сериозен интерес и били готови да поемат обслужването на морската линия с подходящ пасажерски кораб. В момента се правели сметки как да се свали цената на билета доста под нейната себестойност, така че да е атрактивна и привлекателна за бъдещите туристи. Един от вариантите е бургаският порт да намали драстично пристанищните такси, за да свали и крайните транспортни разходи. От друга страна в Турция политиката е този вид транспорт да се дофинансира с 45 долара за всеки пътник. Ако двата порта в Бургас и Истанбул успеят да постигнат договореност, тази дотация би могла да се използва и действително цените на билетите да станат съвсем достъпни, пресмятат експертите. Круизните линии до Босфора ще стимулират туризма и от двете страни на границата и ще се отразят много положително у нас, още повече след като до бургаското летище вече има нискотарифни полети, коментира изпълнителният директор на бургаския порт Диан Димов.", "date": "2018.05.18", "title": "Круизна линия Бургас-Истанбул може да тръгне догодина"}
{"url": "https://www.monitor.bg:443/bg/a/view/ek-hvana-163-uebsajta-narushavali-pravata-na-potrebitelite-99999", "text": "163 уебсайта от общо проверени 207, предлагащи стационарни или мобилни телефонни услуги, интернет, видео и аудио стрийминг, са нарушили законодателството на ЕС за защита на потребителите, обяви днес Европейската комисия. Някои от най-често срещаните проблеми са рекламата на привидно безплатни или с отстъпка пакети, които всъщност са пакетна оферта. В някои сайтове липсвала система за разрешаване на спорове или пък било упоменато, че страниците могат да променят едностранно условията на договора без информация или обосновка за потребителя. „Потребителите използват ежедневно своите абонаменти за мобилен телефон или за интернет и следва да имат доверие в тези услуги. Тази проверка потвърждава обаче, че редица уебсайтове за продажба на такива услуги подвеждат потребителите с фиктивни отстъпки или като не им предоставят цялата необходима информация, за да направят информиран избор“, коментира Вера Юрова, комисар по въпросите на правосъдието, потребителите и равнопоставеността между половете. Юрова очаква невярната и подвеждащата информация да бъде коригирана възможно най-бързо, за да се гарантира, че секторът спазва напълно правилата на ЕС за защита на потребителите. Комисията припомня, че неотдавна предложи нов търговски механизъм за потребителите, който допълнително ще засили възможностите за действие на потребителите спрямо търговците, които използват нелоялни търговски практики, а също и ще укрепи прилагането от органите на правилата на ЕС за защита на потребителите.", "date": "2018.05.18", "title": "ЕК хвана 163 уебсайта нарушавали правата на потребителите"}
{"url": "https://www.monitor.bg:443/bg/a/view/hero-ne-haresa-nigerijskija-napadatel-99994", "text": "Нигерийският нападател Джуниър Локоса е освободен и няма да подпише с българския футболен шампион „Лудогорец“.  За него имаше противоречиви информации, като първо стана ясно, че старши треньорът Димитър Димитров иска да го види в действие по време на тренировка или двустранна игра. В сряда обаче агентът на футболиста обяви, че Локоса, който попадна в разширения състав на Нигерия, няма да минава проби, а директно ще подпише договор. Очакванията на играча обаче очевидно не се покриват с тези на треньорското ръководство, според което атакуващият футболист от „Кано Пиларс“ няма нужното ниво, за да бъде облече фланелката на „орлите“. 24-годишният Локоса има 18 гола през този сезон в нигерийското първенство за клуба си. Докато подготвят входящи трансфери в Разград все още обмислят оферта от третодивизионния италиански „Пиза“, който се опитва да привлече таланта Александър Василев. Договорът на 23-годишния Василев с шампионите изтича през юни и италианците ще опитат да го убедят да премине в техните редици. От клуба са наблюдавали няколко пъти изявите на младия краен защитник и са останали впечатлени. Интерес към Василев от Италия имаше и през зимната пауза, когато се заговори за негов трансфер в „Беневенто“ или „Дженоа“.", "date": "2018.05.18", "title": "Херо не хареса нигерийския нападател"}
{"url": "https://www.monitor.bg:443/bg/a/view/petrolyt-na-opek-poskypna-do-76-75-dolara-za-barel-99990", "text": "Средната цена на петрола на Организацията на страните износителки на петрол (ОПЕК) вчера се повиши до 76,75 долара за барел, информира днес на сайта си картелът. В сряда един барел от кошницата на ОПЕК се търгуваше за 75,18 долара. За определяне на цената на петрола на ОПЕК се използва т. нар. петролна кошница, включваща 14 сорта петрол за износ на страните членки на картела: Лек арабски (Саудитска Арабия), Басра лек (Ирак), Бони лек (Нигерия), Ес Сидер (Либия), Жирасол (Ангола), ирански тежък (Иран), Кувейт експорт (Кувейт), Мерей (Венецуела), Мурбан (ОАЕ), Ориенте (Еквадор), Катар марин (Катар), Шахаран бленд или \"Сахарска смес\" (Алжир), Раби лек (Габон) и Зафиро (Екваториална Гвинея). Историческият максимум за \"кошницата на ОПЕК\" е цената от 140,73 долара за барел, отчетена на 3 юли 2008 година. Цената на барел петрол се определя чрез извеждане на средна аритметична величина от котировките към момента на закриване на търговията с всички сортове от \"кошницата на ОПЕК\" предходния работен ден.", "date": "2018.05.18", "title": "Петролът на ОПЕК поскъпна до 76,75 долара за барел"}
{"url": "https://www.monitor.bg:443/bg/a/view/hristina-ruseva-e-novijat-kapitan-na-nacionalkite-99991", "text": "Христина Русева е новият капитан на женския ни национален отбор, който започва днес участието си в Златната европейска лига срещу тима на Португалия. Тя ще смени Елица Василева, която се възстановява след контузия. \"Горда съм и за мен е чест да съм капитан, коментира новата си роля Ресува. - Надяваме се да успея да се справя с тази отговорност. Отборът ни е мотивиран за всички състезания, в които ще участваме и е определено талантлив и подмладен. Изисква се нов стил на игра, по бърза, с повече техника и игра в защита.\" Волейболистките имат и нов тийм мениджър - Любомир Герасимов. В състава, обявен от селекционера Иван Петков влезе 17-годишната Александра Миланова от \"Марица\". В групата е включена и 19-годишната Моника Кръстева от \"Левски\". Капитанката на \"сините\" Мирослава Паскова остана извън списъка заради проблеми с коляното. Ето и състава по постове: разпределителки - Лора Китипова и Петя Баракова; крайни нападателки - Добриана Рабаджиева, Мария Каракашева, Гергана Димитрова, Александра Миланова; диагонали - Моника Кръстева, Силвана Чаушева, Веселина Григорова; централни - Христина Русева, Нася Димитрова, Мира Тодорова; либеро - Кристиана Петрова, Жана Тодорова. Мачът на българките с тима на Португалия е днес от 17.00 ч. в зала \"Христо Ботев\". На 23-и посрещат тима на Украйна, а на 26-и - на Азербайджан. \"Португалия е може би най-нископоставеният отбор, коментира Иван Петков. - Това не означава, че трябва да го подценяваме. Трябва да излезем с респект срещу всеки съперник.\"", "date": "2018.05.18", "title": "Христина Русева е новият капитан на националките"}
{"url": "https://www.monitor.bg:443/bg/a/view/sladkarjat-ivan-aleksandrov-cjala-sedmica-mi-otne-tortata-za-hari-i-megan-99982", "text": "Кралската сватба на годината е след броени часове, а \"Монитор\" е единственият ежедневник, успял да достигне до част от тайните на приготовлението на един от най-важните й атрибути - тортата за журналистите, акредитирани да отразяват венчавката на принц Хари с Меган Маркъл. Българинът Иван Александров, който е сладкарят, избран да направи сладкиша, се съгласи да говори с нас. Иван Александров ни даде повод за национална гордост, след като само преди дни стана ясно, че именно той ще направи втората по важност торта за дългоочакваната сватба на принц Хари и американската актриса Меган Маркъл. С десерта си утре той ще изкуши журналистите на голямото събитие. Основната торта по традиция е запазена за кралския сладкар. Александров е по-големият брат на обичания у нас актьор Владимир Карамазов и работи зад граница в продължение на години. Също като брат си обича пътешествията и е педантичен до най-малкия детайл в работата си. „Това е поредният връх, който Иван покорява на Острова в тази сладка, но доста трудна професия. Пожелаваме му да покори още много върхове в сладкарското изкуство, а защо и да не измести настоящия кралски сладкар“, пожела му звездата от „Дървото на живота“.   - За това събитие получих директна покана от г-жа Дебора Бонети - председателя на Асоциацията на чуждестранните журналисти (Foreign Press Association), която добре познава работата ми и от преди. Самата тя реши да ми се довери, за което съм й благодарен, но по този начин съм натоварен и с голяма отговорност, защото очакванията към мен са много големи. Надявам се, че ще ги оправдая. - Тортата ще бъде на 5 етажа, декорирана със захарни цветя и вкус на бъз и лимон, каквато ще бъде и тази на принц Хари и Меган Маркъл. Подготовката започна преди няколко дни. Цветята се изработват изцяло ръчно и отнема технологично време, така че, ако броим и това, а не единствено процеса на печене и финално сглобяване, то общото време е около седмица. - След като последните години пазарът беше залят от торти с много декорации от захарно тесто, в момента на английския пазар са по-популярни голите” торти. Тоест завръщаме се към по-семплите дизайни. - В хотела, в който работех няколко години наш гост беше Ема Уотсън. Тя оставаше за много дълги периоди, докато снимаше в Лондон и съм приготвял десертите за нея. - В Лондон има дефицит на добри сладкари. Много по-лесно е да намериш шеф, но сладкар, който да познава тънкостите и на afternoon tea, е доста по-трудно. Великобритания е място на възможности и ако покажеш качества, със сигурност ще бъдеш оценен. - Решението за заминаването ни извън България беше взето точно за няколко минути, след като срещнахме съвсем случайно приятелка на семейството на жена ми, която от години живее на Острова. След няколкоминутен разговор с нея, решението беше единодушно взето. Ние сме хора, които обичат предизвикателствата и промените, така че не беше трудно да се обединим около идеята да заминем. В България също има поле за реализация. Сега нещата се случват по-лесно. Аз обаче открих себе си и се завърнах към страстта си към сладкарството именно тук, в Лондон. - Мечтая си като се пенсионирам да се върна в къщата ни в България и да си гледам домати в градината. Засега обаче плановете ми са да надграждам и да се развивам тук. Аз много често се връщам в България така или иначе и имам планове, свързани именно със сладкарството. Надявам се скоро да мога да споделя и тях. - Традиционният afternoon tea остава най-търсеното нещо. Като цяло в Англия сладкарството е на почит, но да бъда честен, българският стил и вкус са нещо, което наистина впечатлява англичаните. - Не, сладкарството е моята страст.   - Аз съм завършил СПТУ по туризъм и отдих - Банкя. За завършването ми се падна да правя паста “Ропотамо”, но аз предложих да направя сватбена торта. Това беше първият път, когато изпитах истинско удовлетворение от работата си. - - Нещата, които не правя толкова често, или са нови за мен са наистина вдъхновяващи. Може би стремежът да развивам себе си. Всеки нов проект е много вълнуващ за мен. Когато нещата започнат да се повтарят, обикновено губя интерес. Не харесвам поръчки по каталог, предпочитам да подхождам индивидуално към всеки клиент. - Аз бях много млад, когато заминах за Дубай, и всичко ме впечатляваше там - различният начин на работа, различен начин на живот, как всичко се прави в услуга на клиента. Поглеждайки назад, осъзнавам колко по-развит е Дубай в момента. Струва ми се невероятно как части от Дубай, които си бяха гола пустиня, в момента са неузнаваеми. - Културата на публиката тук е на много високо ниво, има дълбоки традиции - хората се обличат елегантно, отиват на ресторант преди или след постановката, много често самите менюта са обвързани по някакъв начин с конкретната постановка. В повечето случаи ходенето на театър или мюзикъл е скъпо удоволствие, но видяното си заслужава. Гледам да ходя на театър всеки път, като се прибера в България. Няма как да останеш встрани от това, след като семейството ти е обвързано по един или друг начин със сцената. ВИЗИТКА Иван Александров е роден през 1977 г. Завършва образованието си в СПТУ по Туризъм и отдих „Алеко Константинов“ - Банкя От години работи като сладкар в Лондон, кариерата му е преминала през 5-звездния бутиков хотел Haymarket Hotel и Boutique Cookies Cakes (https://www.boutiquecookiescakes.com)", "date": "2018.05.18", "title": "Сладкарят Иван Александров: Цяла седмица ми отне тортата за Хари и Меган"}
{"url": "https://www.monitor.bg:443/bg/a/view/mz-vryshta-e-tyrgovete-za-lekarstva-99976", "text": "Министерството на здравеопазването ще върне електронните търгове за лекарства. В момента се отстраняват грешките, заради които системата беше спряна от Върховния административен съд (ВАС) и от Комисията за защита на конкуренцията (КЗК). Това съобщи за „Монитор“ заместник-министърът на здравеопазването Жени Начева. „Не можем да се ангажираме с точна дата, това зависи от фирмата изпълнител на системата. Планираме обаче тя да е готова до края на месец юни, след което да разиграем търг на сухи тренировки, за да тестваме как тя работи, каза още Начева и заяви, че амбицията на Министерството на здравеопазването е електронните търгове на лекарства да бъдат въведени още до края на тази година. Те ще важат не само за онкомедикаментите, но и за всички останали“, уточни още зам.-министър Жени Начева. Идеята на Е-търга беше болниците да купуват лекарства рез електронна платформа, като офертите ще могат да бъдат виждани в реално време от всички участници. Очакваше се на базата на конкурентния принцип цените да се понижат. Тя беше стартирана от бившия здравен министър Петър Москов с обявяване на обществена поръчка през 2016 г., но в началото на февруари 2017 г. тя беше спряна заради обжалване пред КЗК от търговец на едро. По-късно с решение от 25 април Върховният административен съд потвърди становището на Комисията за защита на конкуренцията, която три месеца преди това го беше отменила. Министерството на здравеопазването предприе действия за пълен преглед на изградената система за централизирано договаряне на лекарствени продукти. В обхвата му се включва оценка както на информационната сигурност на изградената система, така и на възможността тя да работи с различни потребители по едно и също време и да гарантира съхранение, защита и сигурност на данните, казаха от здравното ведомство. За да няма проблеми, както вече се случи, би следвало да се сформира работна комисия с представители на всички заинтересовани страни, която да изработи механизма така, че да не се създават предпоставки за спорове. Дори, ако не се стигне до въвеждането му през 2019-а, а година по-късно, комисията ще има повече време, през което да създаде добра документация за въвеждането му, казаха още от там. „Подкрепяме усилията на Министерството на здравеопазването за въвеждане на електронни търгове за лекарства“, коментира пред „Монитор“ Деян Денев, директор на Асоциацията на научноизследователските фармацевтични производители в България. Той препоръча да бъде създадена работна група с представители на всички заинтересовани страни, която да анализира системата и да излезе с препоръки за отстраняване на възможните пропуски. Дори, ако въвеждането на електронните търгове закъснее и не влезе в сила от тази година, ще има повече време да се изработи по-добра система, каза още Денев.", "date": "2018.05.18", "title": "МЗ връща Е-търговете за лекарства "}
{"url": "https://www.monitor.bg:443/bg/a/view/reklamirame-12-te-vineno-kulinarni-destinacii-i-v-chujbina-99985", "text": "12-те винено-кулинарни дестинации ще бъдат включени в Националната програма за туристическа реклама 2019 г. и ще бъдат популяризирани на международните изложения и форуми. Проектът включва повече от 50 общини и над 100 туристически обекта. Това обяви министърът на туризма Николина Ангелкова по време на кръгла маса за обсъждане на инициативата в Пловдив. Тя посочи, че се водят разговори и с големите международни туроператори като ТУИ и Томас Кук за включване на дестинациите в техните програми. За проекта ще бъдат разработени дигитални материали и ще бъдат включени в платформата iLoveBulgaria. Още през юни предвиждаме проектът да бъде включен и във винените дестинации, по които работи Организацията за Черноморско икономическо сътрудничество, съобщи още Ангелкова. Оперативна програма „Иновации и конкуретоспособност“одобри 5 млн. лв. субсидии за малките и средни предприятия в туризма и Организациите за управление на туристическите райони ОУТР, съобщи министърът пред бизнеса. И коментира, че това ще подпомогне работата на предприемачите, което е от изключителна важност. По данни от морските летища към момента има спад на чартърните полети, но пък се увеличават редовните линии. Информацията на аеропортовете Варна и Бургас сочи, че има ръст от около 30%. Това показва, че на практика дестинацията България е стабилна за руските туристи. Рискът на този пазар е свързан с обезценяването на рублата, коментира туристическият министър. Тя допълни, че ако това доведе до някакъв спад той ще е минимален в рамките на от 1 до 3 на сто.", "date": "2018.05.18", "title": "Рекламираме 12-те винено-кулинарни дестинации и в чужбина"}
{"url": "https://www.monitor.bg:443/bg/a/view/v-5-chasa-tegljat-varianta-na-maturata-na-bel-99986", "text": "В 5.10 часа на 21 май (понеделник) в Министерството на образованието и науката ще бъде генериран изпитния вариант за зрелостния изпит по български език и литература за XII клас. Учениците ще започнат да работят по матурата в 8.00 часа. Авторът и произведението за 41 въпрос ще бъдат обявени по БНР в 12.00 часа. Няколко часа по-късно - в 8.50 часа, ще бъде изтеглен и изпитния вариант (от три възможни) по български език и литература за изпита след VII клас за националното външно оценяване, в това число и преразказът на непознат текст с дидактическа задача. Седмокласниците започват работа НВО в 10.00 часа. След 16.00 часа на сайта на министерството ще бъдат публикувани изпитните варианти и ключ с верните отговори и за двата изпита.", "date": "2018.05.18", "title": "Теглят варианта на матурата по БЕЛ в 5 сутринта "}
{"url": "https://www.monitor.bg:443/bg/a/view/skopie-i-atina-bistrjat-imeto-republika-ilindenska-makedonija-99997", "text": "Македонският премиер Зоран Заев свиква в събота лидерска среща в парламента, за да информира лидерите на партиите за подробностите от срещата с гръцкия премиер Алексис Ципрас и за възможността да се даде шанс на евентуално решение за името на Македония, което би било приемливо и за двете страни. Македонското правителство досега отказва да коментира информацията, разпространена от някои медии, че в преговорите за името македонската страна е предложила държавата да се нарича \"Република Илинденска Македония\". Бих искал да се запази редът. Първо да информирам президента, лидера на опозицията, лидера на най-голямата албанска партия, председателя на Собранието. Това е редът, за да имаме шанс да изградим национален консенсус по този толкова важен въпрос. Веднага след лидерската среща ще направим изявление и ще споделим всичко с обществеността, каза Заев. В същото време Ципрас ще информира президента Прокопис Павлопулос за хода на разговорите. След срещата с Павлопулос гръцкият премиер ще информира по телефона и лидерите на политическите партии. Гръцките правителствени медии информираха, че Атина не отстъпва от позицията си за име за всеобща употреба и ревизия на македонската конституция като главни условия за постигането на договор. Гръцкият вестник \"Катимерини\" потвърди, че македонският премиер Зоран Заев е предложил на Ципрас името Република Илинденска Македония. Все още не е известно дали то е приемливо и за гръцката страна.", "date": "2018.05.18", "title": "Скопие и Атина бистрят името \"Република Илинденска Македония\""}
{"url": "https://www.monitor.bg:443/bg/a/view/pri-nad-50-sgradna-instalacija-v-kooperacijata-davame-mnenie-do-mesec-100004", "text": "Когато повече от 50% от радиаторите, в топлофицирана кооперация са изключени и енергията, отделена от сградната инсталация, е по-голяма от тази за отопление на имотите топлопреносното предприятие е длъжно писмено да уведоми клиентите в сградата, като им каже колко са изключените радиатори, кога ще извърши обследване на инсталациите и какво ще е прогнозното разпределение. Потребителите пък имат един месец, за да дадат становище по мерките, които им предлагат от \"Топлофикация\". Когато клиентите не заявят писмено становището си в срок, дружеството има право да прекрати топлоснабдяването. Това се казва в тълкувателното решение Върховният касационен съд (ВКС). Съдиите напомнят, че етажната собственост може да вземе решение да прекрати отношенията си с \"Топлофикация\" с квалифицирано мнозинство от две трети. Освен това в него се казва, че ако топлопреносното предприятие не е изпълнило задължението си да уведоми клиентите си, че повече от половината от топлинната им енергия отива за сградна инсталация, те пак ще дължат цената за нея. От ВКС собственикът на апартамент, даван под наем дължи за парно, освен ако партидата не е прехвърлена на наемателя и тогава той ще бъде търсен от \"Топлофикация\" за сметките. постанови още ВКС в тълкувателното решение, прието единодушно. В него първо се казва, че в Закона за енергетиката като клиенти на топлинна енергия за битови нужди са посочени собствениците или титулярите на вещното право на ползване върху имота и че те дължат цената на доставената топлинна енергия по сключения с топлопреносното предприятие договор. \"Клиенти на топлинна енергия за битови нужди могат да бъдат и правни субекти, различни от посочените в чл. 153, ал. 1 Закона за енергетиката, ако ползват топлоснабдения имот със съгласието на собственика, респективно носителя на вещното право на ползване, за собствени битови нужди, и същевременно са сключили договор за продажба на топлинна енергия за битови нужди за този имот при публично известните общи условия директно с топлопреносното предприятие. В тази хипотеза третото ползващо лице придобива качеството \"клиент\" на топлинна енергия за битови нужди и като страна по договора за доставка на топлинна енергия дължи цената й на топлопреносното предприятие\", обясняват върховните съдии. В решението, те пишат, че договорът между това трето лице - наемателят, и \"Топлофикация\" подлежи на доказване по общия ред на Гражданския процесуален кодекс, например с откриването на индивидуална партида на ползвателя при топлопреносното дружество, но не се презумира с установяване на факта на ползване на топлоснабдения имот. В тълкувателното решение се казва още, че в зависимост от постигнатото съгласие между топлопреносното предприятие и собственика в първоначално сключения договор за продажба на топлинна енергия за битови нужди при сключване на такъв последващ договор с наемател първоначалният договор или се прекратява през времетраенето на другия, или продължава да действа, като отговорността на собственика може да е солидарна с тази на наемателя, или той да не носи отговорност. \"Ако е договорено нещо различно, то следва да бъде зачетено при прилагане на принципа за договорна свобода\", се казва в решението. И се обяснява, че след прекратяване на договора между \"Топлофикация\" и наемателя, което може да бъде установено със закриване на партидата на последния, дружеството ще продължи да продава енергия на собственика на имота.", "date": "2018.05.18", "title": "При над 50% сградна инсталация в кооперацията даваме мнение до месец"}
{"url": "https://www.monitor.bg:443/bg/a/view/opredeliha-naj-dobrite-muzei-v-bylgarija-za-2017g-99973", "text": "На международния ден на музеите определиха носителите на наградите на Сдружение „Български музеи“ за 2017г. Те се присъждат в четири категории на музейни институции и специалисти за приноса им в съхраняването и популяризирането на културно-историческото наследство на България. Награда „Музей на годината за 2017“е присъдена на комплекс „Авшарян“ към Регионален исторически музей – Шумен. Кампания „60 години Национален политехнически музей – Съхранил времето“.Проектът „Детинска мъдрост – музейна забавачница“ на Национален музейна образованието – Габрово, е отличен в категорията „Образователна инициатива“. Уредникът в Регионален исторически музей – Благоевград Цветана Комитова ще бъде удостоена с грамота за цялостен принос за развитието на музеите. Побелите от отделните категории ще бъдат наградени с плакет и статуетка по време на церемония, която ще се проведе есента. Те бяха избрани от жури в състав д-р Светла Казаларска, доц. д-р Валери Йотов, д-р Силвия Станчева, Боряна Матева и Маргарита Доровска.", "date": "2018.05.18", "title": "Определиха най-добрите музеи в България за 2017г."}
{"url": "https://www.monitor.bg:443/bg/a/view/merkel-na-kraka-pri-putin-v-sochi-topi-ledovete-99978", "text": "Канцлерът на Германия Ангела Меркел се срещна в петък с преизбрания президент на Русия Владимир Путин. Визитата носеше работен характер, като домакинът посрещна гостенката си в своята резиденция в Сочи, пишат агенциите. Двамата лидери обсъдиха широк спектър въпроси, касаещи, както двустранните отношения, така и актуалната ситуация на международната арена. По време на преговорите беше обсъдена темата за строителството на газопровода Северен поток-2, като домакинът посочи, че Москва винаги е разглеждала този проект като икономически, а не като политически. Путин също така обяви, че Русия няма да прекратява транзита си на газ през територията на Украйна, след пуска на Северен поток-2. Канцлерът на Германия потвърди позицията на Берлин, че при реализацията на енергийния проект, трябва да се помисли за гаранции за Киев, който по думите на Меркел не бива да търпи икономически загуби. Журналисти се поинтересуваха от позицията на Путин относно заявлението на US президента, че Берлин трябва се откаже от Северен поток-2 и заплахата му за налагане на санкции спрямо компаниите, участващи в реализацията на газопровода.  В отговор руският държавен глава посочи: „Доналд /Тръмп/ не е просто президент на САЩ, но той е и добър предприемач и е логично да защитава интересите на американските производители“. Според Путин,  оказвайки натиск срещу Северен поток, Вашингтон се опитва да наложи доставките на собствен втечнен газ на европейския пазар. Руският държавен глава обаче е категоричен, че това гориво е далеч по-скъпо от руския природен газ и не е икономическо изгодно за страните от стария континент.           Меркел и Путин говориха и за ситуацията след излизането на САЩ от иранската сделка. По този въпрос двете страни се обединиха около тезата, че диалогът и проговорите с Техеран трябва да продължат. Що се отнася до Минските съглашения, и двамата държавници потвърдиха, че те са единствената основа за урегулиране на конфликта в Украйна. Домакинът отбеляза, че с Меркел са говорили за възможността за провеждане на среща на „нормандската четворка“ на високо ниво, но конкретна дата не е била обсъждана. По време на срещата в Сочи руският президент и канцлерът на Германия се договориха да възложат на външните си министри да проучат въпроса за разполагане на мисия на ООН в Донбас.           Сирия също стана тема на разговорите в Сочи. Канцлерът на ФРГ е уверена, че регулирането на конфликта там трябва да протича под егидата на ООН и посочи важността на политическия процес ва рабската република. В частност Меркел посочи указ №10, съгласно който сирийските граждани трябва да заявят свето право на собственост, за да не я изгубят. Според канцлера, този указ пречи на бежанците да се върнат в родината си и помоли Путин да повлияе на президента Башар Асад по този въпрос.           Немските журналисти попитаха домакина как се отнася към изписването на бившия разузнават Сергей Скрипал от болница. На първо място Путин му пожела крепко здрави и отново постави под съмнение версията за използване на бойно отровно вещество срещу ескшпионина. По думите му, химическото оръжие води до скоротечна смърт. Руският президент припомни и предложението за съвместно разследване на случая, отправено от Москва към Лондон. Относно санкционната война между Москва и Запада, Меркел заяви, че взаимоотношенията между Германия и Русия трябва „да преживеят сложните моменти и да продължат диалога помежду си“.           На фона на влошените отношения между Москва и Вашингтон, решението на Меркел да посети Путин, се откроява, констатира в. „Парламенская газета“. Вместо да се присъедини към антируската риторика, водена от САЩ и Великобритания, Германия заема далеч по-прагматична позиция, демонстрирайки готовност за диалог с Русия по икономическите и политически въпроси, коментират анализатори. Те са категорични, че натискът на САЩ срещу Москва непосредствено засегна интересите на около 4000 немски предприятия, работещи на територията на Русия. Първоначално Берлин беше готов да търпи това положение „заради трансатлантическа солидарност“, но в крайна сметка Вашингтон фактически обяви „търговска война“ на ЕС и Китай. Затова за експортно ориентираната немска икономика тази ситуация стана опасна, пише още „Парламенская газета“. Освен това Берлин не поставя под съмнение ролята на Русия в разрешаването на актуалните международно-политически въпроси.           В навечерието на визитата на Меркел в Сочи черноморския град посети и президентът на Сирия Башар Асад. С Путин те обсъдиха урегулирането на конфликта в арабската република, борбата в тероризма, както и възобновяването на политическия процес в близкоизточната страна.", "date": "2018.05.18", "title": "Путин омайва Меркел с бели рози "}
{"url": "https://www.monitor.bg:443/bg/a/view/levski-otnese-jestoka-globa-zaradi-decata-sys-svastiki-99989", "text": "„Левски“ бе наказан да плати глоба в размер на 37 500 лева заради изрисуваните свастики и неприлични изрази деца, които бяха на пистата на финала за Купата на България срещу „Славия“. Освен това от Дисциплинарната комисия на БФС призовават всички съответни държавни институции да бъдат последователни, да доведат своята работа до края, да извършат необходимите действия и да вземат съответните решения съобразно компетенцията си. Дисциплинарна комисия   Решения  -  18.05.2018 г.  ПО ДОКЛАД - За нерегламентирано използване на димки, на основание чл.37, ал.1, т.22.2, б.А от ДП /2017/2018/ – ДК наказва ПФК \"ЦСКА-София\" гр. София с имуществена санкция в размер на 300 лева. - За използване на димки довели до спиране на играта, на основание чл.37, ал.1, т.22.2, б.Д от ДП /2017/2018/ – ДК наказва ПФК \"ЦСКА-София\" гр. София с имуществена санкция в размер на 1000 лева. - За нерегламентирано използване на факли и димки, на основание чл.37, ал.1, т.22.2, б.А от ДП /2017/2018/ – ДК наказва ФК \"Етър\" гр. Велико Търново с имуществена санкция в размер на 300 лева. - По сезиране от Комисия „Етика и феърплей”, на основание чл.4, във връзка с чл.5, ал.1 и чл.6, ал.8 от ДП /2017/2018/, за нецензурни и вулгарни скандирания – ДК наказва ФК \"Етър\" гр. Велико Търново с имуществена санкция в размер на 1000 лева. - След сезиране на комисия „Етика и феърплей” и становище на Експерт по почтеността към БФС, ДК реши: За действия или бездействия, с които се обижда достойнството на лице или група лица, свързани с раса, пол, цвят на кожата, на основание чл.37, ал.4 от ДП /2017/2018/, ДК наказва ПФК „Левски” гр. София с имуществена санкция в размер на 37 500 лева. ДК е приела решението си съобразно Дисциплинарния правилник и призовава всички съответни държавни институции да бъдат последователни, да доведат своята работа до края, да извършат необходимите действия и да вземат съответните решения съобразно компетенцията си.", "date": "2018.05.18", "title": "\"Левски\" отнесе жестока глоба заради децата със свастики"}
{"url": "https://www.monitor.bg:443/bg/a/view/obsydihme-dostavkite-na-azerski-gaz-s-konsorciuma-shah-deniz-99983", "text": "Министърът на енергетиката Теменужка Петкова обсъди днес с представители на консорциума \"Шах Дениз\" бъдещите доставки на азерски газ за България, съобщиха от ресорното ведомство. Петкова информира гостите за свършената работата през последните месеци по проекта за изграждане на интерконектора Гърция-България. \"Това е основен приоритет, залегнал в управленската ни програма. За трета поредна година правителството залага в бюджета държавна гаранция в размер на 110 млн. евро\". \"Ай Си Джи Би\" вече е бенефициент и по оперативна програма \"Иновации и конкурентоспособност\", което ни дава възможност да използваме допълнително финансиране в размер на 39 млн. евро по проекта, е допълнила тя. В момента и трите обществени поръчки по проекта за изграждане на интерконектора Гърция-България са в ход - за избор на доставчик на тръби, за проектиране и строителство и за избор на инженер-консултант. \"Амбицирани сме всички дейности да се изпълняват съгласно графика\", е подчертала министър Петкова. По думите й се предвижда през 2020 г. междусистемната газова връзка Гърция-България да бъде въведена в експлоатация. Представителите на консорциума са информирали министър Петкова, че добивът на природен газ от втората фаза на Шах Дениз е ускорено. Те са уверили, че страната ни може да получи първите количества природен газ от Азербайджан през 2020 г. Азербайджан подкрепя България в дейностите по гарантиране на енергийната сигурност в региона, са допълнили още те.", "date": "2018.05.18", "title": "Обсъдихме доставките на азерски газ с консорциума \"Шах Дениз\""}
{"url": "https://www.monitor.bg:443/bg/a/view/kipyr-malta-i-gyrcija-iskat-po-malko-evroburokracija-v-koraboplavaneto-99987", "text": "Министрите на морския флот на Кипър, Малта и Гърция заявиха, че искат ЕС да намали бюрокрацията, която спира растежа в сектора, осигуряващ 2,1 млн. работни места и 142 млрд. евро приходи за европейската икономика, предаде АП. Гръцкият министър на морския флот Панайотис Курублис заяви, че Общността трябва да потърси начини да направи сектора по-конкурентоспособен, като премахне бюрократичните спънки. Колегата му от Малта Ян Борг каза, че се работи по преглед на европейските директиви, които създават административни затруднения, включително за взаимно признаване на квалификацията на моряците. Кипърският заместник-министър на морския флот Наташа Пилидис заяви, че тримата официални представители са обсъдили практически начини за засилване на сътрудничеството и справяне с проблеми като замърсяването.", "date": "2018.05.18", "title": "Кипър, Малта и Гърция искат по-малко евробюрокрация в корабоплаването"}
{"url": "https://www.monitor.bg:443/bg/a/view/otlojiha-za-24-maj-tyrga-za-macha-na-kobrata-99984", "text": "Търгът за организиране на мача между Кубрат Пулев и Дилиън Уайт отново беше отложен. IBF нареди провеждането на задължителен бой между двамата, който да определи официалния претендент за титлата в тази версия, която се държи от Антъни Джошуа. По регламент на централата Пулев трябва да получи 75 процента от приходите. Британецът, който е представляван от промоутъра на Джошуа Еди Хърн, иска да дели по равно, което пък не е по вкуса на Пулев. Това наложи вече веднъж отлагане на търга, а сега новият е насрочен за 24 май. Дотогава щабовете трябва да са се разбрали. Малко след излизането на новината за новото отлагане, Пулев деликатно \"захапа\" мениджърите си, като сподели своя стара публикация в социалните мрежи. \"Хубаво е тези, които ме представляват, преди да подписват или потвърждават каквото и да било, поне първо да ми се обадят\", гласи написаното от Кобрата. Пред ден Хърн намекна, че може да срещне двамата си подопечни - Антъни Джошуа и Дилиън Уайт, вместо да подпише договор за битка на Уайт с Кубрат Пулев.", "date": "2018.05.18", "title": "Отложиха за 24 май търга за мача на Кобрата"}
{"url": "https://www.monitor.bg:443/bg/a/view/samo-edin-debutant-v-otbora-za-ligata-na-naciite-99988", "text": "Само един пълен дебютант попадна в мъжкия национален отбор за мачовете от новата Лига на нациите (бивша Световна лига). Това е Илия Петков, централен блокировач на шампиона \"Нефтохимик 2010\". Липсват опитните и най-изявени играчи Цветан Соколов, Николай Николов, Теодор Тодоров. 14 души отлетяха днес за контролите с Русия в Москва на 19 и 20 май, а после и за Китай, където от 25 до 27 май е първият турнир с участието на китайците, Аржентина и САЩ. Ето и състава: разпределители - Георги Братоев, Георги Сеганов; посрещачи, крайни нападатели - Николай Пенчев, Розалин Пенчев, Тодор Скримов, Валентин Братоев; центрове - Виктор Йосифов, Светослав Гоцев, Илия Петков, Алекс Грозданов; диагонали - Боян Йорданов, Николай Учиков; либеро - Теодор Салпаров, Владислав Иванов. \"Няма да се вайкаме и да се оплакваме, коментира на заминаване старши треньорът Пламен Константинов. - Имаме си някакви проблеми, но ще си гоним целите с тази група, която имаме. На мен лично като колектив са ми симпатични и ми харесват. Виждам, че има ентусиазъм. Момчетата са настроени позитивно. Надявам се да са здрави. Стигат ни вече травмите.\" Селекционерът внесе и някои уточнения за очакванията си за сезона въпреки контузиите. \"Дори за Боян Йорданов е голям въпрос дали може да се върне на това ниво след 10 години пауза, каза той пред \"Канал 3\". - Аз искам да станем световни шампиони, но за мен голямата цел на това световно първенство, на което сме и домакини, реално трябва да бъде класиране за финалната фаза в Италия. Това е финалната шестица.\" Според Константинов България има голям шанс за Лигата на нациите с домакинството на два от следващите турнири. Нашите посрещат в столичната зала \"Арена Армеец\" Австралия, Русия и Сърбия от 1 до 3 юни и във Варна - Бразилия, Канада и Франция от 15 до 17 юни. Завърналият се в отбора след дълго отсъствие 35-годишен Боян Йорданов пък сподели, че много му се играе волейбол и ще хвърли всички сили да даде най-доброто, защото знае, че не му остава много време да го прави.", "date": "2018.05.18", "title": "Само един дебютант в отбора за Лигата на нациите"}
{"url": "https://www.monitor.bg:443/bg/a/view/kompanii-se-borjat-za-72-mln-lv-za-efektivno-izpolzvane-na-resursite-99979", "text": "През месец април приключи набирането на проектни предложения по процедура “Подкрепа за пилотни и демонстрационни инициативи за ефективно използване на ресурсите” по ОП „Иновации и конкурентоспособност“ с общ размер на безвъзмездната финансова помощ от близо 72 млн. лв. Чрез процедурата малките и средните предприятия от преработващата промишленост могат да получат финансиране за проекти, с които да намалят използването на суровини и да оползотворят отпадъците си. Това съобщи заместник-министърът на икономиката Александър Манолев по време на откриването на форум “Кръгова икономика и чисти технологии”, Иновации, образование, предприемачество. В събитието участие взеха и министърът на Българското председателство на Съвета на ЕС Лиляна Павлова и министърът на околната среда и водите Нено Димов. „През последните 10 години в България са инвестирани над 29 млрд. евро - много от тях в предприятия и производствени мощности. В този смисъл темата за кръговата икономика и за чистите технологии, придобива все по-голямо значение“, подчерта зам.-министър Манолев. Според него преходът към кръговата икономиката в България е все още предизвикателство, но капацитетът на бизнеса за рециклиране се засилва. „Министерството на икономиката не е водещата институция, но ние се стремим да бъдем активен участник в този процес, както със стратегически документи, така и с целеви бюджет за тяхното реализиране“, обясни той. Основен инструмент за провеждане на иновационната политика в нашата страна е разработената Иновационна стратегия за интелигентна специализация 2014-2020 г. Тя дефинира четири тематични области, в които България разполага с капацитет за интелигентна специализация и следва да насочи своите усилия към тяхното развитие, една от които е именно “Мехатроника и чисти технологии”. „В тези приоритетни дейности много се разчита на стартиращите предприятия в България. Въпреки че няма официална статистика, изчисления от различни източници сочат, че през последните пет години в България са създадени около 2000 стартъпа“, каза още Александър Манолев. Той акцентира, че тяхната роля е ключова в тези процеси и допълни, че е осигурен и целеви бюджет от оперативната програма. „В изпълнение са 82 договора на стартиращи предприятия, по процедурата „Разработване на иновации“ на обща стойност над 30 млн. лева, като близо половината от тях са в част “Мехатроника и чисти технологии”, съобщи икономическият заместник-министър.", "date": "2018.05.18", "title": "Компании се борят за 72 млн. лв. за ефективно използване на ресурсите"}
{"url": "https://www.monitor.bg:443/bg/a/view/ivet-lalova-otkriva-sezona-v-turcija-99969", "text": "Ивет Лалова, която днес празнува 34-ия си рожден ден, ще открие летния сезон през уикенда в Мерсин. Най-бързата българка традиционно участва за клуба си ЕНКА в турския отборен шампионат като бяга 100, 200 и 4х100 м. Това лято Ивет е фокусирана върху европейското първенство, което ще се проведе от 7 до 12 август в Берлин. С турнир в Ханя (Гър) пък ще открие сезона най-бързият ни спринтьор Денис Димитров. Той ще стартира на 100 и 200 м. На същия турнир на остров Крит ще бяга и Инна Ефтимова, която преди дни покри норматив за участие в Берлин на 200 м. Световният шампион на 100 м от Лондон 2017 Джъстин Гатлин и подгласникът му Крисчън Коулман пък ще застанат на старт в Диамантената лига в Юджийн (САЩ) на 26 май, съобщиха организаторите. Световният рекордьор на 400 м Уейд Ван Ниекерк (РЮА) обаче ще пропусне цялата състезателна 2018 г. Той получи травма на коляното по време на благотворителен мач по ръгби и претърпя тежка операция. Очаква се олимпийският и световен шампион на 400 м да се завърне към нормален ритъм на тренировки през юни или юли и да е готов да стартира на състезанията догодина.", "date": "2018.05.18", "title": "Ивет Лалова открива сезона в Турция"}
{"url": "https://www.monitor.bg:443/bg/a/view/20-godini-zatvor-za-nikola-zapalil-sina-si-jiv-99964", "text": "За 20 години зад решетките заминава Никола Добревски с прякор Кольо Фичето, който на 27 декември 2016г. запали жив сина си Иван, реши апелативният съд в Пловдив. Магистратите не приеха версията на подсъдимия, че младият мъж се е самозапалил. Това е било категорично опровергано от показанията на полицаите и на лекарите, които са били на мястото на инцидента. Тогава Иван все още е бил жив и сам им е разказал какво се е случило. Думите му били потвърдени и от майка му, която отказа да бъде свидетел по време на съдебните заседания. По време на трагедията Никола Добревски бил пиян. Той се заяждал с жена си, която обвинил за поведението на сина им. Иван бил взел от съселянин 10 лева на заем, което много ядосало Никола. Той взел бутилка от сок, пълна с бензин, и заявил, че отива да запали автомобила на сина си. В този момент Иван влязъл в къщата на родителите си. Баща и син се скарали люто заради взетите назаем 10 лева. Никола изсипал върху главата на сина си бензина от бутилката и щракнал със запалката. Огънят бързо обхванал както дрехите на пострадалия, така и областта на лицето, тялото и ръцете. Виждайки, че синът й гори, майка му го отвела в банята, поливайки го с вода. Подсъдимият също се включил в гасенето на дрехите на сина си. Пострадалият бил транспортиран до УМБАЛ „Св.Георги“ ЕАД гр.Пловдив и настанен в Клиниката по изгаряния. Въпреки оказаната медицинска помощ, починал от тежките изгаряния два месеца по-късно. Решението на Пловдивския апелативен съд не е влязло в сила и подлежи на обжалване пред Върховния касационен съд.", "date": "2018.05.18", "title": "20 години затвор за Никола, запалил сина си жив"}
{"url": "https://www.monitor.bg:443/bg/a/view/starica-dade-na-izmamnici-20-bona-plashili-ja-che-shte-ubijat-vnuka-j-99957", "text": "Рекордни за последните 3 месеца 20 350 лв и 95 г златни бижута за над 3 хилядарки даде на телефонни измамници старозагорка, която била вплетена в примката, че подпомага криминалистите по време на акция за задържането на опасни апаши. Поредният инцидент със 78-годишната бивша педагожка от Града на липите е станал на 15 май като първоначално на набелязаната жертва се обадил непознат от името на старши комисар Петров. Мнимият висш служител на МВР предупредил старицата, че името й е намерено в списък на телефонни измамници и че най-вероятно тя ще бъде търсена. Жената трябвало да не се безпокои , а да изпълнява разпорежданията и да предаде наличните си спестявания и бижута, които до 24 часа щели да й бъдат върнати.Минути след „старши комисаря“ започнали звънения от непознати, които в продължение на часове заплашвали бабата, че са хванали внука й и ако тя не го откупи ще го режат парче по парче. Старозагорката оставили на две места в града, посочени от измамниците по 10 000 лв, а привечер метнала от терасата на апартамента си и вързопче с бижута, след което зачакали обещаното от „полицая“ връщане на „заема“. В крайна сметка на 17 май, към 15,15 часа старицата подала жалба във Второ РУ , където е образувана поредното досъдебно производство. Само през май в региона са регистрирани над 20 жалби  като общата сума надхвърля 100 000 лв, особено активно е „работено“ по селата и то в дните, когато възрастните жители са получавали пенсиите си. Обажданията са било от предплатени СИМ-карти на румънски оператор, коментира директорът на ОД на МВР – Стара Загора Георги Хаджиев, най-вероятно основните играчи са от русенското градче  Ветово, които използвали за „мулета“ местни жители, които получавали процент от „печалбата“  и никога не са виждали очите на „въртачите“.В съда тези редови изпълнители бързо сключвали споразумение и се измъквали или с пробация или с минимални условни присъди.Измамите не спират въпреки, че в разяснителната работа сред населението да са се включили от ЕвН и напоследък и църквата, като след всяка проповед свещениците отправяли апели към миряните да не се „хващат“ на превърнали се в класика схеми.", "date": "2018.05.18", "title": "Старица олекна с 20 бона, плашили я че ще убият внука й"}
{"url": "https://www.monitor.bg:443/bg/a/view/arestuvaha-33-godishen-myj-za-bludstvo-v-stolichno-uchilishte-99972", "text": "Мъж е арестуван от столичната полиция след сигнал на родители, че е блудствал с децата им в сградата на  17-ОУ. Школото се намира в квартал „Западен парк“. Мъжът е на 33 години и е имал достъп до сградата, влезнал е през задния й вход, съобщават от пресцентъра на МВР. Задържан е за 24 часа, а по случая е образувано досъдебно производство. Камерите на училището са иззети и се преглеждат от полицията. С децата работи психолог, а родителите са привикани на среща с органите на реда.            ", "date": "2018.05.18", "title": "Арестуваха 33-годишен мъж за блудство в столично училище"}
{"url": "https://www.monitor.bg:443/bg/a/view/princ-charlz-vodi-megan-do-oltara-99970", "text": "Принц Чарлз, бъдещият свекър на Меган Маркъл, ще я заведе пред олтара за сватбата й с принц Хари, тъй като баща й се възстановява след сърдечна операция, оповести дворецът Кенсингтън. \"Меган Маркъл поиска от Негово Кралско Височество принц Чарлз да я заведе пред олтара в храма \"Сейнт Джордж\" в замъка Уиндзор\", се казва в комюнике на двореца. \"Принц Чарлз е очарован, че ще може да приеме Меган Маркъл в кралското семейство по този начин.\" Междувременно Дория Рагланд, майката на бъдещата съпруга на принц Хари, се срещна с членове на кралското семейство след пристигането й от Калифорния в Лондон, предаде АП. Първата й среща е била с брата на принц Хари, принц Уилям и неговата съпруга. В двореца Уиндзор са присъствали и 4-годишният им син принц Джордж и 3-годишната им дъщеря, принцеса Шарлот. Към тях са се присъединили и бъдещите младоженци. Предишния ден госпожа Рагланд беше поканена на чай от бащата на Хари принц Чарлз и неговата съпруга Камила. В петък майката на младоженката се срещна на чай с кралица Елизабет Втора в двореца Уиндзор. Съпругът на кралица Елизабет Втора, 96-годишният принц Филип ще присъства на сватбата на принц Хари и Меган Маркъл, оповести Бъкингамският дворец. Принц Хари и бившата американска актриса ще се венчаят в рамките на церемония, съобразена с традициите на Англиканската църква. Тя ще се състои в готическия храм \"Сейнт Джордж\" в замъка Уиндзор, близо до Лондон. Церемонията ще бъде водена от преподобния Дейвид Конър, настоятеля на храма в Уиндзор. На нея ще присъстват около 600 гости. Кентърбърийският архиепископ, духовният лидер на Англиканската църква Джъстин Уелби ще води размяната на обети. Церемонията ще продължи един час и ще включва църковни песни и четения на Библията. По случай сватбената церемония на много места във Великобритания бяха предвидени гигантски екрани и удължено работно време за пъбовете. По стара британска традиция младоженците прекараха последната си ергенска и моминска нощ, разделени и обкръжени от вниманието на близките си. Принц Хари прекара нощта в луксозен хотел недалеч от Уинзор в компанията на по-големия си брат и кум Уилям, а пък годеницата - заедно с майка си Дория Рагланд в намиращия се наблизо хотел \"Клайвдън хаус\".      От маски и чаши до пакетчета чай, свещи и презервативи, феновете на кралското семейство могат да се сдобият с всякакви сувенири в чест на предстоящата сватба на принц Хари и Меган Маркъл, предаде Ройтерс. Имената и лицата на внука на кралица Елизабет Втора и неговата американска годеница красят всевъзможни стоки в магазините на Острова. Чанти, чаши, чинии и буркани с етикети \"Хари\" и \"Меган\" са наредени по рафтовете и витрините на магазините наред с флагчета, плюшени играчки и парти облекло. Кралският монетен двор вече започна продажбата на три варианта на паметна монета за сватбата на принц Хари и Меган Маркъл с номинал пет британски лири.  Краун джуълс (Crown Jewels) предлагат сувенирни презервативи, представени в кутия под звуците на специален музикален аранжимент на \"Бог да пази кралицата\" и \"Знаме, обсипано със звезди\". Според консултантска компания сватбата ще донесе на британската икономика един милиард паунда.", "date": "2018.05.18", "title": "Принц Чарлз води Меган до олтара "}
{"url": "https://www.monitor.bg:443/bg/a/view/desislava-ivancheva-prekrati-otpuskata-si-99974", "text": "Арестуваната за подкуп кметица на район „Младост“ Десислава Иванчева е подала заявление за прекратяване на отпуската си, съобщиха от Столичната община за „Монитор“. Иванчева на два пъти подава отпуск, като първия път посочи Владимир Клисуров за неин заместник, обаче не издаде заповед за назначаването. Затова се наложи Столичният общински съвет да се произнесе и да запълни пропуска на Иванчева като издаде заповед Клисуров да поеме „Младост“. По-късно обаче той се отказа от поста с доводите, че „не иска да си цапа ръцете“ с унищожаването на зелените площи на „Младост”. По думите му СОС не се е съобразил с декларирания му самоотвод. Затова той също излезе отпуск и предложи другия заместник на Иванчева арх. Румен Русев да поеме кормилото на районната администрация. Иванчева все още е действащият кмет на района, но как ще управлява от ареста не е ясно. В следващите три месец мярката й „задържане под стража“ не може да бъде изменяна освен при извънредни ситуации. В същото време от районната администрация на „Младост“ обясниха, че в момента Русев изпълнява задълженията на кмет и не знаят за прекратяването на отпуската.", "date": "2018.05.18", "title": "Десислава Иванчева прекрати отпуската си"}
{"url": "https://www.monitor.bg:443/bg/a/view/proizvodstvo-na-svinsko-v-rusija-skochi-s-12-do-1-29-mln-t-99977", "text": "Производството на свинско месо в Русия за първите 4 месеца на годината е скочило със 11,7 на сто, до 1,29 млн. т, се казва в съобщение на пресслужбата министерството на селското стопанство, цитирано от RNS.. Ръстът идва основно от производителите от 5 области във Федерацията - Воронежка, Курска, Псковска, Томска и Белгородска. В Челябинска, Омска, Пермска, Удмуртия и Кабардино-Балкария е отчетен спад. Според експерти общото увеличаване на производството на свинско месо в страната се дължи на наложените през август 2014 г. от Москва контрасанкции срещу страните от ЕС и други големи държави, с които бе забранен вносът от там на храни в Русия.", "date": "2018.05.18", "title": "Производство на свинско в Русия скочи с 12% до 1,29 млн. т"}
{"url": "https://www.monitor.bg:443/bg/a/view/izpisaha-ot-bolnicata-otrovenija-shpionin-skripal-99968", "text": "Сергей Скрипал, бившият руски шпионин, отровен с нервнопаралитично вещество във Великобритания през март, е изписан днес от болницата в Солсбъри, предадоха световните агенции. Скрипал беше намерен в безсъзнание на пейка на 4 март в град Солсбъри, Южна Англия, заедно с дъщеря си Юлия, която беше изписана от болницата миналия месец. \"Чудесна новина е, че Сергей Скрипал е в достатъчно добро състояние, за да напусне болницата в Солсбъри\", каза в изявление изпълнителната директорка на болницата Кара Чарлз-Баркс. Болницата в Солсбъри обяви днес, че и бащата, и дъщерята Скрипал са вече изписани. Отведени са на тайно място за тяхна сигурност.", "date": "2018.05.18", "title": "Изписаха от болницата отровения шпионин Скрипал"}
{"url": "https://www.monitor.bg:443/bg/a/view/6-bg-pesni-v-katalog-na-es-99980", "text": "Шест български песни ще бъдат включени в първата по рода си „Книга на песните на Европейския съюз“. Родни певци от хорове, както и студенти и учители от Музикалната академия и от Академията за музикално, танцово и изобразително изкуство-Пловдив номинираха 56 произведения. Изборът на заветните шест е поверен на българите, които ще могат да дадат гласа си в рамките на месец (до 18 юни) на www.eu-songbook.org. 23 хиляди души от 13 държави членки са гласували своите попълнения в каталога на ЕС. Шестте категории, които бяха избрани от 17 музикални академии от 14 страни членки, са: \"Песни за любовта\", \"Природа и сезони\", \"Свобода и мир\", \"Народни песни\", \"Песни за вярата\" и \"Детски песни\". ”Възможността да се съберат в едно издание най-популярните песни на Европа е нещо наистина вдъхновяващо! Приветствам идеята и се радвам, че с редакторската си работа подпомагам нейната реализация“, казва редакторът на \"Книга на песните на ЕС“ за България - проф. д-р Т. Шекерджиева – Новак. До края на декември 2018 ще се проведат всички гласувания – във всички 27 страни членки. Първото издание на книгата ще съдържа всички 162 песни на съответния език и на английски. С печалбите ще се финансира издаването на втори каталог, в който всички песни ще се преведат на всичките 24 официални национални езика на общността.", "date": "2018.05.18", "title": "6 БГ песни в каталог на ЕС"}
{"url": "https://www.monitor.bg:443/bg/a/view/lekarskijat-syuz-iska-15-poveche-pari-za-specialistite-99961", "text": "15 на сто повече пари от бюджета на Националната здравноосигурителна каса за лекарите – специалисти в доболничната помощ поискаха от Българския лекарски съюз. Това съобщи д-р Галинка Павлова, заместник – председател на съсловната организация. Сега за тях се отделят 6 на сто, уточни тя. 80% от лечебните заведения в извънболничната помощ имат неразплатени задължения. Средната брутна работна заплата в 60% от тях е между 750 и 850 лева. Има трудности с осигуряването на кадри и сградния фонд на много от тях. Така описа част от проблемите д-р Павлова. Според нея несъвършенства в нормативната уредба и подцененото финансиране създават предпоставка за унищожаване на сектора в следващите 10-15 години.    ", "date": "2018.05.18", "title": " Лекарският съюз иска 15% повече пари за специалистите "}
{"url": "https://www.monitor.bg:443/bg/a/view/zvezdite-ludnaha-po-skypi-imoti-99960", "text": "Зададе ли се летният сезон и спортните звезда по света започват да се оглеждат за луксозни нови домове или вили, където да прекарат качествена почивка. Някои от тях търсят не просто да наемат, а да закупят стойностни имоти, където да се преместят с цялото си семейство. В. „Сън“ разкри за три големи сделки, които вече са осъществени или предстои да бъдат реализирани. На Острова върви слух, че Уейн Рууни обмисля преместване в САЩ и вече е хвърлил око на великолепна къща във Вашингтон. Англичанинът добре се е ориентирал и изглежда иска да е близо до местния политически елит, тъй като имението е в съседство с дома на Иванка Тръмп и семейство Обама. Къщата разполага със седем спални и девет бани, басейн и винарска изба и струва умопомрачителните $4,2 млн. Както е известно, интерес към Рууни проявява отбора на „Ди Си Юнайтед“, който е готов да плаща $300 000 на седмица за услугите му. Звездата в смесените бойни изкуства Конър Макгрегър пък се сдоби с луксозна вила в испанския курорт Марбея. Ирландецът е платил за въпросния имот около $1,8 млн. Новата покупка на Макгрегър е с гледка към морето и притежава специален фитнес, външен басейн, джакузи и лед осветление, което води към гаража на боеца. В същото време НБА легендата Шакил О'Нийл обяви за продан своята огромна къща в Орландо за $21 млн. Тя разполага с 12 спални и дори има собствено баскетболно игрище. 46-годишният бивш баскетболист я закупи през 1993 г. едва за 3 млн., но през години направи много подобрения. Имението разполага и с два огромни гаража, където могат да се поберат 17 големи автомобила. В двора си Шак пък се радва на водопад, басейн и джакузи. Освен всичко това луксозната къща разполага и със стая за пушене, винарна и собствен киносалон.", "date": "2018.05.18", "title": "Звездите луднаха по скъпи имоти (ГАЛЕРИЯ)"}
{"url": "https://www.monitor.bg:443/bg/a/view/izstrelvat-pyrvija-satelit-izcjalo-sgloben-v-bylgarija-99962", "text": "Първият сателит, който е изцяло сглобен в България, ще бъде изстрелян тази неделя. EnduroSat ще излъчва във всички посоки със свободна честота и всеки на земята с антена ще има възможността да прихване данните, обясни пред „Монитор“ Виктор Данчев, един от участниците в проекта. „Мисията му е радиопредавателска, ние ще проследим дали всички системи работят така, както очакваме. По този начин ще успеем да въвлече повече хора в космоса. EnduroSat излъчва параметрите си и къде се намира, той е като Спутник, но 60 г. по – късно.“, разказа още Данчев. Космическият кораб разполага с напълно автономна система за навигация и контрол в орбита. След като бъде изстрелян в орбита, сателитът ще проведе поредица команди за тестове и ще управлява всичките си системи. Радио аматьори от цял свят ще могат да следят какво се случва по време на мисията и да получават данни от спътника. Основната цел на мисията е да осигури практическо ориентирано образование по темата за сателитните комуникации за първи път в България. Сателитът, който е с размери 10х10х10 см и честота 437 050 000 Hz., ще бъде стартиран от Международната космическа станция (ISS) и ще бъде контролиран от Центъра за управление на мисиите. Космическият кораб ще излъчва два сигнала - CW (A1A) сигнал, който ще предава свой собствен сигнал и TLM данни, като използва Морзовия код. За предстоящата мисия Виктор Данчев разказа по време на първия ден от „Дни на роботиката“ на Технически университет – София. По време на презентацията си той засегна и един от проблемите в откритото пространство – космическият боклук. Стана ясно, че ако той продължи да се натрупва, в един момент може да започне да пречи на излитането на ракети и спътници в Космоса. Самият боклук се образува при сблъсъка на различни отломки, които се раздробяват на по-малки парчета и става трудно да бъдат хванати. По време събитието бяха представени още няколко презентации. Една от тях беше на на Стоян и Марина от клуба по роботика на СПГЕ „Джон Атанасов“, които обясниха с какво се занимава клуба и в какви международни състезания са взели участие. Сред останалите проекти бяха новата лаборатория на ТУ в Тех парк, а от студент от ТУ Пловдив представи интересни данни за изкуствен интелект. Вторият ден от „Дни на роботиката“ е състезателен и се провеждат състезания в различни категории, сред които шоу с дронове(SpaceR), следене на линия, 2D и 3D лабиринт, мини сумо(10x10). Участват студенти и деца от цяла България, най - вече от техническите университети и гимназии, обясни един от организаторите.", "date": "2018.05.18", "title": "Изстрелват първия сателит, изцяло сглобен в България"}
{"url": "https://www.monitor.bg:443/bg/a/view/91-mladi-veterinari-trygnaha-kym-fermite-99955", "text": "91  магистър – ветеринарни лекари от , юбилейния 90 випуск на ветеринарно медицинския факултет при Тракийския университет в Стара Загора получиха своите дипломи и почти всички започват веднага работа по специалността си. Сред дипломиралите се са и трима чужденци от Молдова, Турция и Македония, уточни деканът на факултета проф. д-р Михни Люцканов. Средният успех от годините на обучението на завършилите е „добър“ 4,24, с отлична диплома „5,98“ е старозагорката Радина Василева, която вече е назначена на трудов договор в местна ветеринарна клиника. Над 20 са младите майки и татковци, някои от тях дойдоха на тържеството по повод връчването на дипломите с  децата си. Сред гостите бяха и родители, част от които също са възпитаници на ВМФ, а други имат собствен агробизнес. Факултетът е наследник на първия, създаден през далечната 1923 година към софийския университет, днес той има 9 катедри, 3 специализирани клиники, лабораторно-диагностичен център и 2 отделения със 103 преподаватели , сред които 20 редовни професори, 32 доценти и 48 асистенти. В него се обучават близо 900 студенти , от които 109 са чужденци, в това число и 38 , които се обучават по програма на английски език.", "date": "2018.05.18", "title": "91 млади ветеринари тръгнаха към фермите"}
{"url": "https://www.monitor.bg:443/bg/a/view/mon-otlichi-ucheni-s-nagradi-pitagor-za-deseti-pyt-99959", "text": "Традиционните награди „Питагор“ за съществен принос в развитието на науката бяха връчени на български учени десети път от Министерството на образованието и науката. Образователният министър Красимир Вълчев поздрави номинираните и отличени учени и обясни, че страната ни се стреми да увеличава непрекъснато инвестициите в системата на научните изследвания. „Мотивираме повече млади учени и постдокторанти за научна работа. В рамките на Председателството обсъждаме активно бъдещето на науката в глобализиращия се и по-динамичен свят, в който живеем. Очакваме науката да даде отговор и решения на предизвикателствата, пред които сме изправени“, заяви той. Целта на наградите е да се стимулират учените към значими научни постижения и успешна реализация на резултатите от научните им изследвания в икономиката. Голямата награда „Питагор“ за цялостен принос в развитието на науката бе връчена на проф. д-р Екатерина Титянова от СУ „Св. Кл. Охридски“- Медицински факултет и на чл.-кор. проф. Илия Рашков от Института по полимери към БАН. Освен статуетка „Питагор“, те получиха грамота и парични суми от по 6000 лв. Д-р Даниела Донева от ИЯИЯЕ – БАН пък получи голямата награда за млад учен - статуетка „Питагор“ и 12000 лева. Носителят на наградата „Питагор“ за значим принос на български учен, работещ в чужбина., е проф. Красимир Панайотов от Института по физика на твърдото тяло при БАН. По време на церемонията бяха раздени и отличия в различни научни области. С отличието за утвърден учен в областта на природните и инженерните науки бяха наградени проф. Радостина Стоянова от Института по обща и неорганична химия – БАН и проф. Славка Чолакова от СУ „Св. Кл. Охридски“ . В областта на здравето и медицинските науки „Питагор“ получи проф. Здравко Каменов от Медицински университет – София. проф. Тодор Танев от СУ „Св. Кл. Охридски“ и проф. Иван Младенов от Института за литература при БАН бяха наградени в областта на социалните и хуманитарните науки. Проф. Георги Вайсилов от Факултет по химия и фармация на СУ „Св. Кл. Охридски“ бе удостоен с награда „Питагор“ за успешен ръководител на международни проекти. Проф. Павлинка Долашка от Института по органична химия с център по фитохимия към БАН и нейният колектив получиха наградата за научен колектив с успешна експлоатация и комерсиализация на научните резултати. Те са доказали антивирусните свойства на нови гликопротеини, изолирани от морски и градински охлюви, срещу репликацията на Херпес симплекс вирус, тип 1, Епщайн-Бар вирус, Полиовирус тип 1, Коксаки вирус В1 и Респираторен синцитиален вирус. На церемонията бе връчена и наградата „Елзевиер“ за отлични постижения в глобалните научни изследвания за 2018 г на проф. Валя Банкова от БАН и Институтът по органична химия с Център по фитохимия към БАН. Наградата на Кларивейт Аналитикс за 2018 г. получи проф. Петя Осенова от факултет „Славянски филологии“ на СУ „Св. Климент Охридски“ за отлични постижения и влиятелност в областта на социалните науки.", "date": "2018.05.18", "title": "МОН отличи учени с награди „Питагор“ за десети път"}
{"url": "https://www.monitor.bg:443/bg/a/view/turci-otmykvat-david-jablonski-ot-levski-99967", "text": "Един от най-добрите играчи на „Левски“ Давид Яблонски може съвсем скоро да се раздели със „сините“. В клуба е постъпила поредна оферта за чеха, като този път шефовете на „Герена“ обмислят сериозни нейните параметри и възможността защитникът да напусне отбора. Този път мераците към голмайстора на „Левски“ идват от новака „Ризеспор“, който по информация на blitz.bg е извадил на масата 700 000 евро. „Сините“ имат срок до края на следващата седмица да дадат своя отговор, като до тогава своята позиция трябва да даде и чешкият бранител. Самият играч заяви преди време, че няма намерение да напуска клуба и се чувства щастлив у нас. Яблонски прави невероятен сезон, като след мача с „Верея“ в неделя един от големите любимци на Сектор „Б“ ще се превърне официално в голмайстор номер 1 на „сините“. До момента Яблонски се разписа 9 пъти от старта на сезона в Първа лига, а до ден днешен в историята на „Левски“ не е имало случай защитник да бъде на върха в реализаторската листа. Ако Яблонски си тръгне от „Герена“, това може да се окаже втори изходящ трансфер на ключов играя. Както е известно, Междувременно талантите на „Левски“ от набор 2005 постигнаха голям успех в Италия, печелейки третото място в престижния турнир „Ферари Къп\". Пред българите се наредиха само „Милан“ и „Уест Хям“, а след тях места заеха „Щурм“ (Грац), „Сасуоло“, „Лацио“, „Лугано“ и „Аталанта“. По пътя към бронза, момчетата, водени от треньора Петър Карачоров, постигнаха две победи срещу „Лугано“ с 1:0 и „Сасуоло“ с 2:1 и записаха една загуба срещу „Милан“. В сблъсъка за третото място „Левски“ изигра много силен двубой срещу „Щурм“ (Грац) и спечели с 2:1, с голове на Любомир Тодоров и Илиан Антонов.", "date": "2018.05.18", "title": "Турци отмъкват Давид Яблонски от „Левски“"}
{"url": "https://www.monitor.bg:443/bg/a/view/prezidentyt-na-italija-pak-chaka-ponedelnik-za-pravitelstvo-99975", "text": "Президентът на Италия Серджо Матарела натякна в елегантно изявление на лидера на движението „Пет звезди“ Луиджи ди Майо и на този на партията „Лига“ Матео Салвини, че ако в понеделник те не му представят подписана от двамата правителствена програма за управление и окончателен списък с имената на премиер и министри, със съставянето на кабинет на страната ще се заеме лично той. Държавният глава подсказа за пореден път, че оставането на Италия два месеца и половина без пълноправно правителство, излъчено от победителите на изборите на миналия четвърти март, влияе пагубно на държавните интереси. Така например през последните дни пагубно се увеличава във вреда на Италия разликата в цената на нейнните ценни книжа по външния дълг и тези на Германия, борсата в Милано е почти винаги на минус, отново започнаха да се тресат големи банки. Все пак днес има една добра новина за президента Матарела и тя е че Ди Майо и Салвини най-после разпространиха одобрения от двамата и екипите им окончателен текст на програмата на евентуалния бъдещ кабинет. Документът се нарича „Договор за правителство на промяната“, разпростира се на 59 страници вместо на 39-те на публикувана завчера от медиите чернова и e съставен от трийсетина точки. Основните пунктове в програмата са въвеждането на плосък данък от 15% и 20% за физическите лица в зависимост от размера на приходите им, поощряване на раждаемостта чрез безплатни ясли и градини, но само за италианците, раздаването в течение на две години на „доход гражданство“ от 780 евро на изгубилите работата си жители на страната, поощряване на малките и средните предприятия, опазването на околната среда, много по-строги наказания от сегашните за сексуално изнасилване, кражба, измама, премахването на циганските катуни, създаване на министерство на инвалидите и др. Що се отнася до международните ангажименти на Италия, то както „Монитор“ вече писа, документът обещава лоялност към ЕС и НАТО, но с преразглеждане на съюзните договорки особено що се отнася до общите финанси и при премахване на икономическите санкции срещу Русия и обявяването й за приятелска страна. Но за да стане „Договорът за правителство на промяната“ официален документ, то той трябва да бъде одобрен от 51% от действителните членове на „Пет звезди“ по време на инициираното от шефовете на движението днес сутринта гласуване „он лайн“. Резултатът ще стане известен след 21 часа българско време и ако 51 на сто от имащите право на глас подкрепят документа, то едва тогава Луиджи ди Майо ще може да го подпише. Както можеше да се очаква, програмата на двете политически сили бе подложена на унищожителна критика от управлявалата досега лявоцентристка коалиция, като основният й аргумент е липсата на финансов ресур за реализация на иначе добрите намерения. Доста неочаквано за мнозина обаче документът бе разкритикуван от Силво Берлускони - съюзника на Матео Салвини в спечелилата на 4-ти март 38% от гласовете четирипартийна дясна коалиция. Нещо повече - нйният всепризнат лидер и четирикратен премиер обяви на всеослушание, че ще се кандидатира за премиер, за да реши час по-скоро проблемите на Италия.", "date": "2018.05.18", "title": "Президентът на Италия пак чака понеделник за правителство"}
{"url": "https://www.monitor.bg:443/bg/a/view/otkrivat-v-denja-na-deteto-ljato-2018-v-kamchija-99942", "text": "Летният туристически сезон‘2018 в Санаторно-оздравителният комплекс „Камчия“ ще бъде открит на 1 юни на плаж „Кристал“. В уникалната международна столица на щастливото детство по традиция лятото пристига в Деня на детето. За началото на туристическия сезон активно се подготвя плажната ивица пред комплекса. За удобството и спокойствието на своите гости СОК „Камчия“ за поредна година осигурява за собствена сметка 5 водноспасителни поста със 17 висококвалифицирани спасители, подготвени от БЧК, медицински екип с лекар и медицинска сестра, медицински пункт с възможност за оказване на неотложна помощ и реанимационен автомобил. Монтират се пътеки, тенти, съблекални и душове, които се използват безплатно от гостите на курортния комплекс. Всекидневно се извършва почистване и сметосъбиране, казаха от Община Аврен, която си партнира с комплекса за поддържането на плажната ивица. „Общината се развива като най-добрата българска дестинация за детски туризъм, коментира кметът Емануил Манолов. За поредна година общината и СОК „Камчия“ обединяват усилия в осигуряването на най-добри условия за почиващите на морския бряг. „Камчия“ е единственият реален инвеститор на територията на Общината и най-големият ни данъкоплатец. За да привлечем повече туристи в Авренска община, плажът трябва да бъде поддържан не само от нас и от Санаторно-оздравителния комплекс, но е необходимо усилие и от държавата. В момента подготвяме проектирането за рехабилитация на Плажната алея, за да придобие тя модерен, красив и запомнящ се вид“, добави още Манолов. Той е получил уверението на Областната администрация - Варна, че ще бъдат осигурени допълнителни спасителни постове за неохраняемата зона на плажа, който е един от най-големите по родния бряг, а оттам и определената цена за наемането му. Освен това е слабо урбанизизран и това отблъсква кандидатите за консеционери. „Плажът на „Камчия“ е прекрасен, плитък – отличен за деца. Тук идват много туристи  от цяла България, които остават с прекрасни впечатления. До момента нямаме инциденти. Когато се наложи, оказваме помощ и в неохраняемата зона“, коментира Васил Василев – старши спасител на плаж „Кристал“. Той и още 17 спасители вече осма година се грижат за зоната пред СОК „Камчия“.  ", "date": "2018.05.18", "title": "Oткриват в Деня на детето „Лято‘2018“ в „Камчия“ "}
{"url": "https://www.monitor.bg:443/bg/a/view/90-ot-rabotodatelite-vijdat-rezultati-ot-kontrola-na-inspekcijata-po-truda-99953", "text": "Около 90% от работодателите смятат, че след наложени принудителни административни мерки от инспекторите по труда спазването на трудовото законодателството в техните предприятия се е повишило. Това стана ясно от първото по рода си Национално изследване на тема \"Прецизиране на действията на Инспекцията по труда за по-целенасочено инспектиране на труда“. Анализът показва, че гражданите имат високо довери е в структурата. Анализирани са мненията на над 4000 респонденти. Според 2/3 от работниците и населението упражненият контрол е довел до видими подобрения в прилагането на всички основни аспекти на трудовото законодателство – като започнем от ограничаване на работата без трудов договор, редовното изплащане на възнагражденията, минем през спазване на работното време, по-стриктно спазване на разпоредбите и стигнем до здравословните и безопасни условия на труд. Въпреки това проверка на вестник „Монитор“ в началото на седмицата установи, че се наблюдава ръст на актовете за административни нарушения през първото четиримесечие на 2018г. Съставени са били 3 660 акта, като за същия период на 2017г. броят им е бил с 486 по-малко. Тогава от Инспекцията по труда заявиха, че това е най-вече резултат на усилията им да анализират адекватно резултатите от контролната дейност и на тяхна база да насочват ограничения си човешки ресурс към най-рисковите обекти. Като рискови сектори бяха определени ресторантьорство, хотелиерство, търговия на дребно,строителство и растениевъдство.    ", "date": "2018.05.18", "title": "Бизнесът: Глобите на инспекцията по труда засилват спазването на закона"}
{"url": "https://www.monitor.bg:443/bg/a/view/petrolnite-firmi-syshto-podkrepiha-prevozvachite-99963", "text": "Членовете на Българската петролна и газова асоциация изразиха своята категорична подкрепа на позицията на българския транспортен бранш по повод Пакети мобилност I и II, става ясно от декларация на организацията, изпратена до медиите. „Считаме, че мерките относно командироването на работници, почивките извън превозното средство и каботажните превози, предложени за гласуване в Европейския парламент, водят до ограничаване на равния достъп на икономическите оператори до Единния европейски пазар. Те поставят страните от ЕС, разположени по периферията на Европейския съюз, в неравнопоставено положение спрямо останалите“, пишат БПГА. Според петролните фирми, макар и предложени с мотива за възпиране на недекларирания труд и социалния дъмпинг, тези мерки на практика въвеждат непропорционални изисквания, които възпрепятстват нормалната конкуренция между европейските дружества за превоз. И така водят до налагане на твърде високи финансови тежести и трудно изпълними от практическа гледна точка изисквания за превозвачите от Централна и Източна Европа. Тяхното приемане би довело до тежки последици за българския транспортен сектор, който формира сериозен дял от БВП на страната и осигурява препитание на над 120 хиляди души. „Поради изложените съображения, с настоящата декларация изразяваме своята съпричастност към действията на българския транспортен бранш и призоваваме всички компетентни държавни институции да положат максимални усилия за постигане на справедлив компромис по текстовете на Пакети мобилност I и II“, пише още в декларацията.", "date": "2018.05.18", "title": "Петролните фирми също подкрепиха превозвачите"}
{"url": "https://www.monitor.bg:443/bg/a/view/smartfonyt-beglec-s-nagrada-v-kan-99966", "text": "Българският филм „Свартфонът-беглец“ спечели награда на специалното международно събитие на „Артизан фестивал“ и „Световна инициатива за мир“, което се провежда в рамките и под егидата на Кан. Лентата на режисьора Максим Генчев бе признат за най-добър интернационален детски филм. Продуцент и сценарист на българското заглавие е д-р Златина Филипова. В Американския павилион във фестивалното градче бяха връчени общо 5 награди на филми с принос към световния хуманитаризъм - две от които - на Джеф Бриджис за филма му „Да живееш в миналото бъдеще“ и за първи път - на детски филм. „Децата са нашата надежда за бъдещето!”, сподели НВ принцеса Анжелик Моне при връчването на наградата. Панорама на филмите „Дякон Левски“, „На педя от земята“ „Преглед на вътрешните пространства“ и „Смартфонът-беглец“, беше друго събитие в рамките на фестивала, на което домакин и организатор бе също НВ принцеса Анжелик Моне. Тя изтъкна факта, че само в рамките на 3 години българският екип е постигнал това, за което много други работят през целия си творчески живот. На събитието присъстваха известни лица от селекционния комитет на Оскарите, продуценти и режисьори от цял свят, застанали зад една идея - обединение в името на мира и духовните човешките ценности.", "date": "2018.05.18", "title": "„Смартфонът-беглец“ с награда в Кан"}
{"url": "https://www.monitor.bg:443/bg/a/view/hipopotamskata-tor-izbiva-ribata-99956", "text": "Учени, провели изследвания в кенийския национален парк Масай Мара, установиха, че екскрементите на хипопотамите са силно токсични и убиват рибата по течението на река Мара. Всеки ден стадата от тези едри животни изхвърлят лошо смелени отпадъци от порядъка на 8-9 тона, изчислиха учените от института за екосистемни изследвания \"Кери\". Фекалиите им се спускат на дъното на реките и предизвикват повишена микробна активност. При този процес масово се синтезират химични вещества като амоняк, сероводород, метан и въглероден двуокис. Първите две от тях са много токсични за рибната фауна. Но в края на краищата се оказва, че кислородният глад и масовото измиране на рибата се вписват в естествените процеси на природата. Това позволява да се прочистят протоците от излишни обитатели и те да послужат за храна на други животни.", "date": "2018.05.18", "title": "Хипопотамската тор избива рибата"}
{"url": "https://www.monitor.bg:443/bg/a/view/mnimi-obshtinari-iznudvat-vyzrastni-dupnichani-da-prehvyrljat-imotite-si-99936", "text": "Нов вид измама свързана с кражба на имоти стартира в Дупница. Първа в схемата попаднала възрастна жена от града, която по чудо не се простила с апартамента си. „Жената е получила телефонно обаждане на домашния си телефон от мъж, който се представил за служител на Община Дупница. Държал се изключително любезно и след серия от въпроси, от които установил, че тя е собственик на апартамент й обяснил, че има грешно попълнена декларация за жилището. По думите й, той заявил, че работи в стая номер 50 на Община Дупница (в тази стая се помещава НАП), но нямало проблем да й съдейства, за да не се разкарва до администрацията, за да \"коригират\" документите“, обясни говорителят на администрацията, Христо Апостолов. Малко по-късно последвала среща между жертвата и измамника, като по описанието на жената, мъжът бил добре облечен, около 55 годишен с прошарена коса. Изключително коректно и добронамерено се държал с нея и й обяснил какви документи са необходими да приготви. Възрастната жена събрала целия набор от документи и решила вместо да чака повторното свързване с нея, да отиде направо на място в Общината и потърси въпросният служител, за да приключат с \"коригирането на грешката\". Жената е посъветвана от служителите на Община Дупница да подаде сигнал в РУ-Дупница. Предполага се, че става въпрос за опит за измама с прехвърляне на жилище, а за жертви са търсени възрастни или самотно живеещи хора. Преди 4-5 години отново е имало подобни опити за измама с имоти. Община Дупница напомня на всички жители, че всякакви дейности свързани с документи се извършват в сградата на Община Дупница. „Ако някой се представи за служител с подобно предложение знайте, че става въпрос за измама и веднага сигнализирайте на тел. 112 или в най-близкото управление на полицията“, обясни още Апостолов.", "date": "2018.05.18", "title": "Мними общинари изнудват възрастни дупничани да прехвърлят имотите си"}
{"url": "https://www.monitor.bg:443/bg/a/view/transfer-moje-da-dovede-bufon-v-bylgarija-99950", "text": "Истинска истерия около бъдещето на Джанжлуиди Буфон тресе световния футбол, след като великият вратар обяви, че ще изиграе последния си мач с екипа на „Ювентус“ в утрешния домакински мач срещу „Верона“. На опашката за Джиджи се наредиха отбори от МЛС и китайската Суперлига, както и аржентинският гранд „Бока Хуниорс“. Ако се стигне до тренасфер на Буфон в аржентинския гранд, то един от най-великите играчи в историята на световния футбол На този етап стражът не е дал индикации коя оферта би предпочел, но ясно даде да се разбере, че възнамерява да поиграе още след оттеглянето си от „Ювентус“ и националния отбор на Италия. В опит да го привлекат, мераците си към Буфон са изразили вече и от „Спортинг“ (Лисабон), „Реал“ (Мадрид) и „Пари Сен Жермен“. Според британското издание „The Sun“, в надпреварата за подписа на футболиста се включват още две големи английски гранда. Става въпрос за „Манчестър Сити“ и „Ливърпул“. Още преди да е изиграл своя последен мач с екипа на „бианконерите“ пък от „Ювентус“ вече са готови с още един заместник на вратаря. което се разминава драстично с първоначално исканите от неговия тим 20 милиона. Перин ще подпише договор за пет години, а заплатата му ще бъде около 2 милиона евро. В отсъствието на Буфон фаворит за титуляр е Войчех Шчесни, а с идването на Перин шефовете на клуба искат да засилят конкуренцията на поста. „Ювентус“ реши и още един въпрос, свързан с напускането на Буфон, като от “Старата госпожа” обявиха новия си капитан - Джорджо Киелини. „Според мен Джорджо перфектно олицетворява капитанската роля за „Ювентус“. Желая му най-доброто и имам само хубави чувства към него. Киелини винаги е носил сигурност пред мен. Убеден съм, че ще се погрижи да не липсвам на тима\", заяви ветеранът.", "date": "2018.05.18", "title": "Трансфер може да доведе Буфон в България"}
{"url": "https://www.monitor.bg:443/bg/a/view/zaloviha-29-godishen-piroman-vyv-varna-podpalil-5-asansiora-99952", "text": "29-годишен мъж от Варна бе задържан от полицията във Варна за умишлено причиняване на пожари в 5 асансьора в града. В периода от 20 февруари до 14 май той подпалил пет асансьора, намиращи се в ж.к. „Иван Рилски“, на ул. „Свобода“ и на бул. „Осми Приморски полк“. При всички случаи разследващите са установили данни са умишлени действия. След проведени оперативно-издирвателни дейности и процесуално-следствени действия е задържан 29-годишният  подпалвач. Той е от Варна и е известен на МВР. Работата по документиране и доказване на престъпленията му продължава. По случаите се водят досъдебни производства под надзора на прокурор от Районната прокуратура във Варна.    ", "date": "2018.05.18", "title": "Заловиха 29-годишен пироман във Варна, подпалил 5 асансьора  "}
{"url": "https://www.monitor.bg:443/bg/a/view/maradona-si-trygva-ot-belarus-ako-mu-e-studeno-99944", "text": "Аржентинската футболна легенда Диего Марадона може да напусне белоруския футболен клуб \"Динамо\" (Брест), ако не му понесат климатичните условия и ако не успее да се приспособи към тях, твърди изданието в родината му La Nacion. Това е упоменато изрично в 3-годишния договор, с който той стана председател на Управителния съвет на клуба. По-конкретно се има предвид, че в Беларус климатът е много по-студен, отколкото във всички страни, в които Дон Диего е пребивавал. Той ще пристъпи към новите си служебни задължения след световното първенство в Русия. Близки за Марадона се опасяват, че той трудно ще успее да преодолее огромния скок в температурите от около 80 градуса, на който ще бъде подложен. Предишните 7 години той прекара в Дубай, където плюс 40 минават за нормална топлина. В Беларус пък минус 40 не са нещо необичайно.", "date": "2018.05.18", "title": "Марадона си тръгва от Беларус, ако му е студено"}
{"url": "https://www.monitor.bg:443/bg/a/view/sydyt-pak-pusna-gabi-medarova-udarila-umruk-v-liceto-na-rojdenichka-99954", "text": "Районният съд в Пловдив повторно пусна танцьорката Габриела Медарова, която удари юмрук в лицето на рожденичката Катя Андреева в нощен клуб преди дни. Медарова се прочу в средата на април, когато с джипа на приятеля си, пияна и дрогирана, потроши 10 паркирани коли на ул. „Македония” в Пловдив. Тогава тя бе арестувана и впоследствие пусната от ареста, след много сълзи и обещания, срещу парична гаранция от 5 000 лева. Две-три седмици по-късно Медарова отново се прояви, като разби носа на връстничката си, която нито познавала, нито са се карали преди инцидента. Случилото се било запечатано от видеокамерите на заведението, стана ясно в съдебна зала. След този драстичен случай танцьорката отново попадна в ареста, където престоя 4 денонощия. В петък районният съд в Пловдив освободи Габриела Медарова с мярката „подписка”, като преди това изгони всички журналисти от съдебната зала. „Тя е на много силни лекарства, за което представи доказателства. Тя твърди, че се е облегнала на пострадалата. Безспорно има съприкосновение, но не с вратата. Никога не е твърдяла, че с вратата я е ударила. Излиза от тоалетна, защото й е прилошало. Приятелят й я държи в областта на кръста, тя залита и се обляга с дясната си ръка в областта на лицето на пострадалата”, обясни какво се е случило адвокатът на Габриела Медарова – Орлин Търновалийски. По думите му не е имало удар в лицето на пострадалата рожденичка, а най-вероятно съприкосновението е било по-силно заради инерцията. И че на снимките не се виждало удар с юмрук. „Случайно е станало всичко, защото й е станало лошо. Залитнала е и се е блъснала в момичето. То не е паднало на земята. Борим се за здравословното състояние на дъщеря ни. Има проблеми с психиката. Не е трябвало да отиде в нощния клуб, но приятелят й я е завел. Тя му е казала: „Много ми е лошо, ела с мен до тоалетната и после да си тръгваме”, обясниха родителите на Габриела. Според съдебния състав няма опасност Габриела Медарова да се укрие или да извърши друго престъпление и затова й е наложена мярка „подписка”. Определението не е окончателно и може да бъде обжалвано пред окръжния съд в Пловдив.", "date": "2018.05.18", "title": "Съдът пак пусна Габи Медарова, ударила юмрук в лицето на рожденичка"}
{"url": "https://www.monitor.bg:443/bg/a/view/umni-kameri-sledjat-myrzelivi-gimnazisti-99946", "text": "Камери с изкуствен интелект ще следят за сънливи и заспиващи гимназисти в средно училище в Ханджоу, предава Ройтерс. Системата използва лицево разпознаване, като по изражението на средношколците ще узнава кога те са разсеяни и не следят материала. Стратегията на пълно следене като от романа на Оруел показва колко напред са стигнали технологиите и колко бързо навлизат те в живота на китайците. Те вече присъстват навсякъде в ежедневието на съвременен Китай. Софтуер помага при извършване на плащания, при залавянето на престъпници и при проверка на публиката на големи концерти. Според ръководството на училището в Ханджоу новата техника следи израженията на учениците и тяхното поведение. Въвеждането й щяло да подобри общуването между преподавателите и класа. Системата бързо може да установи дали средношколците четат или слушат. Смарт камерите ще предупреждават, когато някой от тях задреме на чина.", "date": "2018.05.18", "title": "Умни камери следят мързеливи гимназисти"}
{"url": "https://www.monitor.bg:443/bg/a/view/studentka-po-ikonomika-stana-mis-sofija-prolet-2018-99948", "text": "Студентката по икономика Александра Иванова си спечели титлата Мис София Пролет 2018 по време на церемония в столичен клуб завчера. 21-годишната блондинка премери чар на модния подиум с още 12 красавици, като впечатли гости и жури с височината си от 1,84 см. С победата си тя си подсигури възможността да представи България на международния конкурс Miss Global Charity Queen, който ще се проведе през октомври в Тайван. обясни пред „Монитор“ Иванова. Признава, че макар модата да й е най-голяма страст, тя е „до време“. Затова се е ориентирала към кариерно развитие именно в сферата на икономиката. В свободното си време пък обича да играе баскетбол. Още преди да замине за Тайван, Александра ще получи възможността да се бори за короните на Мис Свят-България и Мис Вселена-България. Представителките на страната ни в двата най-големи световни конкурси за красота ще бъдат избрани през септември. В рамките на Мис София Пролет 2018 претендентките за титлата се разходиха по подиума в четири тура. Водещ на церемонията бе Марина Георгиева, която преди броени месеци също бе отличена като най-хубава столичанка. Наред с Иванова и тя ще протегне ръка към Мис Свят-България и Мис Вселена-България наесен. Дни след като се върна в родината от Казахстан, където се включи в най-голямата Седмица на модата в Азия, в редиците на журито се включи Вероника Стефанова (Мис Свят-България 2017). Сред оценяващите бяха още Георгиева, Мис Свят-България 2016 Галина Михайлова и лицензиантът на конкурсите за страната Страхил Гановски.", "date": "2018.05.18", "title": "Студентка по икономика стана Мис София Пролет 2018"}
{"url": "https://www.monitor.bg:443/bg/a/view/butonkite-na-salah-v-britanskija-muzej-99951", "text": "Египетският голмайстор на \"Ливърпул\" Мохамед Салах вече е атракция не само за феновете на футбола и за медиите. Неочаквано неговите постижения намериха място и в историята. Обувките на нападателя бяха изложени в една от залите на прочутия Британски музей в Лондон. Бутонките на Салах бяха наместени по географски принцип в т. нар. Египетска зала. Те са точно до една мумия от 20-и век преди новата ера и макет на сфинкс от втори век пр. н. е. Очаква се те да привлекат посетители на музея, които по принцип не се интересуват от египетски реликви, но не са безразлични към футбола. Мохамед Салах стана сензацията на Острова за този сезон с отбелязаните си 32 гола. Никой преди него не беше отбелязвал повече от 31, откакто беше въведен форматът от 38 мача на сезон. Заради този рекорд египтянинът беше избран и за №1 в \"Премиер лийг\".", "date": "2018.05.18", "title": "Бутонките на Салах - в Британския музей"}
{"url": "https://www.monitor.bg:443/bg/a/view/zlato-bronz-i-politicheski-plakati-v-noshtta-na-muzeite-99945", "text": "Близо 50 музея и галерии в столицата се включват в 14-ото издание на Нощта на музеите, което се открива официално тази вечер и продължава с пълна сила в съботния ден. Десетки градове от цялата страна, които притежават музеи, галерии и различни културно-исторически забележителности, също участват в инициативата на отворени врати с удължено работно време. По повод на 45-годишнината си Националният исторически музей ще покаже утре на широката аудитория как се е създавал, как са се попълвали неговите фондове, кои са били сградите, в които се е помещавал, коя е била първата изложба в него, кои са били първите разкопки на археолози от музея, кои държавни глави и официални лица са писали възторжени отзиви в книгата за впечатления на НИМ... Всичко това и още много любопитни неща посетителите ще научат от изложбата „45 години НИМ“ – историята на музея в плакати, снимки и каталози от изложби. Тя ще бъде представена на 2 етажа в сградата в Бояна. Втората част е разположена в прочутата Пленарна зала, където на 10 ноември 1989 г. Тодор Живков бе свален от власт. Виртуална изложба на сайта на НИМ паралелно ще разказва историята на музея в снимки. Сред експозициите, които още могат да се видят там, е „Златарството по българските земи - XVI-XX в.“, показваща над 500 образци от най-голямата и най-представителна частна етнографска колекция, собственост на Антонио Василев. За първи път на някои от експонатите на НИМ ще бъдат поставени QR кодове, с които ще може да се получава повече информация за тях. Входът от 18 до 24 ч. в събота ще бъде свободен, а от 18 до 23 ч. ще има осигурен автобус до НИМ, който ще тръгва от Национална галерия - Двореца на пл. „Батенберг”. Във филиала на НГ – Музей на социалистическото изкуство на 19 май пък се открива изложбата „Нов политически плакат“. Националният археологически институт с музей при БАН излиза от столицата с две изнесени изложби – „Злато и бронз“ в Регионалния исторически музей в Шумен и „Траките и тяхното наследство. Тракийско съкровище от каменна гробница при Върбица, Шуменско“ в Археологически музей на Велики Преслав”. Първата представя част от изложбите „Злато и бронз. Метали, технологии и контакти в Източните Балкани през бронзовата епоха“, показана по-рано в София, и „Първото злато. Ада тепе: най-древният златодобивен рудник в Европа“, направила фурор в Музея за история на изкуството във Виена през март 2017-а. Авторитетното международно издание The Art Magazine обяви изложбата за Ада тепе за най-посещаваната през годината изложба на антична тематика, оставила след себе си по брой посетители на ден прояви на Бритиш мюзиъм в Лондон, Палацо дела Гран Гуардиа във Верона, Нойес музеум в Берлин, Бундескунстхале в Бон и Лувър-Ленс. Европейската нощ на музеите в софийска градска художествена галерия освен изложби включва и интерактивния спектакъл „Х(й)ерофания“ с фрагменти от обредни сюжети и митични персонажи от българския фолклор и героичния народен епос. Драматичните етюди, изпълнени с оригинална хореография и авторска музика, са с начален час 20.30 в съботната вечер. Посетители ще бъдат допускани до изложбените пространства до 24.00 ч.", "date": "2018.05.18", "title": "Злато, бронз и политически плакати в Нощта на музеите"}
{"url": "https://www.monitor.bg:443/bg/a/view/razjalvaha-pijanija-monah-spiridon-za-shest-meseca-99940", "text": "Пияният йеромонах Спиридон, който беше заловен да шифира с 3 промила алкохол в кръвта и без книжка е наказан да не служи шест месеца, което означава разжалване за половин година, съобщиха от Синодалната палата. Наказанието му е наложено от Светия синод. Степента на санкцията е била предложена на архиереите за гласуване от Епархийския духовен съвет на Видинска епархия. Двадесет годишният Стоян Стоянов, както е светското му име, беше свален от поста игумен на Чипровския манастир два дни, след като на Гергьовден беше пипнат от полицията да шофира в нетрезво състояние. Първоначално Видинският епархийски съвет му наложи и забрана да не служи за срок от петнадесет дни. По думите на очевидци монахът се е напил на фестивала на чипровския килим, който се организира традиционно всяка година от общината. След като се почерпил се качил манастирския автомобил и отпрашил на зиг-заг към обителта.      ", "date": "2018.05.18", "title": "Разжалваха пияния монах Спиридон за шест месеца"}
{"url": "https://www.monitor.bg:443/bg/a/view/dvojno-poveche-shte-investirat-koncesionerite-na-letishte-plovdiv-99935", "text": "Над 160 млн. евро ще инвестират концесионерите на летище Пловдив или двойно повече от предвидените първоначално средства. Това обещания са поели представители на консорциума между Хайнан и Пловдив Еърпорт Инвест пред транспортния министър Ивайло Московски.  В първоначално заложения вариант на концесията обемът на инвестициите в обекта е в размер на малко над 79 млн. евро в срок от 35 години. Очаква се след приключването на законовите процедури да бъде подписан концесионният договор, съобщиха от транспортното министерство. Китайските инвеститори са запознали Московски с плановете за развитие на летище Пловдив. Те изразиха намерение да превърнат летището в сериозен транспортен хъб с пътнически терминал и два карго терминала, които да могат да обработват голям брой камиони. Предвижда се да бъде подсилена и разширена пистата на летището, както и изградена ремонтна база за самолети, подобно на тази на летище София. От израелската компания „Израел аероспейс индъстрис“ вече са проявили интерес да оперират базата. Министър Ивайло Московски увери представителите на Хайнан, че се проектира изграждането на жп връзка между аеропорта и жп линията София-Пловдив-Свиленград при жп гара Крумово. Дължината на трасето, което е необходимо да бъде изградено е 4-5 км., като е възможно строителните дейности да започнат още следващата година. Министърът пое ангажимент да съдейства и за разширяването и обновяването на довеждащата пътна инфраструктура, така че да се подобри свързаността между пловдивското летище и пътя Пловдив – Асеновград, както и връзките с АМ „Тракия“ и АМ „Марица“. За осъществяването на тези проекти ще бъде проучена възможността за финансиране по Плана „Юнкер“. В рамките на срещата бе отбелязано, че сериозните инвестиции от страна на Обединение (Консорциум) между Хайнан и Пловдив Еърпорт Инвест, които ще бъдат направени в летище Пловдив, както и реабилитирането на транспортните връзки с аеропорта, ще увеличат не само товаропотока, но и ще доведат до развитие на туризма и бизнеса в региона. Министърът изтъкна, че това е първият голям транспортен проект в България, който ще се реализира с участието на китайска компания. Представителите на Хайнан увериха, че ще проучат възможностите да съдействат за привличането и на други китайски компании, които да инвестират в България. От своя страна Московски покани ръководството на Хайнан да участва в бизнес форумите, които ще бъдат организирани по време на срещата на държавните и правителствени ръководители на страните от Централна и Източна Европа и Китай през юли в София. Представителите на Хайнан благодариха на министър Ивайло Московски и на българското правителство за сериозното отношение и ангажираност за развитието на летище София, както и за подкрепата. HNA Group (Хайнан Груп) към момента разполага с приблизително $145 милиарда активи, над $90 милиарда приходи годишно и с над 410 000 служители по цял свят. Дейностите на компанията са в различни сфери, като основно са съсредоточени в авиацията, технологиите, туризъма, финансите, иновациите и логистиката. Хайнан Груп управлява 14 авиокомпании с над 1250 самолета, като оперира 13 летища и над 1000 вътрешни и международни линии. Годишно компанията превозва над 100 милиона пътника до над 260 града. Министър Ивайло Московски отбеляза, че сериозните инвестиции от страна на Обединение (Консорциум) между Хайнан и Пловдив Еърпорт Инвест, които ще бъдат направени в летище Пловдив, както и реабилитирането на транспортните връзки с аеропорта, ще увеличат не само товаропотока, но и ще доведат до развитие на туризма и бизнеса в региона. Представителите на Хайнан благодариха на министър Ивайло Московски и на българското правителство за сериозното отношение и ангажираност за развитието на летище София, както и за подкрепата. Очаква се след приключването на законовите процедури да бъде подписан концесионният договор. Концесията е за 35 години, като за този срок концесионерът се задължава да реализира инвестиции в обекта в размер на 79 083 000 евро. За всяка календарна година концесионерът ще извършва плащане, което се състои от фиксирана и променлива част. Фиксирана част е в размер на 600 000 лева без ДДС, а променлива част представлява 6% от общия размер на нетните приходи от всички дейности за съответната година, свързани с ползването на обекта на концесията. HNA Group (Хайнан Груп) към момента разполага с приблизително $145 милиарда активи, над $90 милиарда приходи годишно и с над 410 000 служители по цял свят. Дейностите на компанията са в различни сфери, като основно са съсредоточени в авиацията, технологиите, туризъма, финансите, иновациите и логистиката. Хайнан Груп управлява 14 авиокомпании с над 1250 самолета, като оперира 13 летища и над 1000 вътрешни и международни линии. Годишно компанията превозва над 100 милиона пътника до над 260 града.", "date": "2018.05.18", "title": "Двойно повече ще инвестират при концесията на летище Пловдив"}
{"url": "https://www.monitor.bg:443/bg/a/view/cherep-i-ryka-sa-naj-rannite-sledi-ot-kryvno-otmyshtenie-99937", "text": "Израелски археолози са открили най-ранните следи в историята от кръвно отмъщение в пещера в предградията на Ерусалим. Там е бил разкрит човешки череп и фрагмент от ръка, датирани от Х-ХI век. Експертите отбелязват, че местен текст от началото на миналия век разказвал за случаи на кръвно отмъщение. При тях убиецът е трябвало да представи на семейството, от което е бил нает, в качеството на доказателства черепа и ръката на жертвата. Именно на такива останки са се натъкнали археолозите край Ерусалим. В националния център по съдебни експертизи на еврейската държава било установено, че откритите кости са принадлежали на мъж на възраст между 25 и 40 години. На черепа му имало следи от удар с меч, предизвикал смъртта. Но по него били открити и други зараснали травми, получени преди кончината му. Това показва, че убитият според традицията за кръвно отмъщение е участвал в насилствени инциденти, което е довело на нарочването му. Морфологичният анализ е установил сходство между починалия и местните бедуински племена. При тях е съществувал обичая за кръвното отмъщение, описан в редица документи.", "date": "2018.05.18", "title": "Череп и ръка са най-ранните следи от кръвно отмъщение"}
{"url": "https://www.monitor.bg:443/bg/a/view/zadyrjanata-s-podkup-obshtinarka-izchezna-99938", "text": "Юрисконсултът на община \"Подуяне\" Лилия Геринска е изчезнала, след като вчера съдът я освободи срещу парична гаранция от 1000 лева. На 16 май антимафиотите от ГДБОП задържаха Геринска, докато получавала сумата от 10 000 лева, за да уреди обществена поръчка на стойност 2 млн. лв. Разследващите не са успели да открият Геринска на адреса, на който живее, съобщава БНТ. Мотивите на съда да я пусне под гаранция са, че сама се грижи за малкото си дете и има чисто съдебно минало. Прокуратурата настояваше за домашен арест и задържане за 72 часа. Сигналът срещу Лилия Геринска е получен в ГДБОП през август миналата година. От събраните доказателства ставало ясно, че Геринска искала пари от няколко различни дружества, за да им уреди спечелването на обществени поръчки. Тя била председател на комисиите, които оценявали кандидатите и чрез фалшификации на документи и подписи определяла победителя. За поредната обществена поръчка за 2 млн. лева обещала, че ще бъде спечелена от правилния кандидат. Цената за услугата била 15 000 лв. Капаро от 5 и още 10 000 лева взела вчера малко преди да бъде арестувана. Шефът на фирмата, спечелила обществената поръчка е основен свидетел по делото и затова не е обвинен.        ", "date": "2018.05.18", "title": "Задържаната с подкуп общинарка изчезна"}
{"url": "https://www.monitor.bg:443/bg/a/view/oranjev-uikend-na-otstypkite-vyv-vivakom-99934", "text": "Нова лятна промоция на VIVACOM дава шанс на всички потребители да се сдобият с актуален смартфон на достъпни цени. От днес до 21 май включително те ще могат да избират между голямо разнообразие от модели, намалени с до 80 лева в комбинация с план SMART L+. Moto C е компактен смартфон на достъпна цена. Оборудван е с две камери, слот за две СИМ карти, 4-ядрен процесор и Android 7.0 Nougat. Камери Moto C разполага с 5 MP основна камера и 2 MP селфи камера. През „Оранжевия уикенд“ можете да го имате само за 39.98 лв. или за 98 стотинки на месец. Nokia 2 съчетава идеално цена, удобство и дизайн - поликарбонатен корпус със заоблена алуминиева рамка здраво обхваща HD дисплей с качественото покритие на +Gorilla Glass 3 LCD и с HD резолюция - 1280 x 720. Nokia 2 предоставя уникално визуално изживяване на цена от 29.98 лв. или 2.58 лв. на месец. Nokia 5 също е с изчистен дизайн, който комбинира алуминий и стъкло (Corning Gorilla Glass). Зад тази обвивка стои 8-ядрен процесор на 1.4 GHz и 2GB RAM, които гарантират плавната работа на смартфона. Със SMART L+ цената на този смартфон от днес до понеделник включително ще е 149.98 лв.. a ако решите да го закупите на изплащане със същия план, месечната такса ще е 7.98 лв. HTC U Play е изключително елегантен и атрактивен смартфон от новата U серия на HTC. С него ще разполагате с 5.2 инчов Full HD SUPER LCD 3 дисплей и перфектно гладка стъклена повърхност. С план SMART L+ цената му от днес до понеделник включително ще е 7.98 лв на месец или 209,98 в брой. SAMSUNG GALAXY A8 е елегантен и удобен смартфон с метален корпус, защитен с 3D стъкло и с извити краища. Притежава уникалния 5.6“ Super AMOLED Infinity дисплей с резолюция 2220х1080, с което ви предоставя по-голяма картина в компактен размер. Основната му камера от 16 MP разполага със супер бърз автофокус, а нощните снимки са много ярки, благодарение на апертурата F1.7. Двойната селфи камера е снабдена с апертура f.1.9, боке ефект и забавни филтри, за да се улавят винаги съвършени селфита. GALAXY A8 е с процесор Exynos 7885 от ново поколение с 8 ядра (2 х 2.2 GHz и 6 х 1.6 GHz). Цената му само от днес до понеделник включтилно ще е 559,98 лв. с план SMART L+, а месечната такса на изплащане ще е 26,98 лв.", "date": "2018.05.18", "title": "„Оранжев уикенд“ на отстъпките във Виваком"}
{"url": "https://www.monitor.bg:443/bg/a/view/1-2-miliona-turisti-sa-posetili-bylgarija-prez-pyrvite-3-meseca-na-godinata-99941", "text": "През първите три месеца на годината 1,2 млн.чужденци са посетили страната ни, което е с 11 на сто ръст. Това коментира в Пловдив министърът на туризма Николина Ангелкова в отговор на въпрос дали българското европредседателство е довело до увеличаване на бройката чужденци, посетили страната ни. „Това основно се дължи на добрият зимен сезон, който имахме. Обобщени данни по отношение на ръста в столицата, защото там имаме най-много реализирани нощувки по отношение на българското европредседателство, ще можем да направим след като то приключи. Но при всички положения усилията на премиера Борисов и на правителството България да бъде в центъра на всички важни европейски събития и особено на лидерската среща на 16 и 17 май, поставя България на едно много високо място и все повече хора започват да се интересуват от страната ни”, обясни министърът на туризма. По думите й в рамките на европредседателството министерството на туризма е организирало 6 събития. Последното от тях предстои през юни и е среща на министрите на туризма от организацията за Черноморското икономическо сътрудничество във Варна. Очакванията за този летен сезон на туристическото министерство са за ръст на чуждите посетители с около 5%. „Това ще надгради усилията от миналата година, когато от юни до септември имахме 5% ръст – това са 5,3 млн. чуждестранни туристи”, каза Ангелкова. На този етап най-голям е ръстът на туристи, като заявени пазари, от Полша, Германия, Израел, Чехия и Холандия. По думите на министъра няма да намалеят и туристите от Румъния и Сърбия. Пазарът на руски туристи също е много важен за страната ни. Министър Ангелкова опроверга появили се неверни данни за намаляване на руските туристи у нас. Тя уточни, че чартърните полети от Русия са по-малко, но пък са за сметка на редовните полети, чиято бройка се увеличава. Министър Ангелкова подчерта, че следващата седмица ще присъства на икономическия форум в Санкт Петербург, където допълнително ще бъдат коментирани предизвикателствата на руския пазар. И това лято продължава битката с незаконното строителство по родното Черноморие, която тема продължава да бъде приоритетна за министерството. „Още преди 2 години, когато прекратих концесията на Слънчев бряг – север, където бе едно от най-емблематичните места за незаконно поставяне на преместваеми обекти. Тогава имаше над 8 000 кв.м от обявената от мен схема за поставяне на преместваеми обекти. Към момента новият концесионер със собствени средства изцяло е премахнал тези 8 000 кв. м”, каза Ангелкова. Тя уточни, че проверките за незаконно строителство по Черноморието ще продължат, но че много от собствениците на частни имоти поставят в тях преместваеми обекти. Примери за това е по крайбрежната алея от страната на хотелите в Слънчев бряг. Общият брой на тези преместваеми обекти е над 290, но тъй като частната собственост е неприкосновена и когато обектите отговарят на всички изисквания, са законни, заключи Ангелкова. Тя даде за пример незаконен строеж на плаж „Кабакум – централен”, който сигнал е буквално от последните дни. „Този строеж ще бъде премахнат”, каза министърът. Николина Ангелкова присъства на кръгла маса за обсъждането на проекта „Сподели България“. По време на форума бяха бъдат дискутирани дестинациите „Розовата долина“ и „Западна Тракия“. Кръглата маса е вторият етап от реализацията на съвместната инициатива, по която двете министерства – на туризма и на земеделието, работят. ", "date": "2018.05.18", "title": "Ангелкова: 1,2 млн. туристи са посетили България до края на март (видео)"}
{"url": "https://www.monitor.bg:443/bg/a/view/priz-na-imeto-na-damjan-damjanov-otlita-za-sa-sht-99939", "text": "Голямата литературно награда на името на поета Дамян Дамянов, учредена преди 7 години от родния му Сливен ще отпътува за САЩ, съобщиха от журито с председател поетесата Надежда Захариева, което е решило призът да бъде връчен на живеещия в Пенсилвания Васил Славов. Авторът на излязлата от печат през 1989-а дебютна стихосбирка „Спомен за потоп“ е сред първите отлетели отвъд океана веднага след промените у нас през 1989 година. В САЩ възпитаникът на софийската Алма Матер специализира литература в школата на Брус Уейгъл.Там издава близо дузина  поетични и белетристични сборника, едва през 2014-а у нас излиза книгата му със стихове „Звярът“, тогава той прави и първото си завръщане в родината. На примиерата й е представен от поета Борис Христов с думите: „Васил Славов – и в поезията, и в прозата – е отдавна на върха, без сам да знае. Може би защото никога не е знаел, че е „човек на изкуството“, а работник, приведен на Пътя, по който върви и отминава... Човекът.“ Същата оценка стои  и върху корицата на наградената му сега книга „Следверие“, излязла през м.г. Славов е носител на още няколко големи награди от националните конкурси за поезия на името на Биньо Иванов /2012 и 2015 г./ и на Христо Фотев през 2016 г. Близо 100 са били книгите, които е пресяло журито преди да се вземе решението при кого ще отиде барелефът на Дамян Дамянов, който ще бъде връчен на 21 май . Сред досегашните носители на приза са поетите Валери Станков, Тенко Тенев, Деньо Денев и др.", "date": "2018.05.18", "title": "Приз на името на Дамян Дамянов отлита за САЩ"}
{"url": "https://www.monitor.bg:443/bg/a/view/marija-nameri-lubovta-v-anglija-99932", "text": "Фолкдивата Мария призна, че все по-често пътува до Великобритания не само заради участията си там, но и заради новата си любов. „Чувствам се много добре, много обичам човека до мен, и това си личи. Той е един изключителен мъж като интелект, много е близък като години до мен, естествено аз изглеждам мъничка и крехка до него. Много е възпитан, от прекрасно семейство е и погледа ни към живота е един и същ, а и той като мен е абсолютен работохолик, така че се допълваме някак“, откровена е изпълнителката на „Червения картон“ пред Планета тв. Мария признава, че любовните трепети не пречат на професионалните й ангажименти, а по-скоро служат като вдъхновение. „Следващата песен е много сладка, записахме я с Радомир Кишев, един нов композитор, с когото работя, а и текстът е уникален. Ако не ми мине котка път, ще я заснема извън рамките на нашата любима родина и ще предложа едно добро видео на всички, които го очакват“, анонсира звездата. Паралелно, тя работи по още две парчета, едното от които ще е изцяло R&B. Преди година Мария се раздели с втория си съпруг Християн Гущеров, който към момента се стяга за сватба с плеймейтката Светлана Василева. След краха в отношенията й с милионерския син, певицата призна, че си е припомнила какво е да броиш всяка стотинка в джоба. Когато напуснала бизнесмена, тя била със 100 лв. в джоба и се наложило да продаде всичките си бижута, за да поеме елементарни разходи по издръжката на дъщеря си Марая.", "date": "2018.05.18", "title": "Мария намери любовта в Англия"}
{"url": "https://www.monitor.bg:443/bg/a/view/s-telefon-nauchavame-istorijata-na-jivotnite-v-zooparka-99933", "text": "С ново мобилно приложение посетителите на Зоологическата градина в София ще могат да научават историята на животните на български. С него чрез телефона си, заставайки пред клетката на всяко животно, ще можем да разберем историята му, пресъздадена все едно самото то я разказва. Това съобщи кметът на столицата Йорданка Фандъкова, която откри обновените и разширени външни заграждения на сурикатите и на гривестите бодливи свинчета. Откриването на новите клетки са символичен старт на честванията на Столичния зоопарк по повод 130 годишнина от създаването му. Кметицата обясни, че в края на месеца ще стартира и реконструкция на сектора на приматите, която ще продължи до началото на есента. Фандъкова обясни, че предстоящия ремонт е вторият по големина в новата история на парка, след завършването на разширението на сектор „Големи котки“ през 2017 г. „Много се радвам, че по случай 130-годишнината от създаването на Зоологическата градина имаме възможност да покажем нейната модернизация. През последните години за нас парка е приоритет, защото това е любимо място на децата и тук се възпитава любовта и грижата към животните“, каза Фандъкова. Кулминацията на честванията на годишнината от създаването на Зоологическата градина ще бъде през почивните дни. Утре деца ще нарисуват 130-метрова картина за 130-годишнината. В неделя пък ще се проведе първият в Европа воден куклен театър “Райската птица“. „ Такъв театър съществува само на едно място в света - в делтата на Червената река във Виетнам. Това е древен традиционен куклен театър и до ден-днешен тайните му остават загадка, както за публиката, така и за професионалистите. За пръв път за България и Европа, такъв театър, но изцяло подчинен на Европейската културна традиция, се прави у нас“, обясниха от Зоологическата. Всички събития от програмата ще бъдат безплатни срещу закупен билет за вход, а касите ще работят с удължено работно време до 19 часа.  ", "date": "2018.05.18", "title": "С телефон научаваме историята на животните в Зоопарка"}
{"url": "https://www.monitor.bg:443/bg/a/view/osydiha-64-godishen-za-seksualno-posegatelstvo-nad-dve-nevrystni-momicheta-99925", "text": "В процедура на съкратено съдебно следствие 64-годишен мъж беше признат за виновен, че през месец юни 2015 г. във Варна направил опит да извърши действия за възбуждане на полово желание с малолетно момиче (престъпление по чл.149 ал.1, вр.чл.18 от НК). Подсъдимият беше признат за виновен и по повдигнатото спрямо него обвинение за това, че в периода от 13 до 21 юни 2015 г., в условията на продължавано престъпление, напил с алкохолни напитки - ракия, бира, водка и червено вино, две ненавършили 18 годишна възраст момичета, едното от които било непълнолетно, на 15 години и малолетно - на 13 години. Деянието е наказуемо по чл. чл. 193, ал. 1 от Наказателния кодекс. Мъжът беше частично оправдан по обвинение в даване на парична облага и извършване на блудство с непълнолетна, занимаваща се с проституция. Възрастният мъж е с чисто съдебно минало. Делото в Районния съд във Варна бе гледано при закрити врати. Съдебният състав групира наложените за всяко от престъпленията наказания, като определи подсъдимият да търпи най-тежкото от тях – 8 месеца лишаване от свобода, отложени с изпитателен срок от 3 години. Мъжът бе осъден още да заплати и обезщетение на пострадалата малолетна за претърпените в резултат на всяко от деянията неимуществени вреди. В негова тежест са държавните такси по уважения граждански иск и направените по делото разноски.", "date": "2018.05.18", "title": "Oсъдихa 64-годишен за сексуално посегателство над две невръстни момичетa "}
{"url": "https://www.monitor.bg:443/bg/a/view/dvama-sa-kandidatite-za-kmet-na-septemvrijskoto-selo-semchinovo-99927", "text": "Двама са кандидатите, които ще мерят сили в частичните избори за кмет на септемврийското село Семчиново тази неделя. Това са досегашният управник Пламен Темелков, който се явява като независим и известният шампион по борба  от недалечното минало Димитър Джамов, който е издигнат от ДПС. Изборите за кмет в Семчиново се наложиха отново, след като на Пламен Темелков бяха прекратени правомощията от Общинската избирателна комисия в Септември след съдебно решение, а причината бе неизпълнение на служебните задължения повече от 3 месеца. Темелков отсъстваше от работа, защото бе задържан като част от организирана група за трафик на жени с цел сексуална експлоатация в испанския град Марбея, където бе екстрадиран миналото лято и част от есента, но бе освободен и се върна в България. Почти 3-месечното отсъствие обаче му попречи да се явява на работа в кметството в Семчиново и по този повод му бе прекратен мандата. Димитър Джамов също е познат в родното си Семчиново, тъй като управлява селото от 2007 до 2011 г. И двамата, които се борят за кметския стол, имат опит като общински съветници в ситипарламента в Септември.", "date": "2018.05.18", "title": "Двама са кандидатите за кмет на септемврийското село Семчиново"}
{"url": "https://www.monitor.bg:443/bg/a/view/rozoproizvoditeli-blokirat-pytja-peshtera-plovdiv-99926", "text": "Пътят Пловдив – Пещера ще бъде блокиран в събота от недоволни от изкупните цени на маслодайната роза производители от Стрелча, Бяга и Брацигово. Решението бе взето, след като в четвъртък по инициатива на кмета на Стрелча Стойно Чачов се състоя среща на производителите в средногорското градче и народни представители. На събранието присъстваха и розопроизводители от подбалканските Карлово, Хисар и Сопот. Недоволството на хората е породено от ниската цена, на която се изкупува килограм розов цвят. В момента тя падна на 1.80 лв. за килограм, това е пагубно за всички, които са избрали розопроизводството за поминък. Производителите отказват да берат розите и те ще завехнат, ако не бъдат прибрани навреме, но стопаните са категорични, че щом миналата година изкупната цена е била между 4 и 4,50 лв. за килограм, искат да продават на същата цена и сега. В същото време на международните пазари цената на килограм розово масло се търгува между 10 000 и 11 000 евро, затова българските розопроизводители настояват за адекватна изкупна цена на розите. Според Асоциацията на розопреработвателите 800 литра розово масло не били продадени, а причината за това било лошото качество на розата. На срещата бе взето решение да се учредят по места сдружения на розопроизводителите, които да водят преговори с държавата за субсидиране на производството на рози.", "date": "2018.05.18", "title": "Розопроизводители блокират пътя Пещера-Пловдив"}
{"url": "https://www.monitor.bg:443/bg/a/view/varna-shte-ima-digitalen-obsht-ustrojstven-plan-99928", "text": "Комисията по архитектура към Общински съвет – Варна  взе решение да се приеме „Рамкова програма за прилагане на ОУП на град и община Варна“. Проектът предвижда дигитализация на Общия устройствен план и представлява уеб базирана информационна система. Нейната цел е да структурира, систематизира и визуализира урбанизационните промени в общината, както и да проследява реализацията на заложените в ОУП урбанистични намеси. Системата ще осигурява актуална информация за степента на покритие на община Варна с подробни устройствени планове. Чрез нея ще се проследяват етапите при разработването на ПУП и последователността във времето при създаването на градоустройствената основа на града. Ще съдържа и информация за влезли в сила ПУП за зони, в които ще се реализират мероприятия с общински и обществен интерес.  Допълнително в нея ще се посочват и обектите с национално, първостепенно общинско и регионално значение, както и свлачищни, ерозионни и абразионни процеси. Функционалността й предвижда търсене по идентификатор, по ПУП, адрес и др. ключови думи. „В момента подобна система функционира само в най-големия жилищен район „Приморски“, като наличните в нея данни ще бъдат интегрирани в новата обща система“, заяви главният архитект на Община Варна, Виктор Бузев. Очаква се дигиталният ОУП да подпомогне работата на общинската администрация, а за улеснение на гражданите, интерактивната визуализация ще е публично достъпна на сайта на дирекция „АГУП“. Процедурата по публичност на системата ще стартира след като премине през гласуване на сесия на Общинския съвет.  ", "date": "2018.05.18", "title": "Варна ще има дигитален Общ устройствен план"}
{"url": "https://www.monitor.bg:443/bg/a/view/paren-vlak-shte-vozi-mejdu-sofija-i-bankja-99930", "text": "БДЖ пуска парен влак между София и Банкя на 2 юни (събота). Атракционните тренове, водени от парен локомотив от серия 01.23, ще се движат в състав от пет пътнически вагона, като билетите за тях ще се продават предварително и ще бъдат със задължителна резервация на седящи места. Първият влак от София до Банкя ще тръгне от Централна гара София в 09:50 ч. В обратното направление композицията с ретро локомотива ще потегли от гара Банкя в 13:10 ч. Вторият влак от София до Банкя ще замине от София в 14:30 ч. В обратната посока влакът ще тръгне от гара Банкя в 17:30 ч. Възстановеният отново за движение парен локомотив от серия 01.23 ще направи два курса между София и Банкя с пътническа композиция. Инициативата е организирана с цел да се популяризира историческото наследство на националния железопътен превозвач. Цената на билет за влак с парния локомотив № 01.23 между София и Банкя ще бъде 18.00 лв. за пътуване в двете посоки (с включени запазени места). Децата до 7-годишна възраст ще пътуват безплатно без да ползват отделно седящо място. Възрастта на децата ще се удостоверява с акт за раждане или копие от него при закупуване на билети. Националният железопътен превозвач напомня, че децата на възраст до 10 години задължително пътуват с придружител. Продажбата на билети и резервацията на запазени места за пътуване с атракционните влакове ще се извършва предварително, като ще започне от понеделник (21-и май). Билети могат да бъдат закупени от билетните каси за предварителна продажба на Централна гара София, гара Банкя, както и от железопътните бюра в гр. София, намиращи се в Центъра за комплексно транспортно обслужване на населението (ЦКТОН) в НДК и на ул. „Гурко” № 5.", "date": "2018.05.18", "title": "Парен влак ще вози между София и Банкя"}
{"url": "https://www.monitor.bg:443/bg/a/view/neizvestni-podpaliha-avtomobil-v-kustendil-po-chudo-ne-plamna-cjal-parking-99919", "text": "Неизвестни засега пиромани подпалиха лек автомобил „КИА“ на един от най-големите паркинги в кюстендилския квартал „Запад“. Сигналът за горяща кола е подаден в ранните часове в петък. „Станах за първа смяна около 4 часа и усетих силен дим. Когато излязох на терасата видях как гори един от автомобилите на паркинга под нас. Веднага се обадих на тел.112. Пожарникарите дойдоха много бързо, но пламъците вече се бяха прехвърлили и върху друг паркиран автомобил. Като по чудо не пламнаха всички коли, които бяха над 10“, обяснява 48-годишна кюстендилка. По данни от пресцентъра на ОДМВР – Кюстендил, вследствие на пожара е унищожена цялата предна част на киата, както и предното панорамно стъкло и гумите на другата кола. Спасени от опожаряване са останалите паркирани автомобили. Причините за възникването на пожара изяснява РУ – Кюстендил, започнато е досъдебно производство. ", "date": "2018.05.18", "title": "Неизвестни подпалиха автомобил в Кюстендил, по чудо не пламна цял паркинг"}
{"url": "https://www.monitor.bg:443/bg/a/view/brosnan-sybira-pari-za-borbata-sreshtu-spin-v-kan-99921", "text": "Екранният Джеймс Бонд - Пиърс Броснан, се включи в гала вечерята „Киното срещу СПИН“ в рамките на 71-то издание на филмовия фестивал в Кан. Събитието се организира всяка година, като събира над 1000 знаменитости и гости в двореца „Идън Рок“ в Кап д' Антиб. \"Тази фондация е по-голяма от всеки скандал, така че не смятам, че някой е особено разтревожен заради него тази вечер. Всеки е тук, за да даде своя принос за изкореняване на заболяване, с което се борим от толкова дълго време“, заяви певецът Джейсън Деруло по повод факта, че един от спонсорите на фондацията АМФАР, организираща „Киното срещу СПИН“, е Харви Уайнстийн. Гала вечерта премина с изпълнения на Грейс Джоунс, Ели Голдинг, Стинг и Шаги. Сред звездите на терен бяха още Кристен Стюарт, Ейдриън Броуди, Крис Тъкър, Люис Хамилтън, Джулиан Ленън, Парис Хилтън и др. На традиционния търг бяха предложени за продажба произведения на изкуството, луксозни ваканции, автомобили и яхти. Колекция от 30 дизайнерски облекла бе продадена за 1,9 млн. долара, оригинална картина от Пиърс Броснан - за 1,42 млн. долара, а за колекция кожи на Лиз Тейлър бяха платени 519 600 долара.", "date": "2018.05.18", "title": "Броснан събира пари за борбата срещу СПИН в Кан"}
{"url": "https://www.monitor.bg:443/bg/a/view/bojko-borisov-na-balkanite-vsichki-sme-ravni-i-trjabva-da-gradim-mostove-99922", "text": "\"Както ми се подиграваха за темата Западни Балкани, така се видя, че сега всички големи играчи са обърнали поглед към тях. Нека се подиграват още\", каза премиерът Бойко Борисов на Виенския икономически форум в София в рамките на българското председателство на Съвета на ЕС. \"Това, което направихме за Западните Балкани, трябва да си Корнелия Нинова, за да не го оцениш\", каза още Борисов. \"Яд ме е, че ми е стар телефонът, че не можах да ги снимам как разговарят Вучич с Тачи, Еди Рама с Меркел. А, като дойдоха Ципрас и Заев и обявиха имаме споразумение, все едно папата избрахме\", каза още Борисов. Даде за пример, че срещата между Тачи и Вучич била историческа. \"Подадоха си ръцете говориха. За Европа това е важно... Много от лидерите дойдоха предубедени, но знам, че са си тръгнали със съвсем други впечатления. „Зоран Заев се прибра да посрещне Тереза Мей и пак дойде. Александър Вучич (президентът на Сърбия) си отиде, дойде премиерът Ана Бърнабич. Хашим Тачи (президентът на Косово) си замина, дойде премиерът Еди Рама”, добави той. По думите на Борисов, с изграждането на транспортните връзки Балканите се превръщат в нещо съвсем различно. „Голяма част от тях вече са готови, но имаме да довършваме лотове. Всичко това е в полза на ЕС, на нашия съсед Турция, и в полза на Азия заради търговията, подчерта министър-председателят. „Трябва да използваме нашите възможности, за да изграждаме мостове. За да няма бомби на Балканите, трябва да строим магистрали, жп линии, интернет - сега е моментът. Да използваме САЩ, Турция, Русия, сърбите и ние да правим строителство, газопроводи. Ти си бил войник, знаеш това\", каза премиерът Бойко Борисов на среща с премиера на Косово Рамуш Харадинай. \"Аз съм мъничък и не мога много да се разпростирам в региона\", заяви Харадинай. \"Можеш, можеш. Ние имаме една приказка- Освен това на Балканите няма малки и големи. Всички сме равни, еднакво велики. Ако сме най-бедните, значи не сме толкова велики, за колкото се мислим.\", отвърна Борисов. \"За нас сте добър пример - България, така че следваме това, което правите. И наистина се възхищаваме на това, което сте постигнали до момента\", каза още косовския премиер. \"Още много трябва да постигнем. Ние сме малко по-напред, но ние не сме виновни всички, че историята е такава и стана тази война и се разпадна Югославия\", заключи той. До две години ще съм готов с магистралата до границата, остават ми 20 километра, каза още Борисов на срещата с премиера на Сърбия Анна Бърнабич. Илинденска Македония е името, на което са се спрели в четвъртък премиерите на югозападната ни съседка и на Гърция Зоран Заев и Алексис Ципрас по време на срещата на върха на ЕС в София, на която бе постигнат исторически компромис по темата, касаеща кандидатурата на Скопие за членство в съюза. Това стана ясно от коментар на вицепремиерът и военен министър Красимир Каракачанов, който каза: „Скопие и Атина постигнаха компромис за името по време на срещата у нас и доколкото чувам, то май ще е Илинденска Македония.“. По думите му България няма претенция дали името ще е Северна Македония, Вардарска Македония, или Илинденска Македония, но на него самия последният вариант му допадал, тъй като бил свързан с историята ни. „Навремето Илинденското въстание е било ръководено от 48 офицери от българската армия, а чуждият печат го е наричал българско въстание“, разказа в ефира на bTV лидерът на ВМРО. Каракачанов подчерта също така, че провелата се в рамките на БГ председателството на ЕС среща на върха в София между евролидерите и държавните ръководители на страните от Западните Балкани, е първата по рода си у нас от Освобождението досега. „Тази среща събра несъбираеми досега неща-косовския премиер със сръбския президент, македонския с гръцкия премиер. Какво по-хубаво да сме заедно със страните от Западните Балкани в общ политически и военен блок“, коментира Каракачанов, който вчера присъства на съвместно антитерористично учение на македонската граница.", "date": "2018.05.18", "title": "Бойко Борисов: На Балканите всички сме равни и трябва да градим мостове"}
{"url": "https://www.monitor.bg:443/bg/a/view/samo-dvama-ot-ranenite-kraj-simeonovgrad-ostavat-v-bolnica-99929", "text": "„Беше страшно и стана внезапно. Автобусът се движеше успоредно на влака повече от половин километър. Шофьорът зави към линията, но вместо да спре, незнайно защо продължи. Преобърнахме се и влака ни влачи известно време. Бяха секунди, но на мен ми се сториха цяла вечност. По чудо се отървахме всички. Добре че машинистът е внимавал и спря възможно най-бързо“, разказа за жестоката катастрофа между товарен влак и автобус край Симеоновград Драгомир Димитров. 50-годишният мъж е с контузия в раменната става. Състоянието му е стабилно и се очакваше до края на деня в петък той да бъде освободен за домашно лечение от МБАЛ-Хасково. Двама от ранените са с по-сериозни травми и ще се наложи да бъдат лекувани по-дълго. Това са мъже от Харманли на 53 и 44 години. По-възрастният от тях има контузия на ребрата и корема и е хирургичното отделение в Хасково. Другият с травма на главата и се лекува в неврохирургията. За домашно лечение са били освободени 30-годишна жена с рани по ръцете от натрошените стъкла. Пуснат е и самия шофьор на автобуса Янчо Илиев. 58-годишният водач от Харманли е получил хипертонична криза и вдигнал много високо кръвно, явно от притеснение, че е предизвикал катастрофата. Пред разследващите той засега не е успял да даде смислено обяснение защо не е спрял на знака „Стоп“ след като е видял, че по линията успоредно на автобуса „Сетра“ се движи товарен влак. „Причина за инцидента е грешка на шофьора на автобуса“, категорични са пътните полицаи. „Образувано е следствено дело. Случая се води от следовател. Засега няма обвинен“, каза районният прокурор на Харманли Маргарит Стоилов. Както вече писахме в четвъртък, минути след 17 часа автобус с 31 работници от мини „Марица Изток“ не спря на неохраняван прелез до жп спирка „Марица“ и беше пометен от товарен влак. По чудо катастрофата се размина без жертви. „Влязох в прелеза с подаден звуков сигнал и намалена скорост. Виждах автобуса, видях че завива и веднага натиснах спирачките, когато разбрах че не спира на стопа пред релсите“, каза машинистът Ангел Маджаров. Той е на 39 години от Димитровград. Алкохолната му проба, тази на шофьора Янчо Илиев, както и на помощник-машиниста на локомотива са отрицателни. „Имаше нещо странно в действията на шофьора. Обикновено този рейс не минава през Симеоновград. Но той се отби да вземе още пътници. Може би отклонението беше черен курс“, твърдят преживелите ужасът от катастрофата.   „Бързата реакция на машиниста Маджаров е предотвратила трагедия, станала преди 39 години“, коментираха хората в Симеоновград. На 20 юли 1979 година, автобус, отново пълен с работници от “Марица-Изток” бил блъснат от товарен влак на друг жп прелез, на около Симеоновград. 740-тонната композиция влачила 50 метра рейса марка „Чавдар“. Прелезът е охраняем, но пазачът го няма и бариерите са вдигнати. При удара експлодира резервоарът на автобуса и 13 от пътниците в него изгарят живи. Още пет човека издъхват по-късно в болницата от рани, контузии и тежки изгаряния.    „Прелезът край спирка „Марица“ е много оживен. През няколко минути по него преминават пешеходци и превозни средства. Той е най-прекият път за хората от квартала до центъра на Симеоновград. Настояваме прелезът да стане охраняем. Досега имаше множество по-леки инциденти, но катастрофата показа, че проблемът е много сериозен. Като първа стъпка ще настояваме мястото поне да бъде осветено“, каза кметът на Симеоновград Милена Рангелова.", "date": "2018.05.18", "title": "Само двама от ранените край Симеоновград остават в болница"}
{"url": "https://www.monitor.bg:443/bg/a/view/reshenie-za-biznesa-ot-microsoft-surface-hub-2-prevryshta-ofisa-v-digitalno-rabotno-prostranstvo-99913", "text": "Преди няколко години, Microsoft представи Surface Hub, интерактивна електронна бяла дъска с възможности за видеоконферентна връзка, насочена към бизнеса. Скъпото устройство не постигна желания успех, но компанията се надява да постигне това с модел от второ поколение. Преди няколко години, Microsoft представи Surface Hub, интерактивна електронна бяла дъска с възможности за видеоконферентна връзка, насочена към бизнеса. Скъпото устройство не постигна желания успех, но компанията се надява да постигне това с модел от второ поколение. Surface Hub 2 е впечатляваща актуализация, която е по-стилна и усъвършенствана. Surface Hub 2 представлява 50.5-инчов (128 см) 4K сензорен екран с вградена 4K камера, микрофони с широк обхват и високоговорители. Новият модел е по-малък от предходната версия, която се предлагаше в два размера, стандартен 55-инчов (140 см) и огромен 84-инчов (213 см) модул. Една от идеите зад този по-малък размер, на новия модел, е способността на системата да се свързват няколко екрана, за създаването на по-голям дисплеи. Microsoft нарича тази техника „Tiling”, като може да бъдат свързани до четири отделни екрана, за да се правят презентации. Този модулен дизайн на устройството го прави особено полезно за по-големите компании, които биха инвестирали в няколко екрана, използвайки ги по-най различни начини. Друг елегантен елемент от дизайна с въртящата се стойка за стена на системата, която позволява плавно преминаване между режим портрет и пейзаж. Това позволява, устройството лесно да се завърти вертикално, в портретен режим, за видеоконференции с партньори, които се виждат в реални размери. Това е нова серия от въртящи се стойки и монтажи, които правят устройството лесно преносимо.  На този етап спецификациите на устройството не са ясни, но сътрудничеството изглежда е ключова важност при разработката на продукта, тъй като Surface Hub 2 позволява на множество потребители да влязат едновременно, създавайки изключително гъвкаво дигитално работно пространство. Microsoft съобщава, че Surface Hub 2 ще бъде на разположение от 2019 г., но все още не е известна цена. Едно от големите препятствия, за успеха на предишните модели Surface Hub, беше цената, като цената на 55-инчовият вариант надхвърляше $ 9.000, а на по-големият 84-инчов модел над $ 20.000. Компанията отбелязва, че тази нова версия е разработена, да бъде „по-достъпна”, така че ще бъде интересно, каква ще е цената. Няколко подобни, макар и не толкова стилни продукта, които се предлагат на пазара, са с цена от около $ 5.000, така че Microsoft ще трябва да се конкурира с тях.", "date": "2018.05.18", "title": "Решение за бизнеса от Microsoft"}
{"url": "https://www.monitor.bg:443/bg/a/view/sreshtu-niskite-izkupni-ceni-rozoproizvoditeli-ot-selo-rozovo-na-bunt-izsipaha-rozite-na-pytja-snimki-99915", "text": "Розопроизводители от карловското село Розино се вдигнаха тази сутрин на спонтанен протест срещу ниските изкупни цени на килограм розов цвят тази година. Хората изсипаха на шосето чували с килограми набран розов цвят, за да покажат нагледно несъгласието си с организирания картел, по думите им, между изкупвачите. Миналата година килограм розов цвят е бил изкупуван на цена около 4,50 лева, докато тази година изкупната цена върви между 1,80 и 2,50 лева. Производителите плащат на берачи по 1 лев за килограм розов цвят и твърдят, че с остатъка не могат да си покрият разходите.", "date": "2018.05.18", "title": "Розопроизводители от Розино на бунт - изсипаха розите на пътя (СНИМКИ)"}
{"url": "https://www.monitor.bg:443/bg/a/view/proverjavat-avtentichno-li-e-pismoto-na-izbjagalija-pelov-99931", "text": "Писмото на избягалия затворник Владимир Пелов все още се проверява от експерти за това дали е автентично и кога е написано. Това обяви правосъдният министър Цецка Цачева. В четвъртък стана ясно, че избягалият със съкилийника си през април пандизчия, заради когото бе уволнен шефа на Централния софийски затвор е изпратил писмо до държавни институции и медии, в което изтъква мотивите си за офейкването, наподобяващо на холивудски екшън. В осем страници осъденият за убийство, който е в неизвестност от месец твърди, че е осъден несправедливо, получил е тежко наказание, което е равносилно на смъртна присъда и това го е предизвикало да избяга. Пелов не посочва как се е сдобил с оръжието, но твърди, че не е искал да нарани никого при бягството. Дори когато стрелял по надзирателя, гледал да не го уцели. В писмото си Пелов твърди още, че не е извършил нито едно от престъпленията, по които е обвиняем и осъден. Цачева обясни, че според нея е изненадващо, че писмото е изпратено до президента, омбудсмана и телевизиите. \"Това, че писмото се получава сега, не означава, че сега е написано. Но прeди да има повече информация от компетентните органи, не бих могла да коментирам\", коментира правосъдният министър.", "date": "2018.05.18", "title": "Проверяват автентично ли е писмото на избягалия Пелов"}
{"url": "https://www.monitor.bg:443/bg/a/view/samo-bylgarija-v-es-s-vechni-dlyjnici-99910", "text": "Единствената държава в Европейския съюз без разписана процедура как се слага край на дълговете и има вечни длъжници е България, каза във Варна министърът на правосъдието Цецка Цачева, която участва в международна конференция за основните предизвикателства при процедурите по несъстоятелност, преструктуриране и освобождаване от дълг. Разговорите по проектодирективата по несъстоятелността са от голямо значение, защото много трудно се постига баланс между отделните държави, където тази материя е уредена по различен начин, посочи Цачева, цитирана от БТА. По думите й е хубаво, че все пак вече има съгласие, че трябва да се постигне хармонизация в законодателството. Правосъдният министър допълни, че за следващата сесия на българския парламент може да се продължат усилията за промени в нашето законодателство, като преди това се чуе мнението на всички възможни страни. Основен организатор на форума е българският евродепутат от ГЕРБ/ЕНП Емил Радев. Конференцията е част от програмата на председателството и в нея участват представители на ЕК и ЕП, водещи специалисти и съдии от Европа и САЩ. Темата за втория шанс, обявяването в несъстоятелност и освобождаване от дългове на малки и средни предприятия е от значение за всички европейски държави, допълни евродепутатът Емил Радев. По думите му в проектодирективата, която се обсъжда във Варна, поне частично ще бъде заложена и потребителската несъстоятелност, която касае твърде много семейства у нас. Радев изрази лично мнение, че 15 години са твърде дълъг период за опрощаване на дълг, като по-добрият вариант е срокът да е 10-годишен. Идеята за частната несъстоятелност е, когато доходите не стигат за изплащане на изискуемите задължения, човекът да може да поиска разсрочване и спиране на изплащането, обясни евродепутатът. Ако длъжникът няма имущество, а има големи кредити, той да може да бъде освободен от финансовата тежест след определен период от време. Разбира се, ще има и рестрикции в такива случаи - човекът няма да може да изпълнява определени длъжности, да тегли нов кредит и т.н., обясни Радев. Според него премахването на вечните задължения ще даде втори шанс на хората. Те ще могат след време да започват начисто, без да се притесняват, че ако постъпят на работа, веднага ще им бъде запорирана заплатата или ако получат наследство, ще им го вземат, обобщи евродепутатът.", "date": "2018.05.18", "title": "Само България в ЕС с вечни длъжници"}
{"url": "https://www.monitor.bg:443/bg/a/view/mtel-predlaga-tableta-huawei-media-pad-m5-99911", "text": "Мтел започна да предлага 4G таблета Huawei MediaPad M5. Устройството може да бъде закупено от търговската мрежа на телекома за 25,99 лева на месец или за 529,99 лева в брой с абонаментен план Мтел сърф XL. MediaPad M5 разполага с 10.8-инчов дисплей с висока 2К резолюция и е почти без рамки, следвайки последните тенденции при смартфоните. Таблетът се отличава с красив дизайн, който се подчертава от 2.5D дисплея и заоблени ъгли, правещи го изключително удобен за държане в ръка. Елегантният външният вид се допълва от тънкото метално тяло на модела. Таблетът е създаден за забавление с мултимедия и предлага изключително качествен звук за мобилно устройство. Той е снабден с цифрово-аналоговият преобразувател Hi-Fi DAC (AK4376) с вграден усилвател за слушалки и поддръжката на Hi-Res аудио. Гаранция за добър звук са четирите сертифицирани от Harman/Kardon говорителя, които осигуряват наситен и плътен бас, съчетан с реалистични аудио ефекти. С помощта на режима „eye comfort” дисплеят на устройството намалява вредната синя светлина, като се настройва автоматично към осветеността в околната среда. С технологията ClariVu таблетът осигурява по-добро качеството при гледане на филм – то се постига с помощта на интелигентни алгоритми за настройка на неясните кадри. Основната камера на таблета е 13 MP с автофокус и LED светкавица, а селфи камерата е 8 MP. MediaPad M5 използва на осемядрен процесор Kirin 960s, осигуряващ максимална производителност при игри, филми и дори мултитаскинг, за който спомага наличната 4GB RAM памет. Батерията на модела е литиево-полимерна 7 500 mAh и разполага с технологията Smart Power-Saving за по-продължителна работа. Пълният капацитет на батерията се постига само за 2 часа време за зареждане. Потребителите имат на разположение 64GB вградена памет за съхранение, която лесно може да бъде разширена посредством MicroSD карта до 256GB.", "date": "2018.05.18", "title": "Мтел предлага таблета Huawei MediaPad M5"}
{"url": "https://www.monitor.bg:443/bg/a/view/napylno-obnovenijat-praktiker-veliko-tyrnovo-otvori-vrati-99912", "text": "Напълно обновеният магазин на „Практикер“ във Велико Търново отвори врати. В четвъртък инж. Даниел Панов, кмет на Община Велико Търново и Тодор Белчев, председател на съвета на директорите на „Видеолукс Холдинг, прерязаха лентата на напълно обновения хипермаркет. „Практикер” вече е с удвоен асортимент, персонал и оборот и смело можем да кажем, че скоро се целим в утрояване на резултатите, откакто придобихме „Практикер” през 2014г. Всичко това е плод на една много силна и положителна настройка и работа в екип на много хора. Смятам, че Велико Търново заслужава този магазин и „Практикер” има бъдеще в този град.”, каза Белчев, по време на церемонията по откриването. След малко повече от 5 месеца ремонт обновеният хипермаркет отново отваря врати за своите клиенти в изцяло реконструираната си сграда, разширена с близо 2300 кв. м. Общата му търговска площ става почти 6000 кв. м., а резултатът е светъл, просторен и приветлив хипермаркет, с нова по-функционална подредба и организация, така че потребителите лесно да разгледат и да открият това, което им е необходимо. Жителите и гостите на града ще могат да избират от обогатен асортимент от над 50 хил. артикула за създаването и подобряването на дома и градината. На достъпни цени те ще могат да закупят продукти на водещи световни и български производители за строителството, обзавеждането и ремонта. Клиентите ще могат да се възползват и от полезни услуги като застраховка „Удължена гаранция“ на продуктите, 3D проектиране на бани, рязане и кантиране на плоскости, тониране на бои, транспорт на закупени стоки, покупки на изплащане и безплатен паркинг с над 140 паркоместа. За доброто обслужване и консултация на клиентите ще се грижат над 80 служители. Обновеният „Практикер“ отвори врати на познатия удобен адрес – ул. Магистрална № 17. В приятна обстановка, клиентите ще получат внимателна и професионална консултация и ще могат бързо и лесно, на едно място, да намерят всичко, от което се нуждаят, за да направят дома и градината си по-красиви, уютни и комфортни. Реконструкцията на „Практикер“ - Велико Търново е част от дългосрочна стратегия за обновяване и модернизиране на всички хипермаркети от веригата. Реализацията на проекта е дело на строителната фирма Лъки Строй 2011 ЕАД.", "date": "2018.05.18", "title": "Напълно обновеният „Практикер“ – Велико Търново отвори врати"}
{"url": "https://www.monitor.bg:443/bg/a/view/goranov-obshtinite-sami-trjabva-da-se-borjat-s-kyrlejite-i-komarite-99914", "text": "Борбата с кърлежите и комарите в страната е задължение на общините, каза в парламента министърът на финансите Владислав Горанов. Той отговори на въпрос на депутата Васил Антонов относно средства за ефективни дезинсекционни и дезакаризационни мероприятия в общините по поречието на река Дунав. Оценката на рисковите места за борба с инсектите са от компетенцията на министъра на здравеопазването, каза Горанов. Практическото прилагане на тези мероприятия е задължение на общините и те трябва да са регулярни, каза министърът. По думите на Горанов общините имат пълната възможност в рамките на своите бюджети да финансират тази дейност. Подобен тип дейност в цялата страна трябва да се организира от общините и през последните години държавата не планира и не дава пари. От 2005 до 2014 година са правени трансфери от държавния бюджет но не смятам, че това е работа на държавата. Смятам, че общините имат достатъчно капацитет да се справят с този проблем, посочи Горанов. В момента общините извършват самостоятелно третиране, опушване и локално пръскане на терените, но няма цялостна координация, посочи Антонов. Проблемът се отнася не само до крайдунавските, а до всички общини в страната, посочи народният представител.", "date": "2018.05.18", "title": "Горанов: Общините сами трябва да се борят с кърлежите и комарите"}
{"url": "https://www.monitor.bg:443/bg/a/view/44-plaja-po-chernomorieto-s-dostyp-za-hora-s-uvrejdanija-99916", "text": "Тази година на 44 плажа ще има осигурен достъп за хората с увреждания чрез преместваеми пътеки и рампи, каза в минутите за парламентарен контрол министърът на туризма Николина Ангелкова. Тя отговори на въпрос на депутата Димитър Бойчев относно действия за осигуряване на достъп на хора в инвалидни колички до морския бряг и води. Създаването на условия за достъп на хората с увреждания до инфрструктурата е сред приоритетите на правителството. След срещи в министерството на представители на организации на хората с увреждания взехме дългосрочни решения, които са вменени на наемателите и на концесионерите, посочи Ангелкова. Не всички плажове позволяват достъп, защото могат да станат опасни за здравето на тези хора, каза министър Ангелкова.", "date": "2018.05.18", "title": "44 плажа по Черноморието с достъп за хора с увреждания"}
{"url": "https://www.monitor.bg:443/bg/a/view/evtin-rouming-samo-za-internet-v-zapadnite-balkani-99923", "text": "Роумингът със страните от Западните Балкани ще поевтинее още това лято, но само за данни, не и за разговори. Това обяви еврокомисарят по цифрова икономика и цифрово общество Мария Габриел на пресконференция днес, на която разясни постигнатото в разговорите от Срещата на върха ЕС-Западни Балкани е вчера в София. Очаква се цените за мобилен роуминг да паднат до 10 пъти. Следващата година цената на мобилния интернет в страните от Западните Балкани трябва да бъде 70 евроцента за мегабайт, а през 2021 година да достигне 20 евроцента за мегабайт. Това е една от договореностите, постигнати на софийската среща на върха вчера. Стартът на цифровата програма за Западните Балкани ще бъде обявен по време на дигиталната асамблея в София на 25 и 26 юни. „От 1 август 2018 г. ще видим намаление на цените на пакетите данни, като операторите ще обявят нови оферти на много по-ниски цени. Операторите също така поемат ангажимент да предложат специални мерки срещу шоково високите сметки за всичките си клиенти от Западните Балкани”, посочи Габриел. По думите й следващата стъпка е до лятото на 2019 година да има цена от 70 евроцента за мегабайт, така че процесът за намаляване на цените да продължи. „Нещо повече, очакваме година след това тази цена така, както се случи в Европейския съюз, да падне 45 евроцента, 2021 г. на 20 евроцента за мегабайт”, каза тя. Лидерите на шестте страни от Западните Балкани подписаха вчера в София изявление за подкрепа за започването на цифрова програма за Западните Балкани. Като част от този ангажимент те са се договорили да подобрят инвестиционния климат за реализирането на цифрови проекти в региона и да допринесат за стабилни, предсказуеми и конкурентоспособни пазари в телекомуникационния сектор. Като основен елемент от изявлението еврокомисарят Мария Габриел обяви пътна карта за намаляване на тарифите на роуминга между ЕС и Западните Балкани. Тя въвежда мониторинг, който да се извършва от Органа на европейските регулатори в областта на електронните съобщения (БЕРЕК) и телекомуникационните регулатори на Западните Балкани, за пазарите на едро и на дребно, така че да се оцени на място реалното намаление на цените на роуминга.", "date": "2018.05.18", "title": "Евтин роуминг само за интернет в Западните Балкани"}
{"url": "https://www.monitor.bg:443/bg/a/view/basketbolna-evroliga-i-tenis-ot-rim-na-jivo-po-mtel-sport-99918", "text": "Най-престижният европейски клубен турнир по баскетбол – Евролигата, ще короняса своя нов крал този уикенд. Mtel Sport 2 ще излъчва на живо всички срещи от финалната четворка на надпреварата. \"Фенербахче\" ще опита да защити титлата си от миналата година в силната конкуренция на ЦСКА (Москва) и \"Реал\" (Мадрид). Присъствието в Белград на четвъртия участник – литовският \"Жалгирис\", е голямата изненада. Предварителни очаквания бяха, че тимът на Шарунас Ясикевичус трудно ще продължи в директната фаза на елиминациите след редовния сезон. Полуфиналът \"Жалгирис\" – \"Фенербахче\" открива битките в сръбската столица в петък от 19.00 часа, а веднага след това, в 22.00, е време за ЦСКА (Москва) – Реал (Мадрид). Двубоят за третото място е в неделя от 18.00 часа, а мачът за титлата отново е в неделя – от 21.00 часа. Всички двубои от финалите на Евролигата ще се излъчат пряко в ефира на Mtel Sport 2. През уикенда спортните фенове ще могат да проследят и развръзката на петия турнир от ATP Masters 1000 сериите за сезона – този в Рим. Полуфиналните двубои са в събота с начален час 15.30 и 21.00 часа и ще се излъчват пряко по Mtel Sport 1. Голямата битка за титлата е в неделя от 17.00 часа и ще може да се наблюдава както по Mtel Sport 1, така и на ppv.mtel.bg. Защитаващият титлата си Марк Маркес започна по отличен начин сезона в MotoGP и вече отвори аванс на върха на временното класиране пред своите преследвачи. Италианците Валентино Роси и Андреа Довициозо, за които се очакваше да са основни съперници на Маркес, засега изостават, но всичко може да се промени още със следващото състезание – това за Гран при на Франция. Поредното шоу от шампионата по мотоциклетизъм от пистата \"Де ла Сарте\" край Льо Ман ще се излъчи в неделя от 15.00 часа по Mtel Sport 1. Една от изгряващите звезди на UFC Камару Усман се изправя срещу бившия претендент в средна и полусредна категория Демиан Мая в централния сблъсък на първата в историята на UFC галавечер в Чили. Интерес предизвиква и битката при дамите в категория сламка между Алекса Грасо и Татяна Суарес. Събитието може да се проследи на живо от 05.00 часа в неделя по Mtel Sport 2. 21 състезатели ще влязат в битка за 1 млн. долара в All Star състезанието на NASCAR на пистата в Шарлът. Различният регламент, който включва 4 етапа от по 30, 20, 20 и 10 обиколки, присъствието само на шампиони и любимци на публиката и не на последно място – примамливият джакпот за победителя, обещават зрелище, което се случва само веднъж в годината. All Star надпреварата в NASCAR ще се предава пряко тази неделя от 01.00 часа по Mtel Sport 1.", "date": "2018.05.18", "title": "Баскетболна Евролига и тенис от Рим на живо по Mtel Sport"}
{"url": "https://www.monitor.bg:443/bg/a/view/lubovta-klasira-novakyt-v-gejming-rialiti-99917", "text": "Той се включва в гейминг риалити, за да впечатли момичето, което харесва. Не разбира нищо от нърд културата, не следи с небивал интерес всеки филм от вселената на Marvel и хобито му не е да тества най-новите заглавия сред компютърните игри, но успява да заблуди останалите от компанията, че е един от тях. Това е Валери (в ролята Станислав Кертиков) в най-новия уеб сериал на 7Talents - “Новакът“. Продукцията е първата онлайн поредица, която поставя във фокус именно гийк и комикс културата. Сюжетът се завърта около гейминг състезание, в което се включва група от петима младежи, сред които и новакът Валери. В образа на Ани – единственото момиче сред нърдовете, ще видим талантливата Елена Замяркова (\"Каръци\"). Премиерата на сериала ще се проведе на 23 май във Vbox7. С участие в продукцията се разписва още и светилото в гейминга Константин Кънев, който ще изиграе себе си. Той е известен eSports & gameplay коментатор за GplayTV, а в „Новакът“ е развил своя супер успешна поредица – реалити състезание The Ultimate Nerd Challenge. Актьорът Сотир Мелев пък ще видим като Алфата - фаворитът за победител в съревнованието. Мълчалив, изключително интелигентен и наблюдателен, за него победата не е най-важното нещо, но никога не би я подарил. В състезанието се включва още шумният и забавен Жеко, в чийто образ се превъплъщава актьорът Дойчин Трендафилов, познат на широката публика от уеб сериала \"Апартамент 404\".", "date": "2018.05.18", "title": "Любовта класира “Новакът“ в гейминг риалити"}
{"url": "https://www.monitor.bg:443/bg/a/view/niskotarifen-avioprevozvach-puska-30-namalenie-na-vsichki-poleti-99909", "text": "Нискотарифната авиокомпания Wizz Air пуска 30% намаление за резервация за всички 141 маршрути в своята мрежа, направени до полунощ на 19 май. Отстъпката е по случай четиринадесетата годишнина на превозвача. През последните седмици Wizz Air пусна 30 нови нискотарифни маршрута по своята европейска мрежа, като пет от новостартиралите са от българската столица. От 25 март до 27 март тази година авиокомпанията добави четири от най-слънчевите дестинации в Европа – Ница, Лисабон, Малага и Атина, към софийската си мрежа, а в края на април Виена се присъедини към дестинациите на Wizz Air от Варна. Авиокомпанията преминава през най-големия оперативен скок в историята си и е в процес на добавяне на 70 нови услуги, общо 700 нови седмични полета и доставката на 21 самолета Airbus в рамките на 17 седмици. „Имаме удоволствието да празнуваме 14-годишнината си заедно с нашите клиенти, предлагайки за 2 дни още по-ниски цени от обикновено. През последните 14 години нашият професионален и всеотдаен екип даде възможност на почти 150 милиона пътници да открият красотите на Европа и извън нея, възползвайки се от ниските цени на Wizz Air. Wizz Air свързва 141 дестинации в 44 държави, като Виена, Атина и Харков са най-новите ни дестинации. Заедно с екипа на Wizz с нетърпение очакваме следващия голям момент в нашата кратка история: присъединяването на нашия 100-тен самолеткъм флотилията ни\", коментира Йозеф Варади, изпълнителен директор на Wizz Air.", "date": "2018.05.18", "title": "Нискотарифен авиопревозвач пуска 30% намаление на всички полети"}
{"url": "https://www.monitor.bg:443/bg/a/view/karakachanov-syobshti-kompromisnoto-ime-na-makedonija-99901", "text": "Скопие и Атина постигнаха компромис за името на Македония по време на срещата у нас и доколкото чувам, то май ще е Илинденска Македония, обяви министърът на отбраната Красимир Каракачанов по Би Ти Ви. По думите му България няма претенция към името на Македония - дали това ще е Северна Македония, или Вардарска Македония, или Илинденска Македония. На него самият последният вариант също му харесва, тъй като то е свързано с историята ни. Навремето Илинденското въстание е било ръкводено от 48 офицери от българската армия, а чуждият печат го е наричал българско въстание, разказа той. По думите на Каракачанов такава среща, каквато беше срещата на върха между европейските лидери и Западните Балкани, има за първи път у нас в новата ни история от Освобождението ни досега. Тази среща събра несъбираеми досега неща - косовския със сръбския президент, македонския с гръцкия. Какво по-хубаво да сме заедно със страните от Западните Балкани в общ пилитически и военен блок? \"Няма да успеем в България, ако по националните приоритети не сме единни\", каза Каракачанов. Днес той заминава на македонската граница за съвместно учение на българската и македонската армия.", "date": "2018.05.18", "title": "Каракачанов съобщи компромисното име на Македония"}
{"url": "https://www.monitor.bg:443/bg/a/view/trymp-obeshta-che-kim-chen-un-njama-da-byde-ubit-99900", "text": "Президентът на САЩ Доналд Тръмп заяви, че Северна Корея няма да повтори съдбата на Либия и сигурността на лидера на КНДР Ким Чен Ун е гарантирана и той няма да бъде убит като Муамар Кадафи. „Не е имало съглашение Кадафи да бъде оставен на власт. Либийският модел е нещо съвсем друго. Това, което ще се случи с Ким Чен Ун е съвсем друго. Той ще си остане в страната, ще управлява държавата си, тя ще бъде много богата”, заяви Тръмп преди срещата си с генералния секретар на НАТО Йенс Столтенберг в Белия дом. Доналд Тръмп е готов да се срещне със севернокорейския лидер Ким Чен Ун, както бе предвидено за средата на юни в Сингапур, предаде АП. Агенцията се позовава на говорителката на Белия дом Сара Сандърс. \"Това бе покана, която Северна Корея ни отправи и ние приехме и продължаваме да се придвижваме напред с приготовленията\", повтори тя. Същевременно Пентагонът съобщи, че не се водят дискусии за намаляване на мащабите на бъдещите военни учения между САЩ и Южна Корея, предизвикали гнева на Северна Корея в навечерието на планираната среща на върха Северна Корея - САЩ, предаде Ройтерс.", "date": "2018.05.18", "title": "Тръмп обеща,\t че Ким Чен Ун няма да бъде убит"}
{"url": "https://www.monitor.bg:443/bg/a/view/evropejski-politicheski-desant-v-rusija-merkel-na-kraka-pri-putin-v-sochi-shte-topi-ledovete-99907", "text": "          Канцлерът на Германия Ангела Меркел пристига днес /18 май/ в Русия за среща с преизбрания президент на страната Владимир Путин. Визитата ще носи работен характер, като домакинът ще посрещне гостенката си в своята резиденция в Сочи, пише в. „Парламентская газета“. От руското Външно министерство поясниха, че двамата лидери ще обсъдят иранската сделка, ситуацията в Сирия и подготовката на предстоящия форум на „нормандска четворка“.  На фона на влошените отношения между Москва и Вашингтон, решението на Меркел да посети Путин, се откроява, констатира изданието. Вместо да се присъедини към антируската риторика, водена от САЩ и Великобритания, Германия заема далеч по-прагматична позиция, демонстрирайки готовност за диалог с Русия по икономическите и политически въпроси, коментират анализатори. Те са категорични, че натискът на САЩ срещу Москва непосредствено засегна интересите на около 4000 немски предприятия, работещи на територията на Русия. Първоначално Берлин беше готов да търпи това положение „заради трансатлантическа солидарност“, но в крайна сметка Вашингтон фактически обяви „търговска война“ на ЕС и Китай. Затова за експортно ориентираната немска икономика тази ситуация стана опасна, пише още „Парламентская газета“. Освен това Берлин не поставя под съмнение ролята на Русия в решаването на актуалните международно-политически въпроси. „Гражданската война в Сирия, борбата с международния тероризъм прераснаха в регионални конфликти с гигантски мащаби“, заяви по-рано Меркел. По думите й, тази криза не може да бъде разрешена без участието на Русия, Иран, Турция, Саудитска Арабия и ЕС.           Политолозите отбелязват още, че освен немският бизнес, натиск върху  канцлера на Германия по този въпрос оказват още парламентарната опозиция и партньорите й от управляващата коалиция. Лидерътнна Свободната демократична партия на Германия Кристиан Линднер, например, заяви, че нито една разумна страна не иска да влиза в конфронтация с Русия. Социологията показва, че на подобно мнение са и две трети от немските граждани, посочва германският политолог Александър Рар. По думите му обаче, по време на разговорите в Сочи едва ли ще бъде повдигнат въпросът за отмяна на антуриските санкции, наложени от Запада.           Освен Меркел в рамките на една седмица на Путин ще гостуват още двама европейски държавници. Във вторник се очаква Сочи с работна визита да посети българският президент Румен Радев, а в края на седмицата в Русия пристига френският държавен глава Емануел Макрон. Планира се той да участва в Петербургския международен икономически форум.           В навечерието на визитата на Меркел в Сочи черноморския град посети и президентът на Сирия Башар Асад. С Путин те обсъдиха урегулирането на конфликта в арабската република, борбата в тероризма, както и възобновяването на политическия процес в близкоизточната страна.", "date": "2018.05.18", "title": "Меркел на крака при Путин в Сочи, ще топи ледовете "}
{"url": "https://www.monitor.bg:443/bg/a/view/kryshtavat-ulica-na-majkyl-djeksyn-99903", "text": "Улица в Детройт вече ще носи името на Краля на попа Майкъл Джексън. Част от „Рандолф стрийт“ ще носи името „Майкъл Джексън авеню“, като официално това ще се случи на 15 юни. Признанието към изпълнителя на Thriller идва 50 години, след като заедно със семейната си група The Jackson 5 той отбелязва началото на успеха си по време на прослушване именно в Детройт. Прекръстването на улицата ще съвпадне със старта на популярния Detroit Music Weekend Outdoor festival. Миналата година градът почете и друга американска музикална легенда Арета Франклин, като също кръсти улица на нейно име.", "date": "2018.05.18", "title": "Кръщават улица на Майкъл Джексън"}
{"url": "https://www.monitor.bg:443/bg/a/view/uspeh-sreshtu-evn-toplofikacija-za-taksa-trybi-temida-ne-moje-da-sydi-bylgari-v-chujbina-za-smetki-u-nas-spored-evropejski-reglament-sydebnite-dela-zavedeni-ot-monopolisti-trjabva-da-se-vodjat-po-mestojiveene-na-potrebitelja-99899", "text": "Родните съдилища не могат да съдят постоянно живеещи в чужбина българи по дела, заведени срещу тях от монополисти. Това е указано в регламент 1215/2012г. на ЕС, според който подобни искове трябва да се гледат в страната, в която живее потребителят. Вече е факт първото дело, заведено от EVN Топлофикация за неплатена сградна инсталация срещу пловдивчанин, живеещ от 8 години в Лондон, което българските съдилища отказват да разгледат, поради липса на компетентност на съда.  Това съобщи адвокат Маргарита Балабанова от Пловдив. Тя е част от екипа на Сдружението за правна помощ на потребителите и е специалист в областта на търговското, облигационното и потребителското право.  Случаят с пловдивчанина Александър Картунков започнал през лятото на 2016 г. Мъжът живеел от 2010 г. постоянно във Великобритания и си идвал у нас един път в годината. Когато преди две години се прибрал за кратко в Пловдив, разбрал, че срещу него монополистът е завел общо 4 дела за неплатена такса „сградна инсталация”. Исканите суми били за различни периоди, като се започвало от 2011 г. „Той изобщо не е бил уведомяван за тези дела, защото не е имало никой на адреса на апартамента му в Пловдив, който да получи тези съобщения. Съответно срещу него са изкарани 4 изпълнителни листа и са образували дела по опростената процедура, без да се мине през съдебни производства по същество. Само че според закона тази процедура (заповедно производство) не се прилага за лица, които живеят постоянно в чужбина”, е категорична адвокат Балабанова. По думите й тази процедура се използва при безспорни вземания, при които обикновено длъжниците просто нямат възможност да платят. „А в България се използва за злоупотреби и дори за спорни вземания. В тази процедура длъжникът, ако не подаде възражение в 14-дневен срок от получаване на молбата, срещу него се вади направо лист и се образува изпълнително дело. Но в случая Александър, не е получил документите?!...От съдебния изпълнител са му лепнали съобщение на входната врата, срокът за възражение е изтекъл, а потребителят изобщо не е разбрал и не е имал възможност да възрази, защото не живее в България”, обяснява юристът. Затова чак през 2016 г. Картунков научил, че е на мушката на частен съдебен изпълнител. За продан била обявена негова наследствена къща в близкото до Пловдив село Труд. „Те са посегнали към тази къща, която е негово наследство от баща му. Той не я използва, но имотът има сантиментална стойност за него”, казва Балабанова. Натрупаната сградна инсталация била за апартамента на Александър Картунков в Пловдив, в който абсолютно никой не е живял през всичките тези осем години. По едно от четирите дела от монополиста са претендирали за изплащане на 792 лева главница, които заедно с адвокатските хонорари и таксите на чси-то набъбнали до 2045 лева. По другото дело за сградна инсталация от 2013 г. основната сума била 878 лева, които, отново с такси и хонорари, достигнали до 1826 лева. Третото дело било за 1425 лева, а последното – за общо 1444 лева. След като Александър Картунков разбрал за делата, отишъл в Сдружението за правна помощ на потребителите и ги упълномощил да защитят правата му. Оттам завели насрещни дела срещу EVN Топлофикация, с които било доказано, че Картунков не живее в България и е трайно установен в Обединеното кралство. Исканията да бъдат отменени изпълнителните листове били удовлетворени от окръжния съд в Пловдив. От EVN Топлофикация обаче се заинатили и завели нови две дела срещу Александър Картунков, но този път не по бързата процедура, а като обикновени искови молби, за да се опитат да вземат някакви пари от него. От Сдружението за правна помощ на потребителите направили възражения по делата, че те не са подсъдни на съдилищата в България съобразно европейския регламент 1215/2012 г. Според този регламент искове срещу потребител се предявяват в държавата, където лицето обичайно живее. Така още районният съд в Пловдив постановил със свои определения, че „образуваните производства пред настоящия съд се явяват недопустими и следва да бъдат прекратени”. По едно от тези две дела от EVN Топлофикация обжалвали пред окръжния съд в Пловдив. Александър Картунков предоставил доказателства, че живее постоянно в Лондон от много години. Той дал на съда преведена от английски своята шофьорска книжка, издадена във Великобритания с посочен адрес в Лондон. Освен това представил и карта с национален осигурителен номер, също издадена във Великобритания. Дал на българския съд и заявление, че е регистриран в Обединеното кралство още през август 2009г. в регистъра за занаятчийски и оперативни професии. Окръжният съд в Пловдив цитира член 17, алинея 1 от европейския регламент 1215/2012, според който „по отношение на дела във връзка с договор, сключен от лице – потребител, за цел, която може да се приеме, че е извън неговата търговска дейност или професия, компетентността се определя от настоящия раздел”, а според член 18, алинея 2 от същия регламент „другата страна по договора, сключен с потребител, може да предяви иск срещу потребител само в съдилищата на държавата членка, където има местоживеене потребителят”. Така според окръжният съдия Екатерина Мандалиева под местоживеене по смисъла на европейския регламент, се разбира „мястото, където лицето фактически живее, без значение дали е извършена административна регистрация, или не”, което е в съответствие с КМЧП. От EVN Топлофикация отново не се примирили със загубата и обжалвали във Върховния касационен съд това определение на окръжния съд от 1 юни 2017 г. На 9 октомври 2017 г. от ВКС се произнасят в полза на Александър Картунков и Сдружението за правна помощ на потребителите. Според върховните съдии частната касационна жалба срещу определението на окръжен съд Пловдив е недопустима поради необжалваемостта на въззивното определение и следва да бъде оставена без разглеждане, са категорични от ВКС. „Съдът изобщо не стигна до разглеждане на въпроса дали уведомленията правилно са били залепени на входа, защото това дело по принцип е недопустимо. Това е първото дело, по което имаме такъв резултат на база на това, че лицето не живее в България”, казва адвокат Маргарита Балабанова. Тя дебело подчертава, че този европейски регламент важи за всички потребителски дела, не само за тези, заведени от Топлофикациите. „Важи и за делата срещу потребители, заведени от фирмите за бързи кредити, банки, както и от кредитори по договори за покупко-продажба на изплащане. Важното е да не се злоупотребява и лицето да докаже, че живее трайно в чужбина”, обяснява адвокатът.  Тя препоръчва на тези, които заминават или вече са заминали, да регистрират своите настоящи адреси в чужбина пред българските органи, за да бъдат гарантирани интересите им. По случая с Александър Картунков са образувани общо 6 граждански дела, като след издаване на изпълнителни листове по 5 от тях, са образувани изпълнителни дела. До момента делата са прекратени. Това съобщиха от EVN Топлофикация по казуса с клиента им, който постоянно живее във Великобритания. От дружеството уточниха, че при всеки случай със стари задължения се подхожда индивидуално - чрез предоставяне на информация, разяснителни писма и др. „Стремежът е да се прибягва до съдебни искове само тогава, когато са изчерпани всички възможни алтернативи за покриване на задълженията”, уточняват от EVN Топлофикация.  ", "date": "2018.05.18", "title": "Темида не може да съди българи в чужбина за сметки у нас"}
{"url": "https://www.monitor.bg:443/bg/a/view/sa-sht-iskat-mejdunarodna-koalicija-sreshtu-teheran-99905", "text": "След оттеглянето от споразумението за иранската ядрена програма, което разгневи много американски съюзници, Съединените щати искат да изградят международна \"коалиция\" срещу режима в Техеран, съобщи Държавният департамент, цитиран от АФП. Тази идея ще бъде представена в детайли в понеделник от шефа на американската дипломация Майк Помпейо в първата му голяма реч за външната политика от встъпването му в длъжност в края на април. \"Искаме да обединим много страни по света с изричната цел да гледаме на иранския режим през по-реалистична призма\", каза пред журналисти във Вашингтон говорителката на Държавния департамент Хедър Науърт. По думите й \"дестабилизационните действия на Иран са заплаха не само за региона, а за целия свят\". Тя каза, че това не е коалиция против Иран, защото САЩ правят разлика между \"иранския народ\" и \"иранския режим\". Науърт обаче не уточни дали тази коалиция ще има и военни измерения. ЕС е на път да се сблъска със САЩ заради решението на американския президент Доналд Тръмп да се изтегли от ядреното споразумение с Иран, пише британският в. \"Гардиън\". Големи европейски компании започнаха да се изтеглят от Иран, за да не им бъдат наложени санкции от Вашингтон. В опит да защити бизнес интересите в Иран на компаниите от ЕС председателят на Европейската комисия Жан-Клод Юнкер заяви, че ще прибегне до план, който е използван за последен път за защита на работещите в Куба европейски компании преди отмяната на търговското ембарго на САЩ. Целта му е да неутрализира екстратериториалния ефект на американските санкции, подчерта Юнкер на срещата за Западните Балкани в София, добавяйки, че се очаква процесът да бъде стартиран днес. ЕС се опитва да спаси ядреното споразумение с Техеран, като запази икономическите ползи, които Иран получава в замяна на отмяната на ядрената си програма, отбелязва в. \"Гардиън\". Разпоредбата от 1996 г. забранява на европейските компании и съдилища да изпълняват чуждестранни закони за санкции, обезсилвайки действието на тези закони в ЕС. \"Ефектът на санкциите на САЩ ще бъде усетен. Следователно ЕС е длъжен да защити европейския бизнес\", особено дребните и средни предприятия, подчерта Юнкер. Въпреки силните думи, шансовете споразумението с Иран да оцелее в условията на американски санкции обаче намаляха, след като и датският транспортен концерн А.П. Мьолер-Мерск (A.P. Moller-Maersk) спря дейността си в Иран, отбелязва в. \"Гардиън\". Бързината, с която се изтеглят предприятията, заплашва да осуети плановете на европейските лидери да предоставят правни и финансови гаранции на европейските компании, които продължават да търгуват с Иран.", "date": "2018.05.18", "title": "САЩ искат международна коалиция срещу Техеран"}
{"url": "https://www.monitor.bg:443/bg/a/view/ognjan-zlatev-sreshtata-na-vyrha-es-zapadni-balkani-beshe-uspeshna-99906", "text": "Смятам, че форумът беше успешен и постигна своите цели, каза ръководителят на Представителството на Европейската комисия в България Огнян Златев пред телевизия „Европа“ във връзка с проведената в София среща на високо равнище между лидерите на страните от Европейския съюз и Западните Балкани. “За първи път от 2003 година насам, от срещата в Солун, имаме ясно изразено послание, сигнал към страните от Западните Балкани за тяхната европейска перспектива. Имаме единодушната подкрепа, видяхме, че декларацията бе подкрепена от всички 28 държави- членки на ЕС, което е изключително важно“, коментира Златев. „Притеснение имаше, тъй като за добро или лошо тук при нас, на Балканите, нещата са много динамични. Нещо съвсем малко е в състояние да измести процеса на сближаване в точно обратната страна. Чест прави на българското правителство и българското председателство, че положиха всички усилия да убедят балканските лидери, че сега е моментът, този прозорец от време, който се отворил сега е моментът, в който трябва да се седне на масата и да се работи по-усилено за европейска интеграция. Защото след няколко месеца или 1 година това няма да го има и нашите бъдещи деца и наследници няма да ни го простят“, каза още той. По думите на Златев зависи от България да остане регионален лидери след председателството. „България положи огромни усилия, за да може темата отново да бъде сложена високо в европейския дневен ред и за това, че бяха обсъдени съвсем конкретни проекти, подплатени с финансов ресурс“, каза още той.", "date": "2018.05.18", "title": "Огнян Златев: Срещата на върха ЕС-Западни Балкани беше успешна"}
{"url": "https://www.monitor.bg:443/bg/a/view/fajnenshyl-tajms-makron-predupredi-da-ne-se-byrza-s-razshirjavaneto-na-es-99904", "text": "Френският президент Еманюел Макрон отправи остро предупреждение да не се избързва с разширяването на ЕС, показвайки, че шестте балкански страни, които искат да се присъединят, може да се изправят пред трудна задача, пише британският в. \"Файненшъл таймс\". На срещата за Западните Балкани в София Макрон заяви, че ЕС е избързал с разширяването след последната среща на върха за Западните Балкани, състояла се през 2003 г., и последните 15 години са показали, че този път отслабва Европа. Френският президент подчерта, че подкрепя обвързването на Балканите с Европа, но предупреди, че Брюксел може да гледа много предпазливо на всяко ново разширяване. Според дипломати Франция проявява скептицизъм към препоръка на Европейската комисия за започване на преговори за присъединяване с Албания и Македония. Лидерите на блока може да гласуват за това на следващата си среща, отбелязва \"Файненшъл таймс\", посочвайки, че френският президент вече е заявявал, че Европа трябва да се реформира, преди да мисли за нови членове. Декларацията на срещата на европейските лидери балансира между ентусиазма към разширяването, изпитван от много нови членки на блока, и скептицизма на по-отдавнашни членки. В нея се подчертава значението на региона, привлякъл и вниманието на Москва и Пекин, за европейската сигурност и се казва, че Брюксел иска да подкрепи политическите, икономическите и социални промени, включително чрез подкрепа за върховенството на закона и за социално-икономическите реформи. Франция и други влиятелни страни, включително Германия и Холандия, се притесняват за престъпността, корупцията и управлението на региона, който включва пет бивши югославски републики. Председателят на Европейския съвет Доналд Туск призна, че съществува скептицизъм за разширяването, и посочи, че участниците в срещата \"не са претендирали, че всичко е просто и ясно\". Според него обаче ЕС е достатъчно голям и силен, за да приеме проекта за разширяване, и Туск подчерта, че не вижда бъдеще за Западните Балкани извън ЕС. Срещата показа и напрежението около някои двустранни спорове, отбелязва \"Файненшъл таймс\". Гърция и Македония все пак заявиха, че са постигнали напредък по въпроса за името.", "date": "2018.05.18", "title": "\"Файненшъл таймс\": Макрон предупреди да не се бърза с разширяването на ЕС"}
{"url": "https://www.monitor.bg:443/bg/a/view/dvama-zaginali-pri-katastrofi-prez-denonoshtieto-99902", "text": "Двама са загинали при станалите 18 тежки катастрофи в страната през изминалото денонощие, съобщават от МВР. При пътнотранспортните произшествия ранените са двайсет и двама. В София са регистрирани 67 леки ПТП и една тежка катастрофа с един ранен.", "date": "2018.05.18", "title": "Двама загинали при катастрофи през денонощието"}
{"url": "https://www.monitor.bg:443/bg/a/view/vanja-kastreva-mityt-za-tyrgovija-s-maturite-shte-byde-razbit-ima-i-videonabludenie-v-zalata-v-kojato-se-razsekretjava-izpitnijat-variant-99879", "text": " - Вярвам, че в София ще преминат по спокоен начин, както предните години. За мен много важен елемент са изградените връзки на доверие между учителите и учениците, както и възпитаното чувство за отговорност у зрелостниците. Трябва да се гарантира спазването на правилата и равнопоставеност на всички. Важна роля за това има предварителната работа със зрелостниците и инструктажите, които им са направени, преди да се явят на изпит. Отговорността на квесторите също е важна. Не трябва да изключваме и родителите, които трябва да познават правилата, задълженията и отговорностите на децата си. Директорите също имат предварителна работа, защото камерите трябва да са ориентирани по начин, който да гарантира добро качество на картината и обхват в цялата залата. - И тази година в залите, в които се провеждат ДЗИ, е организирано видеонаблюдение, а платформата „Безопасно училище“ гарантира свързаност между изпитните зали, Регионалното управление и МОН. Това важен един инструмент и мярка за сигурност, чрез която може да се гарантира качеството за изпълнение на дейностите, както от страна на зрелостниците, така и от страна на кветосрите. Срещу името на всеки зрелостник има „визуален маркер“, чрез който при необходимост може да се идентифицира мястото му. Освен създаването на комисия, която отговаря за организацията на дейностите, имаме и така наречен видеоконтрольор. - Той е във всяко конкретно училище и координира и гарантира свързаността на училището с платформата. Визуалните маркери са пред всеки зрелостник и трябва да са в обсега на камерата. Видиоконтрольорът, освен че обезпечава технически процедурите, наблюдава мониторите като при проблем сигнализира директора, който мойже да влезе в изпитната зала. Неговата роля е да отразява в контролен лист случващото се и да архивира записите, които се пазят в училище и се съхраняват и изпращат в платформата.  От страна на Регионалното управление на образованието също можем да погледнем по всяко време дали са изпълнени всички правила за информационна сигурност и да сигнализираме.  - Всички предмети например трябва да бъдат в края на залата. Преди началото на изпита може да забележим, че има сложени чанти на масата до зрелостника. В такива случаи звъним на директора, защото само той има право да е с включен телефон по време на матурата. След това той предприема действия за отстраняване на нередностите. По време на изпита могат да бъдат забелязани разговори между зрелостници или необяснимо движение. В такъв случай също се звъни на директора за проверка на ситуацията на място. Квесторите също трябва да са коректни по отношение на задълженията си. Недопустимо е да се „разсейват“, гледайки през прозореца или четейки вестник по време на изпита. Всички трябва да са стриктни в изпълнението на задълженията си. Трябва да има равнопоставеност на условията, гарантирани чрез спазване на правилата. Всички зрелостници в залата са положили труд, за да се явят на ДЗИ и е важно да им бъде осигурена спокойна работна среда. . - Последващата санкцията е анулиране на работата на зрелостник, който е нарушил правилата, правейки дори опит за преписване. Но анулирането на работата на един зрелостник е отговорна дейност и тя трябва да бъде доказана. Директорът с квесторите трябва да установят, че има нарушение на правилата. Чрез видеомаркерите може да се установи дали е имало преписване дори след като е приключил изпитът. Работите са анонимни, но при подаден сигнал за нарушение и след приключване работата на комисията за оценяване на изпитните работи и тяхното разсекретяване, може да се установи дали са от една и съща изпитна зала. Дори за това архивирането на записите е важно.  - На матура по български език и литература ще се явят 9880, като в тази бройка влизат и такива от предходни години. 8790 пък са учениците, които ще се явят на втори ДЗИ. Разликата е свързана с обстоятелството, че много зрелостници от професионалните гимназии посочват за втори ДЗИ средноаритметичната си оценката от държавните изпитите за придобиване на професионална квалификация. В София тези ученици са 1117. Матурата по БЕЛ ще се проведе в 99 училища, като учениците ще са разпределени в 749 зали. Квесторите, които са ангажирани с ДЗИ по БЕЛ, са 2036.  - Смятам, че това е един голям мит, който постепенно ще бъде разбит. До мига, в който изпитният вариант се изпрати в училищата, няма как информацията да „изтече“. Въпрос е и на лична отговорност на хората, които се докосват до тази информация. Аз вярвам, че директорите са подбрали в комисиите си отговорни учители, служители, включително и родители. Да не забравяме, че има и видеонаблюдение в залата, в която се разсекретява изпитният вариант. За да може да се гарантира, че дори и работещите на платформата нямат досег до изпитния вариант, той не трябва да се вижда на видеокамерата. Никой от членовете на комисиите и квесторите не трябва да разполагат с мобилни телефони, за да не може да излезе информация от училището. Разделянето на модули също помогна да се намали рискът от преписване, тъй като се получава информация постепенно.  - Във всички училища има медицински кадри, Софийска община е гарантирала това. Комуникираме с нашите колеги от училищата и са осигурени такива.   - Децата са в края на един етап от тяхното обучение и влизат в друг. Важно е, когато нещо приключва, ние да го анализираме. Те ще бъдат сред много учители и ще започват друго ниво на усвояване на знанията. От децата не се иска нищо допълнително, но у тях се възпитават много умения – за учене, за концентрация, които ще им бъдат нужни през целия живот. Чрез участието в състезания и изпити се развиват и много социални умения като това да организираш времето си, да спазваш правилата, да си толерантен и отговорен за действията си. Това национално външно оценяване е важно за цялата система, за да се анализира качеството на образованието, което децата ни са получили. Няма как да оцениш себе си, ако не се сравниш с другите. Училищата трябва да имат база за изводи и за последващи действия, на която да изградят политиките си. Няма как един родител да знае колко е добро детето му и каква подкрепа ще му бъде необходима, ако ги няма тези сравнителни анализи. Учителят и родителят трябва да работят в хармония и при условие на взаимно доверие.  Родителите трябва да разберат, че Националното външно оценяване не е натоварване на учениците и не е нещо страшно, а нещо хубаво. Ако едно дете не се е справило добре, трябва да се поговори с него какво му е попречило и да се мотивира за последващи победи.  - За София приемът винаги е бил тежък момент, защото често очакванията и желанията на родителите се разминават с реалността. Градът ни расте и в последните десетилетия демографската картина се променя. Имаме райони, в които има изградени училищни инфраструктури, но има свободно жилищно пространство и съответно свободни места в училищата няма. Така е в някои квартали на район „Кремиковци“. В същото време има райони, в които има много ново жилищно строителство, но няма изградена образователна инфраструктура. Тази година Столичен общински съвет очерта прилежаща територия на училището спрямо новата система за прием в първи клас. Един от проблемите е, че прилежащата територия може не е най-близката до училището. Това се случва, когато един булевард дели 2 района. Когато излезе първо класира, ще видим какви ще са резултатите. Няма как да се каже колко са подадените документи, защото родителите кандидатстват в няколко училища. Важно е да се отбележи, че класирането върви по определени групи и прилежаща територия. Първи са децата, живеещи повече от 3 години, на територията на прилежащия район на училището. Надявам, че ще бъде малък процентът на тези, които ще направят компромис със своето желание. Резултатите тепърва ще се анализират. Родителите трябва да проверят в кои училища е класирано детето, а записването става с оригинала на Удостоверението за задължително предучилищно образование.   Родена е на 5 януари 1960 година в София Завършва история в Историческия факултет на Софийския университет „Св. Климент Охридски” От 1998 до 2006 година е директор на 2-ро училище „Акад. Емилиян Станев” От 13 юни 2006 година е началник на Регионалния инспекторат по образование в София На 13 август 2014 година става служебен зам.-министър на образованието От ноември 2014 до 2 февруари 2016 година е зам.-министър на образованието В момента е началник на Регионалния инспекторат по образование в София", "date": "2018.05.18", "title": "Ваня Кастрева: Митът за търговия с матурите ще бъде разбит"}
{"url": "https://www.monitor.bg:443/bg/a/view/alpinistite-u-nas-protiv-merkite-za-sigurnost-na-everest-posveshtavat-denja-na-predizvikatelstvoto-na-bojan-petrov-99880", "text": "Водещи алпинисти у нас се обявиха против новите мерки за сигурност при изкачването на най-високия връх на планетата Еверест (8848 м). Те са категорични, че шерпи се използват при комерсиалните експедиции, а не при чисто алпинистките изкачвания и при по-трудните маршрути. Преди броени дни се разбра, че Китай въвежда нови правила за допускане на алпинисти до Еверест, като всеки от тях се задължава да бъде придружаван от шерп, който да му помага в тежките моменти. Това изискване може да попречи на българина Атанас Скатов, който преди дни стъпи на 6-ия по височина връх в света Чо Ою, да осъществи планираното за близките дни изкачване на Еверест без кислород и без чужда помощ. „Още В момента, покрай инцидента на Шиша Пангма с Боян Петров още повече се стреснаха и затягат нещата, защото на моята експедиция до Чо Ою също почина едно младо момче. И те са сигурни, че искат да вкарат за Еверест едно към едно съотношение шерпа с катерач, а за Шиша Пангма и Чо Ою на двама участници минимум един шерп\", поясни Скатов пред БНР. „Темата е сериозна и не мога набързо да я коментирам, още повече, че не съм запознат с детайлите по нея - обяви председателят на Българската федерация по катерени и алпинизъм Петко Тотев. - Подобни изисквания винаги е имало, т.е. към експедициите да има прикрепен персонал, който да работи до базовия лагер. Преди години се опитаха да ги въведат и за Монблан (б.а. - най-високия връх в Алпите, 4810 м). Това са последици от начина на развитие на експедициите и не е учудващо. Мерките обаче няма как да засегнат алпинисти, които искат да правят постижения. Например на южната стена на Анапурна не си представям експедиция, която е едно към едно катерач и шерпа. В по-ранния период на алпинизма на един маршрут се допускаше само една експедиция. В момента по класическите маршрути на Еверест се събират стотици хора“, допълни Тотев, който през 2004 г. стана седмият българин, стъпил на Покрива на света. В подобна посока бе коментарът и на неговия заместник в БФКА Николай Петков, който е единственият български алпинист, обходил и трите ръба на Еверест и участник в двете национални експедиции през 1984 и 2004 г. „За съжаление не съм запознат с този въпрос, но Поначало не съм привърженик на подобен тип експедиции, приемам, че това не е форма на алпинизъм. Лично аз никога не съм ползвал шерпи за придружаване. Те се наемат от хора, които не могат самостоятелно да решават алпийски проблеми. Това са гид услуги във високата планина и тогава ти се явяваш клиент на фирмите като турист. Все още обаче не всичко на Еверест е превърнато в екстремна туристическа дестинация, тъй като има много маршрути, които не са посетени масово.“ Запитан как БФКА ще почете Боян Петров Тотев обяви, че ще предложи Деня на предизвикателството, който всяка година се отбелязва в София през есента, да бъде посветен на изчезналия под връх Шиша Пангма български алпинист. „Въпреки че изкачването на Боян не бе организирано от нас, след първите информации за изчезването му ние веднага решихме от аварийния фонд да преведем 50% по сметката, която бе открита от жена му. Наясно бяхме, че това е много малка сума, както бяхме наясно и какво следва от едно такова изчезване, но все пак искахме да подпомогнем най вече семейството му и спасителите, които се опитваха да го намерят“, обясни още Тотев.", "date": "2018.05.18", "title": "Алпинистите у нас против мерките за сигурност на Еверест"}
{"url": "https://www.monitor.bg:443/bg/a/view/alek-bolduin-stana-bashta-za-peti-pyt-99908", "text": "Холивудската звезда Алек Болдуин стана баща за пети път, след като съпругата му Хилария го дари със син. 60-годишният актьор съобщи щастливата вест в социалните мрежи, като публикува снимка кадър с новороденото бебе. То е четвъртият общ наследник на Болдуин и съпругата му. Звездата от „Пърл Харбър“ има и голяма дъщеря Айрланд от брака си с актрисата Ким Бейсинджър. Заедно с Хилария, Болдуин се разходи до олтара през 2012 г. Година по-късно се роди и първото им дете – Кармен. След нея на бял свят се появиха Рафаел и Леонардо. Хилария, която е йога инструктор, е с 26 години по-млада от съпруга си.", "date": "2018.05.18", "title": "Алек Болдуин стана баща за пети път"}
{"url": "https://www.monitor.bg:443/bg/a/view/jeni-sys-skrit-diabet-rajdat-debeli-bebeta-otkrivat-23-000-novi-sluchaja-vsjaka-godina-99737", "text": " Жените, които раждат деца с тегло над 3,5 кг, страдат от скрит диабет или са застрашени да развият заболяването, предупредиха от Българското дружество по ендокринология. За да не се закъснее с лечението, бъдещите майки трябва да бъдат изследвани за заболяването по време на бременността. Това заяви водещият ендокринолог проф. Анна-Мария Борисова. Диабетът взима епидемични размери в последните години. Ето защо Международната диабетна федерация и Кралската диабетна асоциация препоръчват да се прави обременяване с глюкоза на жени, на които току-що им е съобщено, че са бременни, допълни тя и уточни, че това е начинът да установяване на заболяването, както и на риска то да бъде развито. Факт е, че в съвременното общество жените забременяват на все по-късна възраст. С напредването на годините рискът от развитието на захарен диабет нараства. Оказва се, че у нас около 26% от хората на между 20 и 44-годишна възраст имат затлъстяване, а това е периодът за настъпване на бременност. Те са изложени на риск за диабет но не знаят. Ако бременната е с диабет и не се лекува, може да абортира, да роди преждевременно или детето да е с малформации. Когато се знае за наличието на диабета, лекарите взимат мерки и тези рискове се избягват. В 24-ата и 28-ата седмица се прави второ обременяване с глюкоза за търсене на специфичния за бременността диабет, наричан още гестационен диабет. То се прави само на тези, на които при първото изследване не е доказано наличието на захарен диабет, поясни проф. Анна – Мария Борисова. Световната здравна организация също предупреждава за епидемия от диабет. По нейни данни за 15 години броят на диабетиците е нараснал почти трикратно. През 2000 г. те са били 151 милиона, а 2015 г. – 415 милиона по света. В същото време за десет години в България се установява увеличаване на техния брой, като годишно той нараства с около 23 000 души. Наднорменото тегло и обездвижването са основните рискови фактори за развитето на заболяването. От него не са пощадени и хипертониците, хората с висок холестерол и тези, които имат в рода диабетици първа степен. Затова когато човек прехвърли 45-годишна възраст, трябва да следи кръвната си захар категорични са ендокринолозите. Това става с направление от личния лекар, уточняват те. Диабетът е причинен от нивата на захар (глюкоза) в кръвта. Тялото има излишна глюкоза, когато панкреасът не произвежда достатъчно инсулин или ако клетките не реагират на него. Проучвания показват, че само 10% от пациентите са с диабет тип 1. Той е по-често срещан при хора под 30 години. Това обикновено се причинява от неспособността на организма да произвежда инсулин, като причините в повечето случаи са генетични. За разлика от него диабет тип 2 е най-често срещаният - при 90 на сто от засегнатите от това заболяване. Приоритетно той поразява хората над 40-годишна възраст. И тук панкреасът е в основата на проблема – или той не произвежда достатъчно инсулин, или клетките не реагират на инсулина (инсулинова резистентност). Диабет тип 2 може да работи в човешкото тяло безсимптомно години наред, докато при този от тип 1 признаците се появяват само няколко седмици, когато той вече е налице. Това е и основната причина, поради която пациентите от т. нар. категория „тежки диабетици“ се установяват, когато заболяването вече е напреднало, получават се усложнения, включително диабетно стъпало, често пъти налагащо ампутация. По правило в такива случаи зрението бавно, но категорично също се уврежда. Затова, ендокринолозите препоръчват хората над 40-те да си правят кръвни изследвания всяка година. Това е най-сигурният начин да са наясно с нивата на кръвната захар.  ", "date": "2018.05.18", "title": "Жени със скрит диабет раждат дебели бебета "}
{"url": "https://www.monitor.bg:443/bg/a/view/slynce-predi-objad-dyjd-sled-pladne-predvijdat-sinopticite-99894", "text": "Днес преди обяд ще бъде предимно слънчево, но следобед ще се развива купеста и купесто-дъждовна облачност и на много места в Южна България ще превали и прегърми. По-значителни ще са явленията в югоизточните райони от страната. След пладне в Дунавската равнина ще се появи слаб до умерен западен вятър. Привечер над Западна България облачността ще се увеличи, и през нощта срещу събота и там ще има превалявания и гръмотевици. Максималните температури ще са 24° - 29°. Това съобщи за Агенция „Фокус“ Мартин Славчев, дежурен синоптик в Националния институт по метеорология и хидрология (НИМХ) към Българската академия на науките (БАН). Над Черноморието ще преобладава слънчево време, с временни увеличения на облачността, но ще е почти без валежи. Максимални температури на въздуха: 25-27°. Температурата на морската вода е 18-20°. Вълнението на морето ще е около 2 бала. Преди обяд в планините ще бъде предимно слънчево, но по късно през деня облачността ще се увеличава и на много места ще превали и прегърми. В отделни райони валежите ще са интензивни. Ще духа умерен, по билата временно силен вятър от запад-югозапад. Максималната температура на височина 1200 метра ще е около 18°, на 2000 метра – около 11°. Атмосферното налягане ще се понижи и ще е по ниско от средното за месеца. В събота от север-северозапад ще нахлува малко по-хладен въздух. Валежите ще обхванат страната, ще се усилят, ще има и гръмотевични бури и градушки. През нощта срещу събота значителни количества валеж се очакват на места в северозападната, а през деня в събота – в източната половина от страната. Дневните температури на места в Северна България ще са около 20°, докато на юг отново ще надвишават 25°. В неделя преди обяд ще превалява на места, главно в източната половина от страната, а след обяд в планините. В понеделник вятърът ще се ориентира от изток-югоизток. Ще има и слънчеви часове, но и развитие на купесто-дъждовна облачност, с краткотрайни превалявания, на места и с гръмотевични бури, главно около и след обяд. Валежите ще са в Западна България и в североизточните райони. Отново в отделни райони са възможни интензивни локални валежи и градушки. Максималните температури ще са между 22° и 27°.", "date": "2018.05.18", "title": "Синоптиците предвиждат слънце преди обяд, дъжд след пладне "}
{"url": "https://www.monitor.bg:443/bg/a/view/pekin-gotov-da-kupuva-us-petrol-sreshtu-dostyp-do-amerikanski-tehnologii-99896", "text": "Китай е готов да купува от САЩ петрол, втечнен природен газ и въглища, но при условие, че американците свалят ограниченията за експорт на високи технологии за Пекин, пише Global Times, цитиран от ТАСС. Публикацията е по повод двустранните преговори водени в момента във Вашингтон с участието на зам.-председателя на Държавния съвет на КНР Лю Хе и други китайски официални лица. Изданието подчертава, че Пекин няма намерение да се отказва от основните си интереси в търговията със САЩ, но допуска определени отстъпки в преговорите. Според The New York Times Китай е готов да предложи пакет от отстъпки на САЩ на обща стойност 200 млрд. долара за да бъде съкратен американският дефицит в двустранната търговия. Global Times обръща внимание и на подписаното в четвъртък споразумение между Китай и Евразийския икономически съюз, укрепвайки своите търговски връзки с Русия, Казахстан, Беларус, Киргизия и Армения и укрепва митническото сътрудничеството, защитата на интелектуалната собственост, конкуренцията и държавните поръчки. Днес стана известно, че Китай е отменил въведената на 17 април задължителна банкова гаранция за внос на сорго от САЩ.", "date": "2018.05.18", "title": "Пекин готов да купува US-петрол срещу достъп до американски технологии"}
{"url": "https://www.monitor.bg:443/bg/a/view/bsp-vnasja-sybranite-podpisi-sreshtu-sdelkata-s-ch-ez-v-komisijata-za-energijno-i-vodno-regulirane-99897", "text": "Представители на БСП внасят събраните подписи от Национална гражданска инициатива държавата да отмени сделката за ЧЕЗ в Комисията за енергийно и водно регулиране, съобщиха от пресцентъра на партията. По Закон регулаторът има правомощия да се намесва в големи сделки за енергийни и водни предприятия, когато това засяга националната сигурност. В началото на март от левицата обявиха, че започват да събират подписи срещу покупката на дружеството от „Инерком”. В четвъртък депутатите приеха доклада на временната комисия, която проверяваше сделката. Според документа „Инерком” на Гинка Върбакова не отговаря на изискванията за купувач на ЧЕЗ. Въпреки изводите, самият доклад не може да спре изпълнението на сделката. Той обаче задължава правителството да включи ЕРП-тата сред националните стратегически обекти.", "date": "2018.05.18", "title": "БСП внася събраните подписи срещу сделката с ЧЕЗ в Комисията за енергийно и водно регулиране"}
{"url": "https://www.monitor.bg:443/bg/a/view/pyrva-jena-na-shturvala-na-cru-99895", "text": "Сенатът на САЩ утвърди Джина Хаспъл за ръководител на ЦРУ, въпреки спорната й роля в програмите за изтезания след атентатите от 11 септември, съобщи Франс прес. Кандидатурата на 61-годишната Хаспъл бе подкрепена с 54 от 99 гласа в горната камара на американския Конгрес, включително от шестима сенатори от опозиционната Демократическа партия. Тя е първата жена, която застава начело разузнавателната агенция. Хаспъл работи от 33 години в Централното разузнавателно управление и досега бе негов заместник-директор. Заменя на директорския пост Майк Помпейо, който стана държавен секретар. Специалистка е по тайните операции и през по-голямата си част от кариерата е била агент под прикритие, отбеляза Ройтерс. Кандидатурата й породи полемики, защото е ръководила поне през част от 2002 г. таен затвор на ЦРУ в Тайланд, където предполагаеми членове на Ал Каида често са били изтезавани. Три години по-късно е наредила видеозаписите от разпитите им да бъдат унищожени.", "date": "2018.05.18", "title": "Първа жена на щурвала на ЦРУ"}
{"url": "https://www.monitor.bg:443/bg/a/view/fandykova-otkriva-dve-renovirani-mestoobitanija-v-zooparka-99881", "text": "Кметът на София Йорданка Фандъкова ще открие две нови местообитания в Зоопарка днес. Обновените и разширени външни заграждения на сурикатите и на гривестите бодливи свинчета са поредния завършен ремонт в парка, обясниха от Столичната община. В края на месеца ще стартира и мащабната реконструкция и разширение на сектор „Примати“, което ще е вторият голям ремонт в новата история на парка, след завършването на разширението на сектор „Големи котки“ през 2017 г. Откриването на новите клетки са символичен старт на честванията на Столичния зоопарк по повод 130 годишнина от създаването му. През почивните дни пък са предвидени концерти за малки и големи.", "date": "2018.05.18", "title": "Фандъкова открива две реновирани местообитания в Зоопарка"}
{"url": "https://www.monitor.bg:443/bg/a/view/v-sa-sht-goljama-chast-ot-dobiva-na-shistov-neft-bil-gubesht-99898", "text": "Много американските компании, които добиват шистов петрол използвайки фракинг технология били губещи, независимо от поскъпването на нефта, пише The Wall Street Journal. В публикацията се цитират оценки, според които през първото тримесечие на годината от 20-те най-големи фирми в тази сфера, само 5 били печеливши. Останалите общо изхарчили 2 млрд. долара повече, отколкото са получили от дейността си. Според изданието средно на 1 заработен долар е бил инвестиран по 1,13 долара. Фракингът е технология за добив на шистови въглеводороди с помощта на хидравлично разбиване на пластовете. В процеса на извличането им под земята под налягане се вкарват химически разтвори, които помагат за разрушаването на пластовете с шистовите въглеводороди и изпомпването им на повърхността.", "date": "2018.05.18", "title": "В САЩ голяма част от добива на шистов нефт бил губещ"}
{"url": "https://www.monitor.bg:443/bg/a/view/dni-na-robotikata-v-tu-99871", "text": "На 18-ти и 19-ти май 2018 г. ще се проведат ежегодните „Дни на роботиката“ в Технически Университет – София. В тях ще вземат участието на студенти и ученици. Събитието ще се състои от две части – конферентна и състезателна. На 18 май (петък) от 10:00 ч. в Библиотечно-информационния център ще се проведе конферентна част. Тогава участниците ще презентират своите разработки. На следващият ден - 19 май (събота) отново от 10:00 ч. в учебен корпус 12 ще се проведе състезателната част. Тя ще в следните категории: шоу с дронове(SpaceR), следене на линия (собствени), следене на линия (платформа), 2D лабиринт, 3D лабиринт, мини сумо(10x10), Еdge detector (собствени), лични разработки. Организатори на събитието са Студентски клуб „Роботика“ и Факултет „Автоматика“ на Технически Университет – София.", "date": "2018.05.18", "title": "„Дни на роботиката“ в ТУ"}
