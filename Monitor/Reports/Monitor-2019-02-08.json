{"url": "https://www.monitor.bg/bg/a/view/dete-izhvyrcha-ot-kolata-na-majka-si-zagina-na-mjasto-na-hemus-156796", "text": "Дете на 9 години загина при тежка катастрофа на АМ \"Хемус\" край София. Сигналът за инцидента е подаден в 19.36 часа. Първата линейка е пристигнала 10 минути по-късно. Детето е изхвърчало от колата, шофирана от майка му. На мястото на катастрофата е извикана и втора линейка. Според първоначалната информация, след загуба на контрол над управлението, лек автомобил се е ударил в мантинелата и се е обърнал на платното за насрещно движение, съобщават от МВР. Майката е настанена в болница без опасност за живота, но в силен шок, съобщи Нова телевизия. Временно участъкът от магистралата при 2 км в посока София бе затворен за движение. Трафикът се пренасочваше от пътен възел  Яна през Г. Богоров в посока София и се контролираше от Пътна полиция.", "date": "2019.02.08", "title": "Дете изхвърча от колата на майка си, загина на място на „Хемус“"}
{"url": "https://www.monitor.bg:443/bg/a/view/monfis-srazi-cicipas-i-si-osiguri-polufinal-sreshtu-medvedev-156795", "text": "Гаел Монфис се класира за полуфиналите на „София Оупън“ 2019, след като победи Стефанос Циципас с 6:3, 7:6(5) след точно час и половина игра в столичната „Арена Армеец“. Френският тенисист, поставен под №7 в схемата, изнесе страхотен мач, в който не загуби нито веднъж подаването си и запълни финалното каре на турнира. В събота, не преди 18.00 часа, Монфис ще се изправи срещу третия поставен Данийл Медведев (Рус) в пряк дуел за място на финала. До момента французинът и руснакът не са се срещали нито веднъж в официален мач. Другият полуфинал противопоставя Матео Беретини (Италия) и Мартон Фучович (Унгария). Медведев стигна полуфиналите след победа с 6:4, 6:1 над словака Мартин Клижан. Руснакът, номер 3 в схемата, приключи двубоя с 9 аса на сметката си. Той записа впечатляващи показатели при начален удар – 85% спечелени точки след първи и 83% след втори сервис. „Данийл е съперник, който натрупа доста победи тази година. Игра финал в Бризбейн, а в Мелбърн направи много силен мач срещу Джокович. Утре очаквам, че топката ще стои ниско. Той има страхотен сервис, но това е просто едно от качествата му, срещу което ще трябва да се адаптирам“, коментира сМонфис следващия си опонент. Запитан за титлата, той заяви: „Титлата е още далеч. Утре ми предстои полуфинал срещу съвсем различен съперник, със съвсем различен стил на игра. Ако утре вечер стоя срещу вас (бел.ред. – журналистите) като победител, може да ми зададете този въпрос.“ Сензацията Циципас, който напуска турнира, пък заяви: „Наслаждавах се да играя на този турнир. Определено беше невероятно! Усетих цялата енергия от публиката. Приятно ми е да играя при различни условия, различни от повечето турнири. Предполагам, че ще ми бъде приятно да се върна догодина“.", "date": "2019.02.08", "title": "Монфис срази Циципас и си осигури полуфинал срещу Медведев"}
{"url": "https://www.monitor.bg:443/bg/a/view/bufon-pozdravi-kamata-za-rojdenija-mu-den-156785", "text": "Легендарният италиански страж Джанлуиджи Буфон честити по оригинален начин 53-тия рожден ден на Христо Стоичков. Вратарят на „Пари Сен Жермен“ публикува снимка с Камата в официалния си профил във Фейсбук, която придружи с послание, преведено на италиански, френски и английски език. „Беше на терена до мен в деня на моя дебют в Серия А. Поздравления и честит рожден ден, Христо Стоичков”, написа Буфон за някогашния си съотборник в „Парма“. Поздравления звездата на българския футбол получи от редица футболни звезди у нас и в чужбина, а към честитките се присъединиха и БФС и ЦСКА. С червения екип изиграва 123 мача, в които отбелязва 82 гола. Стоичков е трикратен шампион на България, четикратен носител на Купата на България и носител на първата в историята суперкупа на страната. Играе и на полуфинал за КНК през 1989 година, когато печели „Златната обувка“. През 1990 година е трансфериран в „Барселона“. Стоичков е в основата и на незабравимото американско лято през 1994 г., когато печели и „Златната топка“.", "date": "2019.02.08", "title": "Буфон поздрави Камата за рождения му ден"}
{"url": "https://www.monitor.bg:443/bg/a/view/italija-ni-konkurira-za-evro-2028-156787", "text": "Президентът на италианската футболна федерация Габриеле Гравина разкри, че страната се готви да подаде заявка за домакинство на Евро 2028. Сред кандидатите за провеждане на форума е и България. Заедно със Сърбия, Гърция и Румъния страната ни кандидатства за Евро 2028, Мондиал 2030 и Евро 2030. До този момент и Испания е заявила интерес към Евро 2028. „Домакинството на Евро 2028 е обоснована идея. Това е проект, който може да предизвика ентусиазъм в страната и да стане отправна точка за подобряване и развиване на нашата футболна инфраструктура. Надявам се, че УЕФА ще удовлетвори нашето желание”, коментира Гравина. Италия е била домакин на европейско първенство за последно пред 1980 година. Страната е приемала и световните първенства през 1934 и 1990 година.", "date": "2019.02.08", "title": "Италия ни конкурира за Евро 2028"}
{"url": "https://www.monitor.bg:443/bg/a/view/100-kila-stana-otlichnik-na-hip-hop-nagradite-156775", "text": "Отличник с общ архив от шест награди за „най-добър рапър“ от 359 Hip Hop Awards – като такъв си тръгна любимецът на меломаните 100 Кила от церемонията по раздаването на отличията вчера. Изпълнителят на „Няма такава жена“ триумфира и тази година на събитието, като освен големия приз в средите, прибра и статуетката за модна икона сред мъжете. Тото H (Йонислав Йотов) и групата му с Лъчезар Евтимов „СкандаУ“ също бяха сред победителите на хип-хоп наградите. „Чужди усмивки“ на победителя от „Вип Брадър“ 2017 бе обявена за песен на годината. СкандаУните рими на изпълнителите на „Кокаина“ и „Без да пие“ пък им докараха приза за най-добра група. Сред R&B изпълнителите триумфираха Гери-Никол и Venzy, като яката дупара на родната сцена дефилира на сцената в зала EFE и като моден идол сред жените. Ndoe и песента му „Ще дойдеш ли с мен“ пък се окичиха с приза за видеоклип на годината.", "date": "2019.02.08", "title": "100 Кила стана отличник на хип-хоп наградите"}
{"url": "https://www.monitor.bg:443/bg/a/view/cvetan-vasilev-oplete-v-lyjite-si-za-peevski-i-britansko-izdanie-156792", "text": "Медийната кампания срещу депутата и издател на „Телеграф Медиа“ Делян Пеевски, водена от Цветан Василев и подпомагана от партньорите му олигарси у нас - подсъдимите издатели Иво Прокопиев и Огнян Донев и газовия бос Сашо Дончев, оплете в лъжите си поредна международна медия. Депутатът е основна мишена на цялата групичка заради законодателните си инициативи, с част от които спря вторичния грабеж на КТБ, а с други направи прозрачно финансирането на вестниците и онлайн медиите в страната. В отговор се превърна в основен прицел на дезинформациите, публикувани в изданията, свързани с олигарсите, като в немалка част от случаите фалшивите новини, захранващи тази фабрика за клевети, идват по линия на работещи на свободна практика журналисти, публикуващи свои статии в чужди издания. Целта на този вид активни мероприятия е т.нар. статии да са препрани със западен имидж и уж да имат по-голяма тежест при мигновеното им препечатване у нас от медиите, финансирани от олигарси. А цялата медийна кампания се захранва с парите, откраднати от вложителите на КТБ. Този път в мрежите на клеветите, разпространявани за Пеевски, попадна онлайн издание, иначе претендиращо да дава трибуна на сериозни научни и аналитични статии - The Conversation (б.р. - „Разговорът“). Името му е намесено без каквато и да било логична връзка в статия от 6 февруари, публикувана в британското издание на The Conversation и озаглавена „Автокрациите, имитиращи демокрации, са заплаха по целия свят“. И докато авторът на статията Ричард Карни е професор в Китайско-европейското международно бизнес училище, В материала си, наред с изброяването на авторитарни режими и проявленията им в Африка, Азия, Малайзия, Сингапур и Венецуела, Европа и Русия, Карни лепва абсолютно механично депутата, твърдейки, че прокарва проруски политики, че е изградил медийна империя със заеми от „частично притежавана от Русия банка“ и контролирал около 40% от българския вестникарски сектор и 80% от разпространението на вестници. Все опровергавани десетки пъти твърдения, нямащи нищо общо с истината, но пък основни опорки на кампанията, водена от Цветан Василев и приятелите му олигарси. Това обяснява и защо, макар нито авторът, нито изданието The Conversation да са познати в България, статията беше препечатана почти мигновено от спонсорирания от Цветан Василев сайт на агент Академик на ДС Огнян Стефанов „Фрогнюз“. При това, дописвайки статията с допълнителни свои манипулации. Ден по-късно, към работилницата за фалшиви новини се присъедини и друга брънка от олигархичната машина за манипулации - сайтът \"Медиапул\" на говорителката на Иван Костов - Стояна Георгиева. Пеевски няма и никога не е имал проруска ориентация. За разлика от хората, в чиято полза работи очернянето на името му. Както Василев, така и Прокопиев, Донев и Дончев са с комунистическо минало и с пряко свързано с руски интереси настояще. Сред тях с връзките си с Кремъл буквално „блести“ подсъдимият за източване на милиарди от КТБ банкер беглец, който се пробва да открадне под носа на държавата „златните активи“, финансирани от фалираната банка, с помощта на руския олигарх Константин Малофеев и негови подставени лица. Подобно на издателя си, и медиите от „Телеграф Медиа“ винаги са имали проатлантическа ориентация и това лесно може да бъде проследено в теченията им назад през годините. Делян Пеевски никога не е имал нещо общо с разпространението на вестници в страната, камо ли да държи 80% от пазара – също факт, който лъсва при елементарна проверка в регистрите. Лъжа е и друго от твърденията – че контролира 40% от вестникарския пазар. Според данни на НСИ за 2017 г. вестниците в страната са 245, като 105 от тях са седмичници, а ежедневниците са 37. На този фон вестниците от групата на „Телеграф Медиа“, общо 6 на брой – 2 седмичника, един регионален всекидневник и три национални ежедневника - „Телеграф“, „Монитор“ и „Меридиан мач“, са минимален процент от пазара. Факт е, че в групата е най-тиражният всекидневник в страната, но това се дължи на безусловното обстоятелство, че читателите се доверяват на изданията ни заради тяхната обективност и проверена информация. Всичко това са все публични данни, достъпни и на английски език, и ако авторът на статията, както и изданието, което я е публикувало, си бяха направили труда да проверят фактите, нямаше да пишат лъжи. Как тогава изобщо абзацът е попаднал в статията? Авторът буквално го е копирал от „изследване“ от 2016 г., което в частта за България е правено от двама сътрудници на Центъра за изследване на демокрацията – Мартин Владимиров и Руслан Стефанов. Това НПО е пряко свързано с бившия премиер Иван Костов, благодарение на когото Цветан Василев придоби КТБ, а партньорите му - бизнес империите си.  В най-новото творение на машината за клевети впрочем има и друга българска следа. The Conversation e мрежа от онлайн сайтове под същото име, базирани на няколко континента и със седалище в Мелбърн, Австралия. Принципът, на който се основават изданията в различните държави, е един и същ – сред създателите им са университети и фондации. Така и базираното в Лондон издание с името The Conversation е основано от дузина университети, сред които и University College of London – учебното заведение, в което се е обучавала щерката на банкера беглец, също обвиняема за пране на пари и криеща се в странство от правосъдието у нас, Радосвета Василева. Дали и доколко тя е свързана с публикуването на статията, съдържаща толкова много лъжлива информация, е въпрос, на който може да отговори изданието. Фактът е, че то волно или не се превърна в част от очерняща кампания, финансирана с пари, откраднати от български данъкоплатци.", "date": "2019.02.08", "title": "Цветан Василев оплете в лъжите  си за Пеевски и британско издание"}
{"url": "https://www.monitor.bg:443/bg/a/view/4-g-za-ultrasa-ranil-policajka-156789", "text": "Софийски градски съд осъди на 4 г. затвор в общежитие от открит тип Йордан Исаев, който рани с бомбичка полицай и полицайка по време на мач между \"Левски\" и \"ЦСКА\" през април миналата година.  Съдът го призна за виновен, че е извършил престъплението по хулигански подбуди. Той ще трябва да плати обезщетение от 60 000 лв. на ранената полицайка Гергана Зашева и 2000 лв. на другия пострадал служител на реда. Прокуратурата поиска 6 г. затвор за Исаев. На първото и единствено заседание той призна вината си и поиска делото да се гледа по съкратената процедура. Гергана Зашева поиска 100 000 лв.обезщетение, а колегата й – 5000 лв. Исаев бе осъден на 6 г. затвор, но тъй като делото бе гледано по съкратената процедура, наказанието бе намалено с 1/3, т.е. 4 г. затвор. Съдът прие, че има грубо незачитане на обществените правила. Разбитата в стъкло бомбичка е довела до причиняването на тежка телесна повреда на полицайката, която вече вижда само силуети с едното си око.", "date": "2019.02.08", "title": "4 г. за ултраса ранил полицайка "}
{"url": "https://www.monitor.bg:443/bg/a/view/bydeshteto-na-levski-shte-e-jasno-do-ponedelnik-156790", "text": "Въпросителните около бъдещето на „Левски“ трябва да падне буквално до часове, научи „Монитор“. Очаква се в резултат на точните цифри от провеждания на „Герена“ одит да съвсем скоро да излезе официална позиция за това в каква посока ще поемат „сините“. На този етап лансираната версия за това, че новите собственици в „Левски“ ще са Димитър Иванков, Христо Йовов и Даниел Боримиров остава в сферата на спекулациите, а с ръководни функции разполага единствено изпълнителния директор Павел Колев. „Аз съм назначен от Васил Божков на работа в клуба. Нямам информация, че на други хора. На този етап съм на работа в „Левски“. Ако Васил Божков ми каже, че няма да е собственик, тогава ще си тръгна. Това ще стори и целият управителен съвет на клуба, тъй като е напълно нормално. Нашата работа е да извършим одит в клуба и да начертаем стратегия за бъдещето“, коментира Колев лавината от медийни публикации. Той посочи още, че дълговете на клуба са „Ситуацията е ясна и с правилен мениджмънт могат да бъдат погасени“, допълни „синият“ директор.  Неяснотата около моментното бъдеще на тима пък замрази временно и селекцията. Бившият национал Живко Миланов вече е официално свободен агент и е в напреднали преговори с Павел Колев и на практика има принципна договорка с настоящото ръководство на родния си клуб. Бранителят обаче е предпочел да изчака относно яснотата около управленската структура в клуба от стаион „Георги Аспарухов“ преди да подпише. Близки до футболиста твърдят, че ако не бяха противоречивите информации от последните часове, Миланов можеше да бъде смятан за сигурно ново попълнение на столичния гранд. ", "date": "2019.02.08", "title": "Бъдещето на „Левски“ ще е ясно до понеделник"}
{"url": "https://www.monitor.bg:443/bg/a/view/broim-10-bona-otgore-za-ekzotichna-svatba-156791", "text": "Сватбата е едно от най-значимите събития в живота и затова е доста скъпо. Проверка на „Монитор“ сочи, че ако искаме да разменим брачни обети на нетрадиционни локации, то тържеството ще се оскъпи с до 10 000 лв. Сред най-популярните са Царевец, Дворецът в Балчик, Античният театър в Пловдив и дворецът Евксиноград. Младоженците в София се спират на Националния исторически музей, двореца Врана и ботаническите градини. В НИМ само наемът за градината струва 4500 лв. без включени обслужващ персонал, меню и т.н. В двореца Врана могат да се изпълнят само изнесени церемонии, но не и тържества. За до 100 човека гости цената е 820 лв., а от 100 до 200 – 1640 лв. Това не включва осигуряване на обредно лице, а условието е церемонията да е с продължителност до два часа. Заснемането на фотосесия, била тя сватбена или не, е 120 лв. и трябва да се проведе в извънработно време с максимална продължителност от четири часа. Тенденцията сватбите да се провеждат в гората и на полето също трупа популярност, като тя далеч не излиза по-евтина. „Местата в София за открити сватби са ограничени. Не само като места, а като възможности. На някои от тези места липсва основното оборудване, което е необходимо, за да се направи такова събитие. Нашата роля е да осигурим обслужващ персонал като сервитьори, готвачи... Ако нашите клиенти изберат поляна в гората, стига да има път, осигуряваме шатра, подова конструкция, тоалетни, мобилна кухня и т.н.“, разказват пред „Монитор“ от екипа на кетъринг компания. Такъв тип тържество може да олекоти джоба на младоженците със 7000, 70 000 лв. или дори повече, според изискванията на празнуващите. „Не може да се каже ориентировъчна цена. Правили сме украса за 100 лв., правили сме украса и за над 15 000 лв. Има менюта по 30 лв. и по 140 лв. на човек“, коментират от сватбена агенция. Младоженци във Варна си казват заветното „да” край морето, като много от двойките търсят екзотично и запомнящо се място, на което да увековечат своя празник. Така освен в ритуалната зала те се женят в музеи, в летния театър или в двореца Евксиноград. Там обаче цената е най-солена. Едно сватбено тържество в легендарната царска резиденция „Евксиноград“ струва около 100 бона с всичките екстри. Възможно е обаче да има големи намаления за ВИП персони, като сумата може да падне наполовина. Само разрешителното за провеждане на подобно тържество в двореца струва 10 000 лева, сочат запознати. Другите екстри – ритуал, кетъринг, снимки с дрон и фотосесии на младоженците и гостите, се доплащат допълнително. Напливът на кандидати да се оженят сред елегантните градини, ренесансовите декори, шадраваните и статуите е сериозен и свободни за венчавки дни има едва наесен, показва наша проверка. Младоженци сключват граждански брак в басейна на водния комплекс „Акваполис” в курортния комплекс Златни пясъци или под водата до потопения в морето бивш правителствен самолет Ту-154 на Тодор Живков. Сред най-атрактивните места за сватби във Видин и Белоградчик са крепостта Баба Вида, Видинската художествена галерия и историческата крепост Калето край Белоградчишките скали. Стотици са случаите, в които двойките не само от община Видин, но и от по-далечни места в страната и чужбина решават да сключат граждански брак сред стените на средновековния замък Баба Вида. Много от тях отправят покана към кмета да извърши сватбения ритуал в качеството си на длъжностно лице. Ако ритуалът за сключване на брак e в историческата крепост Баба Вида, в художествена галерия или на друго място, цената e около два пъти по-висока от обикновения ритуал. 336 лв. e с участието на филхармонията и 360 лв. с участието на ансамбъл „Дунав”. Всички желаещи да сключат граждански брак в крепостта Баба Вида или в художествената галерия заплащат и една допълнителна сума към Регионалния исторически музей. Тя е 250 лева за ползване на историческия паметник и 150 лева за художествената галерия. Само 30 процента от сватбените ритуали в Двореца в Балчик са с български младоженци, показва статистиката на културната институция. Изцяло чуждите сватбени тържества са около 20%, като от тях водещо място заемат онези от британските и румънските поданици. Преобладават смесените бракове – 50 на сто от проведените ритуали. Едни от най-екзотичните младоженци, венчали се в Двореца, са от о-в Бали, Сингапур, Дубай, Исландия, САЩ, Мексико, Венецуела, Андалусия (Испания), Тоскана (Италия), Австралия, Ирландия. Най-впечатляваща като численост е била сватбата на двойка от София, на която е имало 320 гости. Като най-помпозна би могла да се определи сватбената церемония на двойка от Румъния и Испания, на която всички гости, включително и младоженците, са били в традиционни фолклорни носии, типични за региона, от който произхожда родът им. Сватбеният календар стартира в началото на май и приключва в средата на месец октомври. Мястото, където младоженците изричат своите клетви на вярност, е едно от най-знаковите на територията на културния център. Това е Нимфеума (храм на водата)-римска лоджия, построена и използвана от румънската кралица Мария Александра Виктория де Единбур като място, на което тя е празнувала свои рождени и именни дни, посрещала е множество значими гости, делегации и шествия по различни официални поводи. Церемониите се провеждат в уникална обстановка на открито – сред оригиналната архитектура, редките цветя и дървета, под звуците на класическа музика и „Сватбеният марш” на Менделсон. Освен Нимфеума за венчавка младоженците избират и параклиса, Плачещата градина или Розариума. С всяка изминала година интересът към изнесените ритуали в Двореца расте, отчитат от институцията. Когато през 2007 година Общинският съвет на Балчик разреши сключването на брак в Двореца, сватбите бяха едва 10. Сега се извършват по над 55-65 ритуала годишно. Цената е 200 лв. На фона на всички „екзотични“ локации (най-често разбирани като „много скъпи“), на които в България можете да си кажете „да“, истински невероятно място за сватба е връх в планината. А още по-невероятно е, че няма нужда младоженците да изсипят пари колкото за нов лек автомобил. Става дума за едно от най-красивите места в Родопите – панорамната площадка Орлово око на връх Св. Илия, която се извисява на стотици метри над Триградското ждрело. В последно време тя е магнит за туристи, но първата сватба там е била на 4 септември 2014 г. Мястото е приказно, далеч от цивилизация и сред неповторима природа. Изглежда като инвестиция с много нули, но като ударите чертата, ще се окаже, че е по-евтино от треторазреден ресторант в София. Самият брак, парафиран от кмета, струва 80 лв. За да стигнете до върха с бяла булчинска рокля и токчета, не е нужно да бродите с часове по горските пътеки. Високопроходими джипове ще ви качат там заедно с гостите ви срещу 10 лв. на човек. Когато си в Родопите, прави като родопчаните. Затова гайдата е задължителен атрибут към подобно нестандартно празненство. За да наемете гайдар, ще трябва да се бръкнете между 50 и 100 лв. В подножието на хълма се е сгушило малкото селце Ягодина, което също е чудна туристическа дестинация заради едноименната пещера наблизо. Затова има и много къщи за гости, където може да се настаните с всички, които сте поканили на сватбата. Нощувката в уникалното хотелче „Каменик“ например струва 25 лв. на човек, а гостоприемните домакини предлагат и домашна храна за празника, която е повече от достъпна. Така за една скромна сватба само с кумове ще имате не повече от 500 лв. разходи - сума, която е пренебрежимо малка за подобни празненства. Във Велико Търново желаещите да направят своя сватбен ден още по-незабравим могат да го сторят, като се върнат назад в историята. От няколко години местната община и историческият музей предлагат вричане във вярност на крепостта Царевец, на фона на крепостните стени и зъбери. Това „удоволствие” обаче не е по джоба на всеки, тъй като струва 2000 лева. Половината от сумата е за историческия музей, който стопанисва хълма, а другите 1000 лв. са такса за извършване на ритуала и се плащат на общината. Вероятно заради високата цена и сватбите, извършени досега на Царевец, са само три. Първата е била през 2008 г., когато са се венчали българка и французин. След това бившата депутатка Юлияна Дончева и избраникът й - ММА боецът Станислав Недков – Стъки, си казаха „да” сред крепостните кули, а последната сватба е от 2011 г. Ритуалът на Царевец е изключително атрактивен и запомнящ се. Младоженците, кумовете и гостите се посрещат на портите на Царевец от въоръжени стражници, облечени в бойни доспехи, с извадени мечове в ръка. Те ги отвеждат до площадката под Патриаршията, където се извършва гражданската церемония по бракосъчетаването. Освен на Царевец кандидат-младоженците могат да кажат своето заветно „да” и в останалите обекти, стопанисвани от историческия музей. Желаещите да се оженят в бившия турски конак, където е заседавало първото българско Велико народно събрание след Освобождението, трябва да заплатят 1000 лв. в музея и отделно таксата за ритуала на общината. Сключването на брак пред Паметника на Асеневци струва значително по-евтино - 360 лв. Преди две години се извърши пък първата сватбена церемония сред разкопките на римското селище Никополис ад Иструм. Церемонията се проведе сред останките на одеона, някогашния театър на античния град. Двамата новобрачни Виолета и Ивайло Накови и техните кумове се появиха сред руините, облечени в древноримски тоги. Сватбата започна с танц на весталките, които пречистват символично помещението и душите на присъстващите. След това младоженците бяха въведени от родителите им, а понтифакс отправи молитви към Юпитер, Венера и Диана. Жрица постави пръстените върху ръцете на двамата и ги благослови. След римския ритуал обаче, за да бъде всичко законно, кметът на В. Търново извърши и граждански ритуал. Церемонията завърши с почерпка от ястия, приготвени по древноримски рецепти. Античният театър, Римският стадион, Малката базилика или красива възрожденска къща в Стария Пловдив. Пред тази дилема се изправят доста младоженци, които искат да имат неповторим, незабравим и уникален изнесен сватбен ритуал в Пловдив. Местата в града на тепетата, на които влюбените могат да бъдат венчани, са много. Общото между всички тях е, че са красиви и създават уникална атмосфера за всяко едно семейно тържество. Виенският павилион или „Пеещите фонтани“ в Цар-Симеоновата градина в центъра на Пловдив са други романтични места, които избират влюбените двойки. Най-скъпо удоволствие за портфейлите на младоженци и техните родители излиза изнесеният ритуал на Античния театър. Наемът на древната сцена е 1200 лева, като отделно двойката плаща 240 лева на ОП „Радостни обреди” за сватбата на открито. В Етнографския музей, къща „Клианти”, „Хиндлиян” или някоя друга красива възрожденска къща в Стария град сумата за наем е 700 лева и отново бракосъчетанието се плаща отделно.", "date": "2019.02.08", "title": "Броим 10 бона отгоре за екзотична сватба"}
{"url": "https://www.monitor.bg:443/bg/a/view/uendi-holdener-s-titlata-v-kombinacijata-156793", "text": "Швейцарката Уенди Холденер спечели титлата в комбинацията при жените на световното първенство по ски алпийски дисциплини в Оре (Шв). Тя беше пета след спускането по трасето с дължина 1930 м, денивелация 575 м и 29 врати, в което завърши на 0,42 сек. от най-бързата - австрийката Рамона Зиберхофер, финиширала за 1:12,71 мин. В слалома 26-годишната Холденер, която вече имаше една световна титла в тази дисциплина от Санкт Мориц (Швейц) през 2017 г., даде трето време - 49,00 сек., с което събра 2:02,13 мин. и се осигури златото. Втора, само на 0,03 сек. от нея остана словачката Петра Влъхова, 7-а в спускането, на 0,72 сек. от Зиберхофер, но с втори резултат в слалома - 48,73 сек. Бронза пък спечели Рагхилд Мовинкел (Нор), трета в абфарта - на 0,06 сек., завършила на 0,45 сек. от шампионката. Лидерката в Световната купа и носителка на златото на Супер Г Микаела Шифрин (САЩ) не участва в това състезание с аргумента, че ще пази сили за гигантския слалом и слалома. Контузената звезда на американките Линдзи Вон, паднала жестоко на супергигантсикя слалом обаче се престраши да стартира в спускането и се класира 7-а със същото време като Влъхова, на 0,72 сек. от най-бързата. Тя обаче се отказа от слалома, както и още 7 алпийки, сред които и Корин Суте (Швейц), Тина Вайрайтер (Лихт) Мари-Мишел Гантьон (Кан), които бяха с добри шансове за прилично класиране. Зиберхофер остана 4-а, само на 0,04 сек. от Мовинкел. Втората в спускането - Илка Щухец (Слвн) пък завърши едва 10-а, на 2,14 сек. от Холденер.", "date": "2019.02.08", "title": "Уенди Холденер с титлата в комбинацията"}
{"url": "https://www.monitor.bg:443/bg/a/view/svatbite-u-nas-kato-shte-e-garga-da-e-roshava-156780", "text": "Трябва ли едно семейно съжителство да се скрепи с брак? Този въпрос рано или късно занимава всяка двойка по света и у нас. Българите, оказва се, не сме особени привърженици на сватбите. Над половината от нас предпочитат съвместния живот без финансово разточителните разходки до олтара, сочат различни статистики на Евростат. Скептиците на тема брак защитават тезата, че един подпис не променя фундаментално, дори изобщо отношенията. Среща се все още обаче и противоположното мнение – че именно венчалното събитие е начинът, по който младоженците могат да споделят любовта си не само един с друг, но и със света... или поне с предварително поканените гости. Сватбите у нас често са на принципа „Като ще е гарга, да е рошава“. Някои залагат на приказен сценарий в стил три дни яли, пили и се веселили. Други чертаят грандиозни планове, но не от гледна точка на продължителността на тържеството, а при избора на правилната дестинация. Днес българите предпочитат да си кажат „да“ в Античния театър, в градината на НИМ, в Двореца в Балчик, двореца „Евксиноград”, разменят си обети дори и под вода - до потопения в морето бивш правителствен самолет Ту-154 на Тодор Живков. Изглежда, че мнозина от нас са на мнение, че ако така и така са решили да вдигат сватба, то поне един вестник трябва да напише за това паметно житейско събитие. Нищо че само въпросната екзотична локация намалява семейния ни бюджет с толкова пари, с колкото бихме успели да си купим един нелош модел автомобил и да организираме перфектния си романтичен меден месец. На Запад хората вдигат и по-амбициозни сватби – тенденция, която, сигурна съм, съвсем скоро ще залее и родния пейзаж. Колко хубаво би било например, ако можем да изкрещим нашето „да“, докато скачаме с бънджи (и може би се надяваме, че сватбените тоалети няма да пострадат, в случай че стомахът ни не издържи на вълнението). Венчални церемонии вече се организират и във въздушни балони, влакчета на ужасите, аквариуми, ски писти, пещери и т.н. Изобщо лимитът на идеи достига до тавана на лятното кино. И все пак – традиционна или не, пищна или не - една сватба винаги е добра новина. Независимо дали ще се вречем на половинката си от покрива на някой хотел, в приказна градина, в обредната зала или дори пред блока – засвидетелстването на тази любов е Събитието, което лепва усмивка по лицата на всички присъстващи. Всичко останало е просто фон на това, което би следвало да се превърне в един от най-щастливите дни от живота ни.", "date": "2019.02.08", "title": "Сватбите у нас: Като ще е гарга, да е рошава"}
{"url": "https://www.monitor.bg:443/bg/a/view/ludogorec-prodava-joao-paulo-vzima-krilo-ot-kongo-156783", "text": "Нападателят на „Лудогорец“ Жоао Пауло ще продължи кариерата си в Казахстан. Бразилецът ще играе в „Ордабаси“, който е на четвърто място в класирането. Двете страни са постигнали договорка и съвсем скоро Пауло ще пътува за Казахстан, за да се присъедини към новите си съотборници. Атакуващият футболист акостира в Разград от „Ботев“ (Пловдив), но не успя да се наложи като титуляр в състава на българския шампион и в крайна сметка се стигна до раздяла. В същото време стана ясно, че шампионите са договорили конгоанския национал Мейвис Чибота. Той ще играе в „Лудогорец“ от лятото, съобщават израелски издания. Офанзивният играч се подвизава в местния „Апоел“ (Бней Йехуда) и играе като дясно крило, както и като втори нападател. От началото на сезона има 20 мача и осем гола, като през лятото е имало интерес към него и от други чуждестранни клубове. Чибота е в Израел от 2015 г., като първият му клуб там е „Макаби“ (Тел Авив). След това играе за „Апоел“ (Кфар Саба) и после преминава в „Бней“ (Йехуда). Той е имал покани да бъде национал на Израел, но все пак е предпочел да играе за родината си. Според информациите в местните медии „Лудогорец“ се е разбрал да плати 1 млн. евро за подписа на бързоногия футболист, като до лятото той ще остане в „Бней“ (Йехуда) под наем, след което ще се присъедини към българския тим.", "date": "2019.02.08", "title": "„Лудогорец“ продава Жоао Пауло, взима крило от Конго"}
{"url": "https://www.monitor.bg:443/bg/a/view/andrej-kovachev-paket-mobilnost-se-otlaga-zasega-156769", "text": "Новите правила за транспорта в Европейския съюз се отлагат. Пакет „Мобилност“ няма да влезе в пленарна зала в Европейския парламент (ЕП) до края на февруари. Това е положителна новина за българския транспортен бранш, тъй като основните му искания, подкрепени и от българските политици, бяха промените да се гласуват през следващия мандат на ЕП. „Антонио Таяни ме увери днес, че пакет Мобилност се отлага и за сега няма да бъде поставен на гласуване в пленарна зала на Европейския парламент! Винаги сме споделяли позицията, че този важен законодателен акт не трябва да бъде приеман няколко месеца преди изборите за нов Европейски парламент. Новият състав на парламента трябва да вземе това решение!“, написа българският евродепутат Андрей Ковачев. Припомняме, че през януари български превозвачи, подкрепи от румънци и представители на други засегнати страни, излязоха на протест пред Европейския парламент срещу новите правила. Тогава транспортната комисия на ЕП прие само един от от трите предложени доклада, но това спря останалите предложения да бъдат внесени в пленарна зала. Междувременно синдикати и превозвачи се обединиха срещу либерализирането на пазара на автобусния транспорт. В становище, изпратено до медиите, те предлагат пакет \"Мобилност\" 2 да бъде гласуван след евроизборите. Позицията им е изпратена до всички евродепутати и до ръководството на Европейския парламент, Европейската комисия, Европейската транспортна федерация и Европейската конфедерация на профсъюзите. Превозвачи и синдикати се споразумяха да започнат подготовка за рамково споразумение в областта на автобусните превози, което да доведе до общо решение на проблемите в бранша и да гарантира ефективен социален диалог. Сред проблемите, които са били обсъдени на срещата, са нерегламентираните превози, недостатъчното финансиране на междуселищния и градския транспорт, обучението на кадри и заплащането на заетите в бранша.", "date": "2019.02.08", "title": "Пакет „Мобилност“ за тировете се отлага засега (ОБНОВЕНА)"}
{"url": "https://www.monitor.bg:443/bg/a/view/oshte-66-mln-lv-ot-haznata-za-obshtinskite-i-oblastnite-bolnici-obzor-156778", "text": "Общинските и областните болници ще получат още 66 млн. лева над предвиденото за 2019 година. Това съобщи здравният министър Кирил Ананиев след работна среща с вицепремиера Томислав Дончев, финансовия министър Владислав Горанов и председателя на Сдружението на общинските болници д-р Неделчо Тотев. Мерките за подобряване на финансовото състояние на лечебните заведения бяха взети по инициатива на премиера Бойко Борисов. Правителството ще осигури допълнително финансиране от 30 млн. лв. за областните и общинските болници. Това ще стане чрез преструктуриране на разходите в държавния бюджет и постановление на Министерския съвет. От тези средства 18 млн. лв. са предвидени за общинските болници, а 12 млн. лв. - за областните. Целият допълнителен ресурс, който те ще могат да използват през настоящата година, е 66 млн. лв. Толкова е увеличението за областните и общинските болници над базовите бюджети на НЗОК и на МЗ за 2018 г., приети от Народното събрание, уточни министър Ананиев. От тези 66 млн. лв. 28 млн. лв. са предвидени за общинските, а 38 млн. лв. – за областните болници. Министър Ананиев обясни, че този финансов ресурс позволява увеличение на заплатите на работещите в областните и общинските болници. За общинските болници увеличението на разходите за персонал ще бъде с между 25 и 40%. Увеличението при областните болници ще бъде между 10 - 15%, тъй като те имат по-голям капацитет и по-добро усвояване по линия на НЗОК. Министърът уточни, че освен финансовото подпомагане, свързано с разходите за персонал, ще бъдат заделени средства и за нормалното функциониране на общински болници, които извършват дейности по оказването на спешна и неотложна помощ в труднодостъпни и в такива населени места, в които няма други лечебни заведения и приходите от дейност са недостатъчни поради малкия брой на обслужваното население. Съвместно със сдружението МЗ ще работи и по преструктурирането на общински болници, като целта е да се повиши тяхната ефективност. През следващите седмици предстои да бъдат решени чисто технологични и организационни въпроси, които в момента възпрепятстват общинските лечебни заведения при изпълнението на дейността им, посочи още министър Кирил Ананиев. Председателят на Сдружението на общинските болници д-р Неделчо Тотев изрази благодарност от името на управителите на общински лечебни заведения за бързите решения.", "date": "2019.02.08", "title": "Още 66 млн. лв. от хазната за общинските и областните болници (ОБЗОР)"}
{"url": "https://www.monitor.bg:443/bg/a/view/parodija-v-stil-naglite-2-se-razigrava-v-syda-v-plovdiv-156776", "text": "Пародия в стил „Наглите – 2” започна в петъчния следобед в окръжния съд в Пловдив. Съдия Силвия Цанкова трябва да реши дали да удовлетвори искането на прокуратурата да остави обвиняемите Васил Андреев, Валентин Ботев и шефът им Николай Миланов от офис за бързо кредитиране в Перущица за постоянно в ареста или да се съобрази със защитниците им, които настояват за домашен арест или парични гаранции. Тримата били арестувани на 4 февруари след опит за спиране на т-образно кръстовище между Стамболийски и село Йоаким Груево от трима цивилни и един униформен полицаи, които били с лична кола. При опита за спиране пострадало едно от ченгетата. Било потрошено стъклото на хондата на тримата. Имало и стрелба от полицейски служебен „Макаров”. Кредиторите твърдят, че не разбрали, че ги спират истински полицаи и веднага след екшъна се обадили на районния полицай в село Устина. По негов съвет отърчали в районното управление в Кричим, където на свой ред се жалвали от нападение на крайпътни бандити. Те имали късмет, че патронът, изстрелян по колата им, заседнал в кората на шофьорската врата и така не пострадали нито те, нито кредитополучателят им Цветан Дончев с прякор Цецо Брадата, който бил при тях в автомобила. Според повдигнатите им обвинения тримата отвлекли Цецо Брадата и го сложили в багажника на колата си, като заплашили и него, и негов приятел заради вноската от 65 лева. „Казусът е парадоксален пример как тривиална селско-битова история може да почерпи признаците на състава на тежко наказуемо от НК престъпление до степен, че може да наречем настоящото дело „Наглите – 2”, каза в пледоарията си пред съда адвокатът на Николай Миланов Кирил Николов. По думите му за разлика от Наглите -2 картинката в пловдивския случай е доста нелепа и прилича на приказките на Шехерезада. Случката започнала в края на миналата година, когато клошарят от Перущица Цветан Дончев, печално известен в градчето, като Цецо Брадата, изтеглил с лихвите 195 лева. Трябвало да ги върне на три вноски по 65 лева. Тъй като нямал никакви доходи и на негово име се водели безброй фирми с ДДС дългове, не връщал парите. По думите на адвокат Николов едно от препитанията на Цецо Брадата е да му плащат да се явява по дела и да казва, че е собственикът на фирмите длъжници. Когато свършел парите за пиене, той отивал в стопанския двор на Перущица, за да търси прехрана, каза пред съда Кирил Николов. Когато Цецо Брадата видял, че няма откъде да вземе 65 лева, се обадил на приятеля си Методи с прякор Джафера. Казал на тримата, че Джафера ще им даде парите, защото той самият заминавал по бизнес срещи с някакъв арабин в Гърция. Според адвокат Николов Джафера е рецидивист и информатор на полицията. Именно Джафера се обадил на свой познат от Криминална полиция в Стамболийски, който решил да направи засадата на пътя. В колата на тримата бил Цецо Брадата, чийто телефон не бил отнеман и той не бил отвличан, каза още адвокатът на Николай Миланов. Уговорката била да отидат с колата до място между Перущица и Йоаким Груево, където уж арабинът щял да даде парите на Миланов. Джафер имитирал през цялото време, че говори с арабина, а всъщност поддържал телефонна връзка с криминалния полицай. При пътната засада Миланов наредил на шофьора да не спира, защото помислил, че ги нападат крайпътни бандити. Миланов е с чисто криминално досие, но подчиненият му Васил Андреев бил съден общо 6 пъти – два пъти, докато е бил непълнолетен и четири пъти вече като пълнолетен. Към ден днешен се води реабилитиран, подчерта в съда адвоката му. От прокуратурата са повдигнали по три обвинения на тримата и считат, че има обосновано предположение, че именно те са извършили престъпленията.  Минути след 18 часа окръжният съд в Пловдив реши да остави и тримата обвиняеми за похищението на длъжника си Цецо Брадата в ареста. Те могат да обжалват мерките си за неотклонение пред Апелативния съд в Пловдив в Деня на влюбените - на 14 февруари от 10 часа. ", "date": "2019.02.08", "title": "Пародия в стил Наглите – 2 се разиграва в съда в Пловдив"}
{"url": "https://www.monitor.bg:443/bg/a/view/indijci-slojiha-kraj-na-bylgarskoto-uchastie-na-sofija-oupyn-2019-156781", "text": "Индийците Рохан Бопана и Дивидж Шаран сложиха край на българското участие на тенис турнира от ATP 250 сериите „София Оупън“ 2019 с награден фонд 524 340 евро. Поставените под номер 3 в схемата не оставиха много шансове пред младите Александър Лазаров и Александър Донски и ги победиха с 6:3, 6:1 в 1/4-финален мач на двойки. За нашите момчета това бе първи мач в надпреварата, след като в предишния кръг съперниците им Басилашвили (Груз) и Ебдън (Авл) се отказаха заради заболяване на грузинеца. Националните ни шампиони при дуетите, които играха с „Уайлд кард“, все пак заработиха по 45 точки за световната ранглиста на двойки и по 2355 евро. За място на финала опитните индийци пък ще се изправят срещу Чън-Пън Сие (Тайван) и Хориа Текъу (Румъния).", "date": "2019.02.08", "title": "Индийци сложиха край на българското участие на „София Оупън“ 2019"}
{"url": "https://www.monitor.bg:443/bg/a/view/sedmichen-monitoring-4-8-fevruari-156784", "text": "Темата е жизненоважна. Основополагаща. И каквото още се сетите. Мусаката е гозба, която сплотява. Тя е в основата на успешния брак. Казват, че мъж, който не цени мусаката, е практически непристъпен. А аз, като се замисля, май не познавам непристъпни мъже. Какво значение има кое е първо – яйцето или кокошката, мусаката или шкембе чорбата. Ако тръгнем да изброяваме българските национални ястия, мусаката неизменно ще фигурира съвсем в началото на списъка. Няма нищо по-добро от това да се експериментира. С вкусове, емоции, настроения. Иначе се превръщаме в онази порода туристи, които навсякъде преживят хамбургера на известна верига за бързо хранене, дето има вкус на пресован картон, защото не смеят да рискуват с нещо ново. Едно такова безвкусно нещо престояло в джоба на американец 14 години. Когато най-после бръкнал в джоба и извадил оттам бургера, той изглеждал досущ като жив. Историята мълчи дали го е пробвал, но едва ли щеше да усети разликата. Виж с мусаката, такова нещо няма как да се случи, тъй като свършва за отрицателно време. Първа брачна нощ. Младоженците трополят в спалнята: - Малий, толкова си страхотна, че ми текат лигите, ще те изям!” От другата стая се чува гласът на свекървата: - Браво бе! Мама такава мусака ти е сготвила, пръстите да си оближеш, ти боклуци ще ми ядеш!” Гръцки, турски, български или македонски – вариациите на мусаката са като в рецептите за яйца по панагюрски, които според случая стават копривщенски, тутракански и прочие. Същата работа и с турското и гръцкото кафе. Проблем е само, ако мусаката трябва да се докара като тази на мама. Тогава летвата е твърде висока. Жената е развила комплекс на тема мусака. Както и да я приготви, мъжът все й намира кусури: „Абе, добра е. Ама не е баш като тази на мама”. Един ден се разсейва във Фейсбук и загаря здравата мусаката. Прибира се мъжът, сяда на софрата. Тупва с юмрук по масата и със задоволство отбелязва: „Ето, това беше! Най-после я направи перфектна, точно като мамината!”. Резервен вариант: Той се прибра вкъщи в толкова лошо настроение, че жена му, понеже не беше сигурна какво ще поиска първо, легна гола в мусаката. Плеймейтка решава да пробва нещо ново и с пот на челото приготвя на гаджето си мусака. Гордо го подканя да я опита: „Миличко, това е първата мусака в живота ми. Пробвай я и ми кажи дали ти харесва. Утре ще ти направя пак. Кажи нещо! Поне една дума ми кажи! Моля те, говори!”. И пак от същата серия. Тя: „Муци, какво да ти сготвя за вечеря – пиле соте или мусака?”. Той: „Абе, ти го сготви първо, пък после ще му дадем име”. Вторникът е бандитско-телкаджийски. Чудесен повод за едни българолюбци да се самосезират и да подпукат медиите за дискриминационно отношение и език на омразата към клетниците от Долни Дъбник и Галиче. Две мутри от Долни Дъбник предизвикаха фурор в медиите и социалните мрежи. Разследване на TrafficNews показа наяве порочната система, по която здрави мъжаги се сдобиват с ТЕЛК. В случая – двама тузари, 100-процентови слепци, които не работят, но джиткат със скъпи коли. Преживяват на инвалидни пенсии от 2001 година. Слепите баровци гордо позират пред лъскавите си автомобили, снимани са и зад волана. На Горан Станев и Станьо Маринов не им дреме, че истинските слепци се виждат в чудо, докато ги разхождат на експертни комисии и проверяват през няколко години дали не е станало чудо и зрението им не се е възстановило. Така както на някои инвалиди се очаква да им израстат нови крайници, а липсата на орган се тълкува като отстранен проблем. В този ред на мисли, на мнимите телкаджии може и да им се наложи да върнат с лихва неправомерно взетите инвалидни пенсии. Бълха ги ухапала! За братята от Долни Дъбник е сигурно, че имат ястребово зрение. Но лекарите, дето са ги изкарали инвалиди, със сигурност са кьорави. Спешно се налага и те да минат на ТЕЛК. И на бившия кмет на врачанското село Галиче Ценко Чоков не му е леко. Преди две години не вървеше, а направо летеше. Сега е на път да гушне букета. Като го гледа човек как се влачи, подпрян на патериците, и му домилява. Или му докривява. А може и да потрива доволно ръце, ако работи за някоя правозащитна организация. Ето такива клиенти, пардон, пациенти, никой не връща, ако решат да се оплачат от накърнени права. На 17 декември 2018 г. прокуратурата започна проверка, след сигнал за нарушение на мярката „домашен арест“ от страна на Ценко Чоков, спипан в столичен ресторант. Това стана причина съдът да го върне обратно в килията. Обяснението на Чоков тогава беше, че му паднала кръвната захар. Сега нещата са в пъти по-зле, та се налага и да куца. Сляп, глух и ням влизат в пещера. Немият се провикнал: - Ох, заболя ме гърлото! Глухият възмутено отвърнал: - Я по-тихо, щеше да ми спукаш тъпанчето с тия крясъци! Слепият се обажда: - Е де, не се заяждайте. Давайте да се изнасяме оттук, че май виждам микроби... Банкерът беглец Цветан Василев пожела да бъде разпитан. Всичко щял да си каже, ама ако е по интернет. То верно, че му стана навик да си отговаря онлайн на въпроси, които предварително е задал, но май бърка малко жанра. При исканата от него връзка с прокуратурата чрез безплатните приложения WhatsApp или Skype насреща му няма да стоят Огито Академик и Люба Пулезич. Въпреки това може да разчита на тях да предадат на аудиторията точно какво е искал да каже. Предай нататък! „Парцали“ vs „отрочета“ - обединените патриоти за пореден път се разединиха в спор кой кой е. Най-доброто решение при такива разгорещени сцени е спорещите да получат един общ студен душ. И да мирясат. До шест години затвор за закана за убийство в условията на домашно насилие – едва ли някой законотворец може да обясни внятно тази формулировка, приета на второ четене в поправките на Наказателния кодекс, така че топката се прехвърля в полето на адвокатите. Туп, туп, туп... За да се смятат шамарите за престъпление, това трябва да се случва системно, решиха депутатите. Не е зле да разяснят и какво се има предвид под „системно“. За някои редовно упражнение е да шамарят жената един път месечно, за други - веднъж на ден. Женска дилема: с точилката или с тупалката? Какво е пернишка романтика? Бой на свещи. Кръстословица: селска забава с три букви... Със следващата новина, която мяза на фейк, може да се направи плавен преход към петъчния ден на майстора. Видният приватизатор Николай Банев издаде, че подготвял „приватизация на дружество в друга страна“. Като се има предвид начина, по който обезкости „Полимери“, хак им на чужденците. От изявата на Банев в съдебната зала стана още ясно, че не харесва свидетелите на прокуратурата, а иска други. Това май не е концерт по желание, но щом е казал... Петъкът е олигархически. Фармацевтичният бос Огнян Донев нахлузи 24-каратова усмивка на излизане от Софийския градски съд, където се гледаше делото срещу него за укриване на близо 63 млн. лв. данъци, след като чу оправдателната присъда. Разбирам го. И го оправдавам. Ако ми се удаде възможност да укрия такива пари, и аз ще се нахиля така. Знаете ли коя е била любимата приказка на съдиите, които излизат с подобни присъди, когато са били още дечица? Ловя се на бас, че е била „Оле Затвори очички“. Олигархът Николай Банев със сигурност се е осведомил за оправдателната присъда на Огнян Донев. Все пак са братя по съдба. И по оръжие. Той изобщо е един информиран човек. Полага усилие да информира и той обществото. Всеки ден мъдрите му мисли напускат арестантската килия и се просват на Фейсбук простора. А надзирателите се чудят ли, чудят, къде си крие телефона. Трудно е да се прихване сигнал от килията, несъмнено. Телефон ги свързва, телефон ги дели. И съпругата на Николай Банев – Евгения, е мобилна. Телефонът или ще се намери, или няма да се намери. Като в играта „Тука има, тука нема“. Всички с фамилията Баневи се изредиха да говорят. И мама Мария да не остане назад. Напук на твърденията, че свекървите недолюбват снахите, мама Мария си харесва сегашната. Видимо – повече от предишните. В едно интервю от 2008 година споменава, че винаги се е разбирала със снахите. За никоя от предишните две обаче не е сипала чак такива похвали. Щом мама Мария съзира у снаха си Евгения качества да стане евродепутат, дали да не си провери зрението и тя? Или поне да свали розовите очила. Идат трудни дни за семейство Баневи. Жална им майка на бедните олигарси! Майката на Банев първа проплака: „Чудим се как да гледаме децата във Франция“. На една майка от Смолянско й отнеха детето, защото е бедна. Бедността на Баневи е от съвсем друго естество. Беднякът милионер Николай Банев заплаши, че престоят му в ареста ще струва скъпо на държавата. Айде, нема нужда! Той и досега ни беше твърде скъп. Време е да започне да връща, не само да прибира.", "date": "2019.02.08", "title": "Седмичен мониtоринг  (4 - 8 февруари)"}
{"url": "https://www.monitor.bg:443/bg/a/view/prodyljava-reklamata-na-turizma-ni-v-16-dyrjavi-156770", "text": "„За 2018 г. са стартирани и ще продължат през 2019 г. интегрирани комуникационни кампании на 16 целеви и перспекитвни пазари“, каза министърът на туризма Николина Ангелкова в отговор на въпрос на депутата от БСП Дора Янкова, съобщи „Фокус“. Министърът уточни, че става въпрос за страни, сред които Германия, Великобритания, Франция, Гърция, Македония, Сърбия, Румъния, Турция, Русия, Беларус. По думите на Ангелкова, рекламните послания ще достигнат близо 50 млн. души чрез дигитални канали и близо 80 млн. души чрез външна реклама, и над 5 млн. души чрез печатна реклама. „Те са насочени към всичките ни национални курорти, както зимни, така и летни“, допълни тя.", "date": "2019.02.08", "title": "Продължава рекламата на туризма ни в 16 държави"}
{"url": "https://www.monitor.bg:443/bg/a/view/beretini-izhvyrli-verdasko-i-e-na-polufinal-v-sofija-156768", "text": "Изненадващ полуфинал се оформи в горната половина на схемата на тенис турнира „София Оупън“. В спор за място на финала един срещу друг утре ще се изправят двама непоставени – Матео Беретини (Ит) и Мартон Фучович (Унг). Първо Фучович продължи напред без игра днес, след като първият шампион в София и един от фаворитите за титлата сега Роберто Баутиска Агут (Исп) се отказа от 1/4-финалния им мач заради вирусно заболяване. После Беретини се наложи над Фернандо Вердаско (Исп) с 4:6, 7:5, 6:4. Двубоят им продължи 2.22 часа, а 22-годишният италианец се поздрави с втори пореден обрат, след като на осминафиналите пребори по същия начин и водача в схемата Карен Хачанов (Рус). Във вечерната сесия ще бъде определен вторият полуфинал. Първо на централния корт на „Арена Армеец“ не преди 18 ч. ще излязат Мартин Клижан (Слвк) срещу Данийл Медведев (Рус), а после е очакваният с голям интерес сблъсък на Гаел Монфис (Фр) със Стефанос Циципас (Гър).", "date": "2019.02.08", "title": "Беретини изхвърли Вердаско и е на полуфинал в София"}
{"url": "https://www.monitor.bg:443/bg/a/view/50-deca-tancuvat-i-pejat-v-alisa-v-ogledalnija-svjat-156773", "text": "Световноизвестният мюзикъл „Алиса в Огледалния свят“ ще бъде представен за първи път на българска сцена. След успеха на „Котешката банда”, който вече повече от година се играе из цялата страна, екипът на “Бон-Бон мюзик” се заема със следващото си предизвикателство. Над 50 деца от група „Бон-бон“ на възраст между 4 и 15 години ще вземат участие в режисирания то Бисерка Колевска спектакъл. Той ще бъде изигран дебютно на 14 март в „Сити Марк Арт Център“. “Алиса в огледалния свят” не е представян в България досега, премиерата му се очаква да бъде събитие, заради голямото предизвикателство, което дължим на безграничното въображение на авторите й“, издават от екипа на мюзикъла у нас. Той се допълва още от хореографката Жасмина Стоянова, вокалните педагози Рози Караславова, Яна Балева и Елизабет Нешева, студиото LaTiDa records и художничката Златка Вачева. След премиерата мюзикълът, вдъхновен от романа на Луис Карол ще обиколи и няколко града от страната.", "date": "2019.02.08", "title": "50 деца танцуват и пеят в „Алиса в Огледалния свят“"}
{"url": "https://www.monitor.bg:443/bg/a/view/fibank-sys-specialni-predlojenija-za-sv-valentin-i-osmi-mart-156771", "text": "Fibank (Първа инвестиционна банка) предлага на своите клиенти чрез своя онлайн магазин Gold&Silver нови неустоими предложения за предстоящите празници Св. Валентин и 8-ми март: сребърна цветна монета за влюбени „Св. Валентин”, сребърно сърце с холограма, златно кюлче-медальон - Фея и куп други предложения. Стандартната цена на сребърната монета за влюбени „Св. Валентин” е 125 лв., сребърното кюлче-медальон EMO JOY Kiss струва 100 лв., а сребърното сърце с холограма – 55 лв. В периода от 08 февруари до 08 март 2019 г. всички дванадесет продукта, включени в промоцията, ще се предлагат с 5% отстъпка. Сребърната монета „Св. Валентин” е с цветно изображение на две сърца, изработена от 1 тройунция сребро с най-висока проба 999/1000. Монетата е с диаметър от 40.7 мм и се продава в луксозна кутийка под формата на сърце, украсена с кристали „Сваровски”. За първи път в България - Първа инвестиционна банка продава кюлчета-медальони от серията EMO JOY. Авангардните талисмани са изработени в най-престижната швейцарска рафинерия ПАМП, чийто официален представител за България е Fibank. Повече информация за текущата промоция и всички продукти, които са включени в нея, можете да откриете и в сайта на банката: https://my.fibank.bg/GoldShop", "date": "2019.02.08", "title": "Fibank със специални предложения за Св. Валентин и Осми март"}
{"url": "https://www.monitor.bg:443/bg/a/view/masovo-trovjat-kucheta-v-kustendilsko-selo-156760", "text": "Масово тровят кучетата в кюстендилското село Соволяно. В рамките на един ден са починали общо 11 кучета и една котка. По-голямата част от животните са домашни. „Тези хора са разпръскали отровата около детската градина в селото. Кучетата ни умират в адски мъки и без да сме способни да направим нещо. Няма спасение“, коментира потърпевша кюстендилка. Кметът на Соволяно Пламен Илиев обяви, че района около детската градина вече е обезопасен и обработен с препарати. „Това, което знаем до момента е, че отровата е поставена в парчета със сланина. Взети са проби и те са изпратени за изследване. Общо 6 са отровените домашни кучета, други 5 са бездомни и една котка. Силно притеснени сме от случилото се. Днес сме разпоредили децата да не излизат в двора на детската градина, за да запазим здравето и живота им“, обясни още Пламен Илиев. По негови думи вчера е извършен повторен оглед на района от служители на Полицията и Гражданска защита. Труповете на починалите животни са откарани за аутопсия.", "date": "2019.02.08", "title": "Масово тровят кучета в Кюстендилско село"}
{"url": "https://www.monitor.bg:443/bg/a/view/narkodilyrka-stara-poznajnica-na-policijata-e-zadyrjana-v-pazardjik-156761", "text": "48-годишна пазарджиклийка, която е криминално проявена и е била осъждана преди години за притежаване и разпространение на наркотици, е била задържана в областния град. Дилърката попаднала в ръцете на  служители на сектор „Криминална полиция“ при РУ – Пазарджик, съобщават от полицията. Акцията е проведена  по обяд в четвъртък на улица в града. Криминалистите засекли старата си познайница В.М. – 48 г., от Пазарджик пред къщата на майка й. Последвала незабавна проверка и у жената били открити 43 полиетиленови топчета с кафяво прахообразно вещество и 13 таблетки с розов цвят. При направения полеви наркотест се оказало, че дозите съдържат хероин, а хапчетата са притежавани без необходимите медицински документи за това. Последвало претърсване в жилището, обитавано от В.М. Вътре органите на реда открили още един найлонов плик с близо два грама хероин.Пазарджиклийката е с криминално досие в полицията и в него има и предишна присъда в миналото за притежание и разпространение на наркотици. Тя е задържана в ареста на РУ - Пазарджик, а за случая е уведомена прокуратурата. Работата по документиране на престъпната и дейност продължава, образувано е полицейско производство.", "date": "2019.02.08", "title": "Наркодилърка, стара познайница на полицията, е задържана в Пазарджик"}
{"url": "https://www.monitor.bg:443/bg/a/view/mej-shte-trjabva-da-poiska-otlagane-na-brekzit-156765", "text": "В случай, че британският парламент не одобри споразумение за Брекзит до края на този месец, премиерът Тереза Мей вероятно ще се опита да забави планираното за 29 март излизане на Великобритания от ЕС, тъй като няма да има време за приемането на цялото необходимо законодателство, съобщи Ройтерс. Към настоящия момент одобрението далеч не е сигурно на фона на опитите на Мей за подобряване на постигнатата с ЕС сделка, която парламентът отхвърли миналия месец с рекордно мнозинство. Дори и Мей да успее, това ще е само началото на процеса и хаотичното излизане, от което се страхуват много компании, продължава да е възможно. За да го избегне, парламентът трябва да приеме закон, с който официално ратифицира споразумението, като по този начин създаде още много възможности за спорове. Той освен това планира и приемането на голям брой свързани с това закони и изменения в законодателството. Дори правителството да иска да отложи Брекзит, датата е фиксирана в британското законодателство и за да бъде променена, е необходимо одобрението и на двете камари на парламента. Правителството може да се опита да ускори процеса по приемането на законодателство (на теория закони могат да бъдат приети за един ден), но за това е необходима добрата воля на парламента, който вече няколко пъти осуети плановете на правителството.", "date": "2019.02.08", "title": "Мей ще трябва да поиска отлагане на Брекзит"}
{"url": "https://www.monitor.bg:443/bg/a/view/instalacija-s-56-ekrana-zamenja-bronzovata-kyshta-156759", "text": "Високотехнологична интерактивна инсталация ще смени Бронзовата къща, която беше издигната на място на бившия мавзолей в центъра на София. Тя е озаглавена \"Един човек\" и представлява 12-метрова стоманена конструкция, на която ще бъдат поставени 56 LED екрана, съобщиха от Столичната община. На тях ще се показват кадри от ежедневието на площад „Александър Батенберг“ и данни за София. Изображенията, които ще се генерират от компютърен алгоритъм ще представят отражение на града в реално време. Автор на „Един човек“ е художникът и сценограф Венелин Шурелов. Неговото предложение е първото избрано по общинската програма „Навън“, която ще финансира временни инсталации от сферата на съвременното изкуство, които да се показват на мястото на взривения мавзолей. Идеята за програмата дойде, след като на знаковото мястото миналата година беше поставена Бронзовата къща като подарък на Австрия във връзка с българското председателство на Съвета на ЕС.", "date": "2019.02.08", "title": "Инсталация с 56 екрана заменя Бронзовата къща"}
{"url": "https://www.monitor.bg:443/bg/a/view/francija-obmislja-namaljavane-na-dela-na-renault-v-nissan-156763", "text": "Франция разглежда възможността за намаляване на дела притежаван от автоконцерна Renault в Nissan, пише японския вестник Nikkei. Според изданието, стъпката е свързана с назначаването на новия президент на Renault Жан Доминик Сенар и лансирането на кандидатурата му за нов председател на съвета на директорите на Nissan. С последното японците едва ли ще се съгласят, защото по този начин френското правителство, което е един от основните акционери в Renault, ще получи влияние в японската корпорация. Renault притежава 43,4% от акциите на Nissan и може да участва в назначаването на ръководството на японската фирма. Nissan обаче държи само 15% дял в Renault и лишен от такива правото на глас. Правителство на Франция от своя страна също има 15% и според Nikkei, в хода на преговорите държавният дял може да бъде намален.", "date": "2019.02.08", "title": "Франция обмисля намаляване на дела на Renault в Nissan"}
{"url": "https://www.monitor.bg:443/bg/a/view/ekoministerstvoto-moje-da-poiska-vyzstanovjavane-na-dunite-na-smokinja-156766", "text": "Екоминистерството може да поиска възставнояване на дюните на „Смокиня“, като това е най-крайната административна санкция, която може да бъде предприета. До момента тя не е прилагана.  Това стана ясно от думите на министъра на околната среда и водите Нено Димов по време на парламентарния контрол в отговор на депутатски въпрос за предприетите действия по сигнали за нарушения, свързани с унищожаването на дюни и строителни дейности по черноморското крайбрежие. Налагането на административно наказание обаче можело да се случи чак след приключване на наказателното производство, в случай, че нарушението не представлява престъпление по Наказателния кодекс, предаде БТА. Причината е, че ако има наказателно решение, то било по-строго от административното и затова трябвало да важи по-строгата санкция. Екоминистърът посочи, че теренът попада в природна забележителност \"Пясъчни дюни\" в местност Каваците, а констатираното увреждане на пясъчните дюни е в нарушение на режимите на защитените територии, определени със Закона за защитените територии и заповедта за обявяването им. За точното определяне на вида и площта на засегнатите дюни е извършено геодезично замерване на терена, допълни той. По отношение на строителните дейности в района на къмпинг \"Градина\" е установено депониране на земни маси извън границите на имота и е съставен акт за административно нарушение по Закона за биологичното разнообразие. За строителството в местност \"Алепу\" е констатирано, че върху плажната ивица е депонирана земна маса вследствие на срутване от строителни дейности. Издадено е предписание за отстраняване на земните маси и предписание за недопускане на ново свличане, а за установеното нарушение е съставен акт. Нено Димов посочи, че в случая със строителните работи в местност \"Арапя\" няма констатирани нарушения.", "date": "2019.02.08", "title": "Екоминистерството може да поиска възстановяване на дюните на „Смокиня“"}
{"url": "https://www.monitor.bg:443/bg/a/view/jurnalist-s-peta-kniga-ot-poredicata-zapomnete-plovdiv-156740", "text": "Журналистът от Пловдив Евгений Тодоров представя най-новата си книга от поредицата „Запомнете Пловдив 5”, съобщиха от общината. За изданието авторът признава, че вероятно е трябвало да я напише по-рано. Причината е, че петата книга съдържа спомени за Пловдив на хора, които са помнили града и хората от 30-те години на миналия век. „Те знаеха истории, които май няма вече кой да разкаже. 90 % от тях не са между живите. Светла им памет. Това бяха хора, които обичаха Пловдив до последен дъх”, казва Тодоров. След което си припомня, че „някои от тях в последните дни на живота си изкатерваха стълбите до тавана, където се намираше студиото на Пловдивската телевизия, и оставяха спомените си пред камерите. Часът на предаването „Запомнете Пловдив“ изтичаше, а те искаха да разказват още и още. Знаеха, че повече няма да имат сили да изкачат стълбите”. По думите на автора „спомените на хората са някой път като хайвера на рибите. Оставил си ги и вече можеш да си отидеш от този свят. Та няма как да прочетат тази книга повечето, които я написаха. И техните приятели, и много от зрителите, които допълваха, коригираха, спореха”. Евгений Тодоров се надява всички, които помнят по-новото време, което също е описано, да намерят в книгата и частичка от своя живот. Надява се младите, които тепърва осъзнават интереса си към миналото на Пловдив, да стигнат до тази книга, за да открият там своите корени. Да открият имената на дедите си, да разберат къде е бил дюкянът или къщата им. „Така аз попадам от време на време на по някой ред, написан от други автори за баща ми. И откривам неща, които не съм знаел, с които трябва да бъда горд и съм длъжен да ги разкажа на внуците си. Та това е книга, в която може да откриете неочаквано нещо от своя пловдивски ген, нещо неизвестно за къщите по родната ви улица, историята на самата улица, на махалата”, казва авторът. В книгата му са събрани само спомените за центъра на града – от „Тримона“ до Джумаята: Главната, „Отец Паисий“ и пресечките. „Имам материал за още няколко книги – за останалите части на града и за хората, които са живели там. Дано да имам сили да свърша и тази работа. И след това да отплувам, като риба. По Марица, разбира се…“, са думите на Евгений Тодоров. Премиерата на най-новата книга от поредицата „Запомнете Пловдив 5“ на Евгений Тодоров е на 8 февруари 2019 г., петък, от 18:00 ч. в Културен център Тракарт. Подготовката на изданието се осъществи с финансовата подкрепа на Община Пловдив по Компонент 4 „Произведения на пловдивски писатели и важни за града издания“ от „Наредбата за реда и условията за финансиране на инициативи в сферата на културата“, част от Календара на културните събития на Община Пловдив.  ", "date": "2019.02.08", "title": "Журналист с пета книга от поредицата „Запомнете Пловдив”"}
{"url": "https://www.monitor.bg:443/bg/a/view/komisija-shte-ogleda-opasen-most-v-selo-momina-klisura-156757", "text": "Експертна комисия, назначена по заповед на областния управител на Пазарджик Стефан Мирев, ще огледа мястото на обявеното частично бедствено положение от кмета на община Белово на 28 януари - ляв устой на моста на р. Марица, свързващ кв. „Дунева махала“ с центъра на с. Момина клисура.  В състава на комисията са включени представители на: Областна администрация, РД ПБЗН, Басейнова дирекция „Източно беломорски район“ - Пловдив, Регионален отдел национален строителен контрол – Пазарджик. След извършването на проверката комисията ще даде становище дали е необходимо да бъде удължен срокът на действие на обявеното частично бедствено положение. Пазарджишкият губернатор Стефан Мирев посети на място квартал „Дунева махала“ в с. Момина Клисура, където мостът на р. Марица е основна пътна връзка на живеещите в квартала с центъра на с. Момина клисура. Назначената комисия е във връзка с искането на Община Белово, областният управител на Пазарджик да съгласува удължаване на частично обявеното бедствено положение, до което се стигна заради обрушване на левия устой. Забранено е движението на моторни превозни средства по моста, за да не стане някой трагичен инцидент. Подготвени са документи с искане до Междуведомствената комисия по бедствия и аварии за отпускането на средства за спешен ремонт на моста. По предварителни изчисления ще са необходими около 200 000 лв. Преди 6 години от общината в Белово са кандидатствали за отпускане на средства за ремонт на мост и конструкцията е подменена, но устоят се руши.  ", "date": "2019.02.08", "title": "Комисия ще огледа опасен мост в село Момина клисура"}
{"url": "https://www.monitor.bg:443/bg/a/view/sveshtenik-otkri-trup-na-myj-v-avtomobila-si-156752", "text": "Кюстендилският свещеник Иван Янчовичин откри труп на мъж в семейния му автомобил в петък рано сутринта. Драматичният случай става в района на квартал „Бузлуджа“, когато отецът вижда мъж, проснат на предната седалка на лек автомобил „Опел Астра“. „Предполагаме, че този човек се е опитал да обере колата на отчето. Поне такива коментари се носят в квартала. По това време някои от нас тръгваха на работа, децата на училище. Беше ужасно, да не говорим, че трупа си беше там бая време“, коментираха кюстендилци. Колата е собственост на семейството на отец Иван Янчовичин, който служи в храма „Свети Димитър“ в Кюстендил. „Не зная какво се е случило. Просто съм потресен и изключително притеснен. Няма какво да кажа повече“, бяха единствените думи на отец Иван, който заедно със сина си бе в близост до автомобила. „Доколкото чухме човека е имал кръв по устата. Сигурно е получил кръвоизлив“, коментираха живеещите в района на квартал „Бузлуджа“. „След извършения оглед на място от експерти, криминалисти и разследващ полицай трупът е закаран за аутопсия в кюстендилската болница. Мъртвият мъж е 49-годишен, от Благоевград е и е роднина на собствениците на автомобила. По случая е започнато досъдебно производство, уведомен е дежурен прокурор“, обяви говорителят на полицията, Катя Табачка.", "date": "2019.02.08", "title": "Свещеник откри труп на мъж в автомобила си"}
{"url": "https://www.monitor.bg:443/bg/a/view/djakpot-8-05-mln-leva-v-6-ot-49-2-v-istorijata-156764", "text": "Джакпотът в играта \"6 от 49\" ще мине 8,05 млн. лева за тираж №12 на БСТ. С това той ще стане №2 в историята на тотото. Пред него остава само рекордният, паднал в тираж №92 от 2012 г. на стойност 9 472 606,42 лева. Той обаче беше разделен между двама щастливци, заложили в Перник и Бобошево, които взеха по 4 736 3030,20 лева от удара. Сегашният джакпот порасна с нови 133 221,55 лв. за трите дни преди тираж №11 и достигна 7 907 926,45 лева. Очаква се до утре към тях да се прибавят още над 140 000 лева. В четвъртък цели 19 играчи стигнаха на число от уцелване на заветната шестица, но си поделиха по 1938,60 лв. от спечелените петици. Най-внушителната парична печалба в тираж №11 дойде от единствената петица във II теглене на \"5 от 35\" за 23 252 лева. Улучи я късметлия, пуснал 2 комбинации за за 1,40 лв. В \"5/50 - 1/12 Зодиак\" падна другата внушителна сума - 10 400 лева. Тя е от 2 комбинации 4+1 по 5000 лева плюс четири 3+1 по 100 лв. Уцелени са с фиш с по 6 числа в 4 зони плюс 4 комбинации за \"Тото Джокер\" за 19,20 лв. Трима играчи пък се уредиха с ваучери за спортни стоки на стойност 1000 лв. от \"Втори шанс\" за \"6 от 49\".  Числа - (5, 8, 17, 20, 35, 49); 6 - няма, 5 - 19 по 1938,60 лв., 4 - по 43,10 лв., 3 - по 3,60 лв.; ДЖАКПОТ: 7 907 926,45 лв.  Числа - (4, 6, 15, 20, 21, 23); 6 - няма, 5 - 5 по 1920,30 лв., 4 - по 41,20 лв., 3 - по 3,30 лв.; ДЖАКПОТ: 316 459,65 лв.  I теглене - (2, 23, 25, 26, 32); 5 - няма, 4 - по 263,40 лв., 3 - по 8,80 лв.; II теглене - (1, 15, 23, 30, 31); 5 - 1 от 23 251,00 лв., 4 - по 172,00 лв., 3 - по 7,70 лв.  Числа - (4, 6, 7, 16, 43); Зодия 10 - Козирог; 5+1 - няма, 5 - няма, 4+1 - 2 по 5000,00 лв., 4 - 3 по 500,00 лв., 3+1 - 26 по 100,00 лв., 3 0 3101 по 10,00 лв., 2+1 - по 5,00 лв., 1+1 - по 1,50 лв., 2 - по 0,80 лв., 0+1 - по 1,00 лв.; ДЖАКПОТ: 3 000 000,00 лв.  Позиции - (6, 7, 8); Цифри – (1, 6, 6); 3 - 8 по 3856,70 лв., 2 - 1980 по 15,60 лв.; ДЖАКПОТ: 0,00 лв.  Година 51, месец 06, дата 06, ден 1; I група - няма, II - няма, III - 2 по 185,30 лв., IV - 5 по 46,30 лв., V - 3 по 77,20 лв., VI - 8 по 23,20 лв., VII - 14 по 16,60 лв., VIII - 28 по 6,60 лв., IX - 46 по 6,00 лв., X - по 4,80 лв., XI - по 1,80 лв., XII - по 2,80 лв., XIII - по 2,00 лв., XIV по 1,30 лв., XV - по 1,20 лв.; ДЖАКПОТ: 3743,35 лв. \"6 от 49\"                           935819541              Русе                      \"6 от 49\"                           777262139              Сливен                      \"6 от 49\"                           339582437             София", "date": "2019.02.08", "title": "Джакпот 8,05 млн. лева в \"6 от 49\" - №2 в историята"}
{"url": "https://www.monitor.bg:443/bg/a/view/raste-proizvodstvoto-na-svinsko-i-pileshko-meso-156767", "text": "Производството на свинско и пилешко месо в България расте, а на говеждо и телешко месо намалява през 2018 г. Това показват данните на Центъра за икономически изследвания в селското стопанство (CAPA) към Института по аграрна икономика, цитирани от invеstor.bg. Производството на свинско месо в страната продължава да се развива стабилно, като до края на октомври 2018 г. в кланиците са добити 62,7 хил. тона, което е увеличение с 10% на годишна база. Ръстът на българското производство изпреварва средния за ЕС. Предвижданията са общото производство към края на 2018 г. да надвишава 71 хил.т. Не се очаква повишение на цените на едро на свинското месо, като те ще се задържат около 3,25-3,35 лв./кг през първите два месеца на 2019 г. Средната цена за 2018 г. е 3,25 лв/кг или 13% по-малко отколкото през 2017 г. До края на октомври 2018 г. в кланиците са произведени 72,6 хил. тона месо от бройлери, което е с 6,7 хил. т над количеството за същия период на 2017 г. Очаква се общото производство за цялата 2018 г. да надмине 81 хил. т. В същото време общото производство на пилешко вероятно ще надвиши 104 хил. т или с 5% над производството от 2017 г. Въпреки посоченото увеличение, стабилното търсене на вътрешния пазар поддържаше цените през 2018 г. на нива около 3 лв./кг., Тази цена е с около 4% над тази през 2017 г. и е по-висока отколкото средната цена за последните 5 г. За периода януари-октомври 2018 г. в кланиците е произведено 5,8 хил. тона говеждо и телешко месо, с 0,5% под производството през същия период на 2017 г. Очаква се за цялата година то да достигне около 6,9 хил.т. Предвижданията са до края на февруари 2019 г. българските цени на едро на говеждо и телешко месо да задържат сравнително високо си ниво - около 3,95-4,15 лв./кг., което е близо до миналогодишното. Средната цена на едро на говеждо месо в България за 2018 г. е около 4,15 лв/кг. Тази цена е по-висока отколкото същата за предходните 2 г., но по-ниска отколкото за последните 5 г. В ЕС в първите седмици на януари тя е под нивото за същия период на миналата година, доближавайки се повече до равнището от 2017 г.", "date": "2019.02.08", "title": "Расте производството на свинско и пилешко месо"}
{"url": "https://www.monitor.bg:443/bg/a/view/mlada-poetesa-s-debutna-stihosbirka-156749", "text": "Дебютната стихосбирка „Купидон е алкохолик“ на младата и талантлива поетеса Мариела Ганчовска скоро излиза на книжния пазар. Дръзката, провокативна и вдъхновяваща стихосбирка представя 80 стиха, посветени на любовта – на нежната, на дивата, на възможната и невъзможната, на изпепеляващата и на сгряващата, на тази, която единствена умее да забавя и да забързва до полуда ударите на сърцето ни, която ни оставя без дъх, но ни дава най-безмилостното, най-разтърсващото, най-силното усещане, че сме живи. В черно-бяла гама са преплетени бяло-черни емоции, облечени в съзвучие от горчиви и сладки моменти, с многоцветни лирични откровения в различни нюанси. Неподправена до безпощадност, тя задава интригуващия въпрос: Прекалява ли ангелът с алкохола и злоупотребяват ли човешките същества с любовта? Поетичната книга на Мариела Ганчовска, отпечатана от издателство „Екрие“ ще бъде представена на 13 февруари. от 19:00 ч. в столичния бар „Петък“.", "date": "2019.02.08", "title": "Млада поетеса с  дебютна стихосбирка "}
{"url": "https://www.monitor.bg:443/bg/a/view/promishlenoto-proizvodstvo-otchete-spad-prez-dekemvri-156750", "text": "По предварителни данни на НСИ през декември 2018 г. индексът на промишленото производство, изчислен от сезонно изгладените данни, намалява с 2.3 на сто в сравнение с ноември 2018 г., съобщава националната статистика. На годишна база, календарно изгладеният индекс на промишленото производство е със спад от 3.8%. На годишна база спад на промишленото производство е отчетен в преработващата промишленост - с 4.4 на сто и в производството и разпределението на електрическа и топлоенергия и газ - с 3.6%, а в добивната промишленост производството се запазва на равнището от декември 2017 г. По-значително намаление в преработващата промишленост спрямо предходната година се наблюдава при: производството на метални изделия, без машини и оборудване - с 25.5 на сто, производството на облекло - с 15.4%, обработката на кожи; производството на обувки и други изделия от обработени кожи без косъм - с 15 на сто, производството на автомобили, ремаркета и полуремаркета - с 14.2%. Увеличение е отчетено при: производството на тютюневи изделия - с 33.8%, производството на превозни средства, без автомобили - с 22%, производството на изделия от каучук и пластмаси - с 12.6 на сто, производството на лекарствени вещества и продукти - с 10.2%.", "date": "2019.02.08", "title": "Промишленото производство отчете спад през декември"}
{"url": "https://www.monitor.bg:443/bg/a/view/bylgarija-zagubi-ot-shvecija-no-ostana-v-grupata-za-fed-kyp-156754", "text": "България загуби от Швеция в последния си мач в група \"Б\" на група I на зона Европа/Африка на \"Фед къп\", неофициално световно отборно първенство по тенис за жени, в Зельона Гура (Полша). Скандинавките взеха непреодолим аванс от 2:0 победи, след като Мирям Бьорклунд се наложи над Изабелла Шиникова с 3:6, 2:6 за 72 минути, а Йохана Ларсон гарантира успеха след 6:4, 6:4 над Виктория Томова за 83 минути в двубоя между първите ракети на двете страни. Така мачът на двойки остана без значение, тъй като Швеция си гарантира първото място с три победи и ще играе за спечелване на квота за плейофите за промоция в Световна група II. В другата среща от групата Украйна също взе непреодолим аванс от 2:0 победи срещу Естония и остава на второто място с 2 успеха и 1 поражение. България завърши с 1 победа и 2 загуби и зае третата позиция, с което си осигури място в група I на зона Европа/Африка на \"Фед къп“ и за следващия сезон. Естония допусна три поражения и ще играе бараж за оставане.", "date": "2019.02.08", "title": "България загуби от Швеция, но остана в групата за “Фед къп“"}
{"url": "https://www.monitor.bg:443/bg/a/view/antonija-petrova-smykna-11-kg-sled-rajdaneto-156751", "text": "Само две седмици, след като даде живот на първородния си син Благовест, Мис България 2009 Антония Петрова успя да върне върховата си форма. Блондинката свали 11 килограма – точно толкова, колкото по думите й е била качила по време на бременността. написа моделът в социалните мрежи. Припомняме, че Петрова роди навръх имения си ден – 17 януари. Двамата с бащата на детето й – Ивайло Батинков, пък си казаха заветното „да“ едва три месеца след първата си среща, като организираха празненството в Гърция. Бившият шеф на болница „Токуда“ отправил предложението към избраницата си с пръстен на майка си и то във вечерта, в която запознали родителите си.", "date": "2019.02.08", "title": "Антония Петрова смъкна 11 кг след раждането"}
{"url": "https://www.monitor.bg:443/bg/a/view/bylgarskite-stroiteli-shte-mogat-da-se-vyzpolzvat-ot-nov-dogovor-156755", "text": "Родните строители ще могат да спестят 20% от крайната сума по даден проект благодарение на използването на нов рамков договор. Това стана ясно по време среща на Камарата на строителите в България (КСБ) и Българското общество по строително право с автора на документа проф. д-р Дейвид Моузи от Центъра по строително право в King's Colllege London. Документът е международен инструмент, използван в Италия, Германия и Бразилия, а от днес може има български вариант, адаптиран към законодателството ни. „Ако изключим Закона за обществените поръчки, адаптациите и поправките в българския вариант бяха малко“, коментира адвокат Бояна Милчева. Става въпрос за рамков договор на Алианса FAC-1, с който разходите могат да се намалят с между 20-26%, а вредите за околната среда също да са по-малко. Предимство е и фактът, че времето и средствата за изготвяне на оферта и нейното предлагане също са по-малко. „Рамковият договор за Алинса FAC-1 е една много добра възможност, каквато рядко може да се срещне“, коментира проф. Моузи. По негови думи документът спомага за намаляване на споровете, за включване на малки и средни предприятия и за по-добро задоволяване на потребностите на клиента. Друго предимство е, че той спомага за по-ефективното разпределение на времето. В алианса могат да участват неопределен брой участници - клиент, мениджър и други, свързани с поръчката. От всички тях единствено възложителят и мениджърът са наясно с двустранните договори вътре в групата и с детайлите около тях, но за останалите те са конфиденциални. Именно заради това от бизнеса изразиха притеснение как се наема мениджърът и в крайна сметка кой плаща за него. „Всичко се поема от възложителя, разбира се“, успокои проф. Моузи. По негови думи, стига клиентът да има достатъчно средства, той може да наеме консултант от собственото си обкръжение. По-често обаче се работи с независим мениджър, който да следи процеса. При по-големи алианси възложителите може да са няколко, а строителите, консултантите и проектантите също да са повече. До момента инвестираните средства в проекти, изпълнени с използване на такъв рамков договора са 42 млрд. паунда. Те са били за училища, други публични и жилищни сгради, пътища, спортни съоръжения и магистрали.", "date": "2019.02.08", "title": "С нов договор строителите икономисват 20% от разходите си "}
{"url": "https://www.monitor.bg:443/bg/a/view/pojar-ubi-10-deca-ot-shkolata-na-flamengo-v-synja-im-156756", "text": "Футболният свят беше разтърсен от нова ужасна трагедия. Десет талантливи юноши на бразилския гранд „Фламенго“ загинаха при пожар в базата на клуба в Рио де Жанейро. Огънят се е разразил в общежитие в Ниньо де Урубу, където живеят много от младите футболисти, които са част от академията на клуба. Пожарът е пламнал рано сутринта в петък - малко след 5 часа местно време. Местните медии съобщават, че загиналите играчи са на възраст между 14 и 17 години и са изгорели, докато спят в общежитието. Към момента нито една от жертвите не е идентифицирана, а все още не е ясна и причината за пожара. От пожарната обявиха, че поне още трима са сериозно ранени от пламъците. През миналата година базата на Фламенго бе реновирана и в нея бяха налети около 5 милиона евро. Бяха изградени няколко тренировъчни терена, фитнес, медицински център и мини стадион. „Фламенго“ е един от бразилските отбори с най-голяма фенска маса в страната и играе домакинските си мачове на легендарния стадион „Маракана“. Клубът е четирикратен шампион на страната и победител в турнира Копа Либертадорес през 1981 г. През юношеските формации на „Фламенго“ са преминали световни футболни звезди като Зико, Роналдиньо, Бебето и Ромарио. Новата звезда на „Реал“ (Мадрид) Винисиус, който пристигна на „Сантяго Бернабеу“ именно от „Фламенго“ написа в Twitter: „Ужасяваща новина. Моля се за всички. Бъдете силни, бъдете силни, бъдете силни.“", "date": "2019.02.08", "title": "Пожар уби 10 деца от школата на „Фламенго“ в съня им"}
{"url": "https://www.monitor.bg:443/bg/a/view/picoh-moje-vsichko-156753", "text": "Роботи вече почистват домовете ни, забавляват домашните ни любимци или ни помагат, по всякакви други начини. Но повечето не са особено адаптивни, като за каквито и задачи да са създадени, обикновено това е всичко, което може да се очаква от тях. Компанията за роботика Ohbot разкри най-новото си творение, робота Picoh, който се предлага без никакви предварително вградени функции и може да бъде програмиран да прави всичко, което потребителят поиска Ohbot само предоставя всички тези функции, като набор от инструменти за техниците. Picoh не прави нещо различно, но може лесно да бъде програмиран посредством приложението на Ohbot, Python или езика Scratch 3. За да бъде още по-умен, Picoh може да бъде свързан и с устройства като уеб камери и услуги, базирани на облак, като алгоритми за машинно обучение. Елементарното програмиране, се среща при потребителските роботи на компании като LG или Anki, но никой не предлага толкова различни възможности, колкото Picoh. Въпреки това, робота може да е прекалено изчистен, за някои потребители, особено тези, които нямат никакви предварителни познания или интерес да кодират. Вероятно, ще е по-добра играчка за малко по-опитните, но Ohbot казва, че Picoh е създаден, за да помогне на хората да бъдат по-компетентни, как работят използваните в ежедневието устройства. Ohbot финансира Picoh в Kickstarter, където досега е събрал почти £ 7.000 от необходимите £ 30.000, като остават 46 дни до края. Цената за един робот започва от £ 77, като ще се повиши до £ 88 и после до £ 99. Ако всичко върви по план, първите поръчали Picoh, трябва да очакват доставка през май, докато другите ще трябва да почакат до юни.  ", "date": "2019.02.08", "title": "Picoh може всичко"}
{"url": "https://www.monitor.bg:443/bg/a/view/merkel-otkri-novata-centrala-na-germanskoto-razuznavane-156758", "text": "Германският канцлер Ангела Меркел откри официално новата централа на Федералното разузнавателно управление (БНД - външното разузнаване) в Берлин почти 11 години след като бе положен първият камък от строежа, предаде ДПА. С преместването в новия комплекс на школата за разузнавачи през януари, както и с преместването на структурите на БНД които досега бяха разположени в Пулах край Мюнхен и на други места, на практика беше завършен процесът по цялостното преместване на БНД в новата му модерна щабквартира в центъра на Берлин. Сега в огромната новата сграда на БНД на \"Шосещрасе\", намираща се в централната част на германската столица, ще работят около 4000 от общо 6500 служители на разузнаването. За работещите в БНД, на което в Германия традиционно се гледа много критично, и ръководителя му Бруно Кал, откриването именно от Меркел е важен признак за получено признание. С преместването на централата от предишното изолирано място в покрайнините на баварската столица към оживеното сърце на федералната столица се промениха много неща. Броят на разследванията на службата се увеличи, а също й брифингите й за политиците и правителствените лица. Въпреки всичко БНД все още е далеч от края на промените, които възнамерява да направи. Службата трябва да заработи с още по-бързи темпове, като се започне от чисто аналитичната дейност и се стигне до тактическите операции, казаха източници, отговорни за работата на БНД. Макар и да е важно да се правят описания на значимите терористични групировки, още по-важно е да се изясни дали някой възнамерява да извърши нападение, добавиха те.", "date": "2019.02.08", "title": "Меркел откри новата централа на германското разузнаване"}
{"url": "https://www.monitor.bg:443/bg/a/view/davat-30-mln-na-obshtinskite-bolnici-156739", "text": "Правителството ще осигури допълнително финансиране от 30 млн. лв. за областните и общинските болници. Това заяви здравният министър Кирил Ананиев след среща с премиера Бойко Борисов, вицепремиера Томислав Дончев, финансовия министър Владислав Горанов и представители на Сдружението на общинските болници. От тези средства 18 млн. са предвидени за общинските лечебници, а 12 млн. – за областните. „Целият допълнителен ресурс, който те ще могат да използват през настоящата година, е 66 млн. лв.“, обясни Ананиев. Това позволява увеличение на заплатите, като общинските лечебници ще получат между 25-40% повече за персонал, а областните между 10-15%. Здравният министър уточни, че освен финансовото подпомагане, свързано с разходите за заплати, ще бъдат заделени средства и за нормалното функциониране на общински болници, които извършват дейности по оказването на спешна помощ в труднодостъпни и отдалечени места. Председателят на Сдружението на общинските болници д-р Неделчо Тотев изрази благодарност от името на управителите на общинските лечебни заведения. „Днес постигнахме нещо, което не вярвах, че ще се случи. Това е първата стъпка в правилна посока. Всички сме удовлетворени“, заяви той.", "date": "2019.02.08", "title": "Дават 30 млн. на общинските болници"}
{"url": "https://www.monitor.bg:443/bg/a/view/novopostroenite-jilishtni-sgradi-prez-poslednoto-trimesechie-s-10-2-poveche-156748", "text": "По предварителни данни на Националния статистически институт броят на въведените в експлоатация жилищни сгради през четвъртото тримесечие на 2018 г. е 721, а новопостроените жилища в тях са 2345. Спрямо четвъртото тримесечие на 2017 г. сградите са с 67 повече, или с 10.2%, а жилищата в тях се увеличават с 304, или с 14.9%. От въведените в експлоатация новопостроени жилищни сгради през четвъртото тримесечие на 2018 г. със стоманобетонна конструкция са 74.8%, с тухлена - 23.1%, с друга - 1.4% , и с панелна - 0.7%. Най-голям е относителният дял на новопостроените къщи (79.5 процента), следвани от жилищните кооперации (12.3%). През четвъртото тримесечие на 2018 г. в сравнение с четвъртото тримесечие на 2017 г. броят на новопостроените къщи се увеличава, броят на жилищните кооперации се запазва непроменен, а броят на сградите от смесен тип намалява. Най-много жилищни сгради са въведени в експлоатация в областите Варна - 102 сгради с 413 жилища в тях, Пловдив - 88 сгради с 330 жилища, и Бургас - 74 сгради с 414 жилища. Най-висок е делът на новопостроените жилища с две стаи (35.4%), следват тези с три стаи (34.8%), а най-нисък е делът на жилищата с шест и повече стаи - 3.8%. Общата полезна площ на всички новопостроени жилища през четвъртото тримесечие на 2018 г. е 231.2 хил. кв. м, или с 19.6% повече в сравнение със същото тримесечие на 2017 г., а жилищната площ се увеличава с 25.9% и достига 150.6 хил. кв. метра). Средната полезна площ на едно новопостроено жилище нараства от 94.7 кв. м през четвъртото тримесечие на 2017 г. на 98.6 кв. м през същото тримесечие на 2018 година. Най-голяма средна полезна площ на едно новопостроено жилище е регистрирана в областите Разград - 166.3 кв. м, и Ямбол - 151.9 кв. м, а най-малка - в областите Плевен - 73.3 кв. м, и Шумен - 76.1 кв. метра.", "date": "2019.02.08", "title": "Новопостроените жилищни сгради през последното тримесечие с 10,2% повече"}
{"url": "https://www.monitor.bg:443/bg/a/view/komandarev-ni-vyrti-v-kryg-s-premiera-prez-esenta-156738", "text": "„В кръг“ - второто заглавие след „Посоки“ от готвената трилогия на режисьора Стефан Командарев ще направи премиерата си през месец ноември. Снимките към филма вече са приключили, а отсега авторът издава, че този път героите ще бъдат по-малко, но за сметка на това зрителят ще може да разбере повече подробности около тяхната душевност. „В кръг“ ще следва обаче логиката на „Посоки“ - всяка сцена е заснета в един кадър. Вместо шест таксита обаче тук из нощна София ще пътуват три патрулки. Сюжетите в лентата са вдъхновени от истински истории, този път – разказани от служителите на реда. Действието ще се развива в нощта на 9 срещу 10 ноември 2019 г., когато се навършват 30 години от падането на комунизма и от падането на Берлинската стена, разкри наскоро режисьорът. Трите двойки полицаи на екрана пък ще бъдат Ирини Жамбонас и Стефан Денолюбов, Асен Блатечки и Иван Бърнев, както и Васил Василев-Зуека и Стоян Дойчев. Във филма ще участват още Герасим Георгиев-Геро и Павел Поппандов.", "date": "2019.02.08", "title": "Командарев ни върти „В кръг“ с премиера през есента"}
{"url": "https://www.monitor.bg:443/bg/a/view/trolej-7-svyrzva-lulin-s-manastirski-livadi-ot-april-156741", "text": "Тролейбус 7 ще свърза „Люлин“ и „Манастирски ливади“ от април. Това съобщи зам.-кметът на София Дончо Барбалов, които провери изграждането на новото тролейбусно трасе по ул. „Фритьоф Нансен“ и булевардите „Черни връх“ и „Арсеналски“. Новата тролейбусна линия замества трамвай 6, който бе спрян спрян от движение с решение на Столичния общински съвет миналата година. В момента тролей 7 върви от Сточна гара до „Люлин“. Новият маршрут ще бъде от „Манастирски ливади” по ул. „Костенски водопад”, „Бяла Черква”, „Арсеналски”, по обособеното трамвайно трасе, по „Черни връх”, „Фритьоф Нансен”, след това към Руски паметник, „Опълченска” и „Люлин”. Барбалов обясни, че това ще е най-дългото тролейбусно трасе в града - цели 14 километра. И интервалът на движение ще бъде между 8 и 10 минути. Заради довършване на контактната мрежа в неделя движението под тунела НДК в посока бул. „Черни връх“ ще бъде спряно. Коли ще се движат в посока бул. „Васил Левски“. Стойността на трасето в частта електрическа мрежа е 1,5 млн. лв., а пътната част възлиза на 800 000 лева. След ремонтните дейности част от улица „Фритьоф Нансен“ ще стане двупосочна. „Платеното паркиране в Синя зона на улицата остава, но ще има реорганизация на местата за паркиране. Вместо досегашното перпендикулярно паркиране, автомобилите ще трябва да спират успоредно. Търси се решение, така че местата да не намалеят драстично“, обясни Барбалов.", "date": "2019.02.08", "title": "Тролей 7 свързва \"Люлин\" с \"Манастирски ливади\" от април"}
{"url": "https://www.monitor.bg:443/bg/a/view/bylgarija-er-udyljava-kampanijata-si-za-sveti-valentin-156746", "text": "Поради големия интерес и неспиращите запитвания националният превозвач „България Ер“ удължава промоционалната си кампания „Небе от любов“, която инициира по повод деня на влюбените. До 15 февруари включително всеки, който закупи самолетен билет по една от всички директни дестинации на авиокомпанията, може да резервира втори билет за същия полет с от 30 до 50% отстъпка. Сред линиите, по които намаленията са най-големи за втори двупосочен билет, са Виена, Милано, Москва, Франкфурт, Мадрид и Берлин. Повече подробности за промокампанията и условията й може да откриете на   на авиокомпанията. Междувременно, като допълнителен комплимент за пасажерите си, „България Ер“ подготви и специални разписания до някои дестинации, за да може всеки, който пожелае да отпразнува 14 февруари в някои от най-романтичните европейски градове, без да се налага да си взима много отпуск от работните ангажименти. Националният превозвач предлага полети от София Прага, Виена и  Амстердам на 14 февруари, с връщане на 17 февруари (неделя). За по-кратък Свети Валентин уикенд авиокомпанията удобни възможности за полети до Франкфурт, Берлин, Рим, Милано на 15 февруари (петък), с връщане на 17 февруари.", "date": "2019.02.08", "title": "\"България Ер\" удължава кампанията си за Свети Валентин"}
{"url": "https://www.monitor.bg:443/bg/a/view/lubo-penev-njama-da-karam-nikoj-nasila-da-igrae-za-cska-156742", "text": "Новият наставник на ЦСКА Любо Пенев беше представен официално на специална пресконференция на стадион \"Българска армия\". Той замени на поста освободения от клуба Нестор Ел Маестро, а причината за раздялата с предишния наставник са слаби резултати. Договорът на Любо Пенев е за година и половина. \"Решението го взех много бързо, аз съм си у нас, не идвам на гости. Поемането на поста си носи и рисковете, обичам предизвикателствата, четири са промените, старши-треньор и 3-ма помощници. Футболистите ги знаете, имената - Любо Пенев, Караско, Дани Моралес, Добри Митов\", каза Любо Пенев при представянето си. \"Тези точки преднина не са толкова трудни за елиминиране, ще има доста мачове, с отборите на върха, ще надграждаме, искам да кажа едно нещо на тези, които обичат ЦСКА, целта пред отбора е  да е на върха, на първо място, да е шампион, да се съобразавят с него\", добави той. \"Ще има място и за младите момчета в отбора, ако те покажат качества. Работим по селекцията на нови футболисти, за да се повиши конкуренцията\". \"Ред, дисциплина и организация, няма да карам никой насила да играе за ЦСКА, но ако стъпи вътре трябва да дава всичко от себе си за отбора. Когато има контузен футболист това е проблем. Младите трябва да показват всеки ден форма и добри качества постоянно, фланелката на \"Армията\" тежи много, публиката е взискателна\", каза още наставникът.", "date": "2019.02.08", "title": " Любо Пенев: Няма да карам никой насила да играе за ЦСКА"}
{"url": "https://www.monitor.bg:443/bg/a/view/dfz-klasira-proekti-za-razvitie-na-zanajati-v-malki-selishta-156743", "text": "Приключи предварителното класиране на проектните предложения по подмярка 6.4.1. „Инвестиции в подкрепа на неземеделски дейности“ от ПРСР 2014 - 2020 г. за инвестиции, насочени към развитие на занаятите, съобщиха от ДФ „Земеделие“. Най-много - с 49 точки е оценен проектът за устойчиво развитие и атракции на занаяти в Априлци. На второ място, с 3 точки по-малко е проектът за изграждане на занаятчийски комплекс за обработка на камък в с. Голяма Желязна, община Троян. Същата оценка от по 46 точки са получили предложените проекти за центрове за занаяти в Рудозем, с. Орешак, край Троян. Всеки кандидат по процедурата по подмярка 6.4.1. „Инвестиции в подкрепа на неземеделски дейности“ може да провери заявените и присъдени точки след предварителната оценка по критериите за подбор. При извършване на предварителна оценка ДФ „Земеделие” – РА се е придържала стриктно към утвърдените условия за кандидатстване и разяснения към тях на Министерство на земеделието, храните и горите, в качеството на Управляващ орган на ПРСР 2014 – 2020 година. Кандидатите, чиито проектни предложения са получили по-малък брой точки от заявените по горепосочената процедура, могат да подадат писмени възражения до Управляващия орган на ПРСР в 14-дневен срок от публикуване на настоящите списъци. По процедурата са кандидатствали общо 29 бенефициента, като бюджетът по приема е 3 млн. евро.", "date": "2019.02.08", "title": "ДФЗ класира проекти за развитие на занаяти в малки селища"}
{"url": "https://www.monitor.bg:443/bg/a/view/cacarov-i-jotova-s-nagradi-za-dyrjavnost-156737", "text": "Вицепрезидентът Илияна Йотова и главният прокурор Сотир Цацаров получиха приз за лидерство в сферата на държавността.  Това се случи на годишните награди за личен лидерски принос към българската държавност на името на Стефан Стамболов. Те бяха връчени вчера от Университета по библиотекознание и информационни технологии в Националната библиотека „Св. св. Кирил и Методий“.Поради неотложен ангажимент по участие в национално съвещание в МВР, главният прокурор не успя лично да приеме наградата си, но от негово име бе прочетен специален поздравителен адрес. В него Цацаров изрази уважение към преподавателите и студентите в университета, както и към големия научен принос на института. Вицепрезидентът пък получи наградата си от вицепремиерът и министър на отбраната Красимир Каракачанов.", "date": "2019.02.08", "title": "Цацаров и Йотова с награди за държавност"}
{"url": "https://www.monitor.bg:443/bg/a/view/saksonska-princesa-darjava-hirurgichni-legla-na-sliven-156744", "text": "52 хирургични легла, дюшеци към тях, шкафчета за оборудване на хирургичното и реанимационното отделения и други вещи от първа необходимост подарява на сливенската МБАЛ „Д-р Иван Селимински“ саксонската принцеса от български произход Теофана фон Саксен-Катте. Дарението ще пристигне в понеделник, тогава ще стане известна и стойността на вещите, коментира в аванс управителят на лечебното заведение д-р Васислав Петров. Той няма представа по какъв начин и защо точно сливенската болница е привлякла вниманието на дарителката, която е дъщеря на финансиста Петър Алвска банка и върховен комисар на стопанството в Царство България през периода на Втората световна война. Българката получава аристократичната си титла в резултат на брак с херцог Рудигер фон Саксен, член на фамилията на последния саксонски владетел Фридрих Август III (Саксония) – рода Ветини. Това не е първият благотворителен жест на принцесата, през годините е дарявала средства за паметника на Стефан Стамболов във Велико Търново , а като патрон на организацията Freunde des deutschen Herzzentrums /Институт за сърцето в Берлин/ е осигурила над 70 камиона хуманитарни  помощи за детски заведения.През 2103 година е удостоен с почетен плакет от здравното министерство.", "date": "2019.02.08", "title": "Саксонска принцеса дарява хирургични легла на Сливен"}
{"url": "https://www.monitor.bg:443/bg/a/view/tyrgovijata-na-drebno-prez-dekemvri-nagore-s-3-6-156745", "text": "По предварителни сезонно изгладени данни през декември 2018 г. оборотът в раздел \"Търговия на дребно, без търговията с автомобили и мотоциклети\" по съпоставими цени намалява с 0.3 на сто спрямо предходния месец, съобщава на интернет страницата си НСИ. На годишна база обаче този оборот по календарно изгладени данни, расте 3.6%, отчита статистиката. През декември 2018 г. в сравнение със същия месец на 2017 г. оборотът нараства по-значително при: търговията на дребно с фармацевтични и медицински стоки - с 22.5%, търговията на дребно чрез поръчки по пощата, телефона или интернет - с 15.2%, и търговията на дребно с автомобилни горива и смазочни материали - с 14.1 на сто. Намаление е регистрирано при: търговията на дребно с компютърна и комуникационна техника - с 14%, търговията на дребно с разнообразни стоки - с 2.7 на сто, и търговията на дребно с битова техника, мебели и други стоки за бита - с 2.3%.", "date": "2019.02.08", "title": "Търговията на дребно през декември нагоре с 3, 6%"}
{"url": "https://www.monitor.bg:443/bg/a/view/borisov-10-ryst-na-dohodite-ot-dogodina-156728", "text": "Над 10% скачат доходите от догодина, заяви министър-председателят Бойко Борисов на 30-годишния рожден ден на КТ „Подкрепа“. Това щяло да бъде възможно с висок ръст на икономиката и очакваните повече приходи от борбата с контрабандата. „Трудно е, особено борбата с контрабандата. Сутринта направихме съвещание в ГДБОП по горивата. За това трябва да има спокойствие, приходните агенции да работят, за да може да има какво да разпределяме“, отбеляза Борисов. Доходите в дигиталната икономика се били повишили до 3 пъти, докато в някои сектори увеличението било между 5 и 9%. Добър коретив на правителството и работодателите в разликата в ръста на заплатите били двата синдиката, категоричен бе премиерът. Ръст на доходите в бюджетната сфера между 12 и 15% на година щяло да струва около 1 млрд. на държавата, обясни президентът на КНСБ Пламен Димитров. „Радваме се, че безработицата е под 5%, въпреки това обаче имаме нужда от още служители, които да работят в заводите. Хубавото е, че работодателите осъзнават, че трябва да дават по-високи възнаграждения, за да не им избягат работниците“, анализира Борисов. Премиерът посочи още, че правителството води борба със сивия сектор, за да се съберат повече пари в бюджета, а кадндидатстването на България за чакалнята на еврозоната ни гарантира, че няма да сме във втората скорост на Европа. По думите му няма международно представена организация, която да не отчита напредъка на страната ни по всички сфери, включително и мониторинговия доклад за напредъка по Механизма за сътрудничество.Бойко Борисов допълни, че за първи път износът на България към Германия е повече от вноса. Страната ни пък била на пето място в ЕС по ръст на БВП. През настоящата година БВП щял да бъде над 116 милрд. лв., като 10 години по-рано той е бил 50 млрд. лв. Увеличението през последните години било с 40%.", "date": "2019.02.08", "title": "Борисов: 10%  скок на заплатите от догодина (ОБНОВЕНА)"}
{"url": "https://www.monitor.bg:443/bg/a/view/vivacom-veche-predlaga-moto-g7-modelite-na-motorola-156731", "text": "Дългоочакваните модели на Motorola от серията moto g7 – Power и Plus вече са налични както в магазинната мрежа на Vivacom, така и в сайта на телекома. Moto G7 Power притежава 6.2” Max Vision дисплей със съотношение на картината 19:9 и резолюция 720х1520. Процесорът му е Snapdragon 632 с 4GB RAM памет, а вграденото пространство за съхранение е 64GB с възможност за разширяване до 512GB. Смартфонът разполага с голяма 5,000mAh батерия, която издържа повече от 2 дена без презареждане. Устройството е снабдено с 12МР двойна задна камера и 8МР камера за селфита. За сигурността му отговарят четец за пръстови отпечатъци, разположен на гърба, както и опция за лицево разпознаване. Moto G7 Power може да бъде закупен за 9,98 лв. на месец с мобилен план SMART U. А потребителите, които държат на оптималното представяне и параметри на своя смартфон, могат да заложат на Moto G7 Plus. Той също е с 6.2” Max Vision дисплей, но с Full HD+ резолюция 1080х2270. С по-мощен процесор Snapdragon 636 с 4GB RAM памет, вградено пространство за съхранение от 64GB и възможност за разширяване до 512GB. Батерията на смартфона е 3,000mAh, което стига за един пълен ден, но с 27W TurboPower зареждане само за 15 минути може да се набави енергия за цели 12 часа. Камерите на Moto G7 Plus са впечатляващи – двойна задна 16МР + 5МР с оптична стабилизация на изображението и вграден изкуствен интелект и 12МР предна. Сигурността и тук е гарантирана – четец за пръстови отпечатъци и функция за лицево разпознаване. Устройството се предлага на цена от 19,98 лв. на месец с план SMART U.", "date": "2019.02.08", "title": "Vivacom вече предлага Мoto G7 моделите на Motorola "}
{"url": "https://www.monitor.bg:443/bg/a/view/vyrnaha-feniksa-v-stara-zagora-16-meseca-po-kysno-156730", "text": "330-килограмова, отлята от месинг фигура на птицата Феникс „кацна“ на новото си място в центъра на Стара Загора след продължило 16 месеца отсъствие. Произведението на скулптора Красимир Зарков е подарък на Града на липите от местните ротарианци, той бе прибран на склад докато върви цялостното преустройство на градското ларго по струващ близо 10 млн лв по оперативна програма „Региони в растеж“. Фениксът е един от символите на многократно опожарявания град с многохилядна история, Стара Загора е била изцяло изпепелена от войските на Сюлейман паша през Руско-турската освободителна война.Тогава са били избити близо 14 000 мирни жители: старци, жени и деца, с артилерия е бил обстрелвана църквата „Света Троица“, където населението е потърсило подслон. На петнадесетина метра от колоната със символа се монтират медни плочи, на които е изобразен планът на чешкия техник Лубор Байер, по който е извършено възстановяването на града . Основният камък е бил положен на 23 септември 1879 година /5 октомври н.ст./ от тогавашния генерал-губернатор на Източна Румелия Алеко Богориди в присъствието  на търновския митрополит Климент и кмета  Стефан Ст. Салабашев.", "date": "2019.02.08", "title": " Върнаха Феникса в Стара Загора след 16 месеца"}
{"url": "https://www.monitor.bg:443/bg/a/view/kazka-otkriva-klub-v-sofija-156747", "text": "Украинската група KAZKA ще акостира в София, за да даде тон за песен на откриването на клуба Music Jam. Александра Зарицкая, Дмитрий Мазуряк и Никита Будаш, които завладяха сърцата на родните меломани с парчето си „Плакала“, ще дадат тон за песен на 27 март. Събитието ще започне в 21 ч., а билети вече могат да бъдат намерени в мрежата на Eventim на цени между 30 и 60 лв. Междувременно програмата на Music Jam ще стартира със специални концерта в четири поредни вечери. След KAZKA, пред феновете ще застанат още The Correspondents (28 март) и UDO (29 март). На 30 март пък на сцената ще се качи датчанката Whigfield, която ще ни върне към музикалните спомени от 90-те. Малко повече от месец преди да дойдат за първия си концерт в София, музикантите от   Те ще борят с още 15 други участника да представят Украйна на песенния конкурс. Дали ще спечелят националния си конкурс ще стане ясно още следващата събота, на 16 февруари.", "date": "2019.02.08", "title": "KAZKA открива клуб в София"}
{"url": "https://www.monitor.bg:443/bg/a/view/shvejcarija-dava-150-000-franka-za-hakvane-na-sistemata-za-elektronno-glasuvane-156729", "text": "Швейцария отправи предизвикателство към хакерите, които успеят да пробият системата й за електронно гласуване от ново поколение, като обяви награди в общ размер 150 000 швейцарски франка (132 000 евро), предаде АФП. Федералното канцлерство съобщи, че ще се организира мнимо гласуване от 25 февруари до 24 март и покани желаещите компютърни гении, които искат да изпробват уменията си, да се запишат на адрес https://onlinevote-pit.ch. Участниците ще могат \"да се опитат за манипулират бюлетините, да прочетат подадените бюлетини, да нарушат тайната на вота и да извадят от строя или да заобиколят предпазните механизми, които защитават както бюлетините, така и данните за сигурността\", уточни канцлерството в изявление. Размерът на наградата ще зависи от степента на проникване на всеки хакер. Голямата награда от 50 000 швейцарски франка ще получи този, който успее да манипулира бюлетините, без да бъде засечен. Нарушаването на тайната на вота ще се възнагради с 10 000 швейцарски франка, а унищожаването на електронна урна носи 5000 швейцарски франка.", "date": "2019.02.08", "title": "Швейцария дава 150 000 франка за хакване на системата за електронно гласуване"}
{"url": "https://www.monitor.bg:443/bg/a/view/zadyrjanijat-za-ubijstvo-nepylnoleten-karlo-poiska-da-ostane-v-aresta-156727", "text": "Задържаният по обвинение в убийство непълнолетен Карло Куртев поиска да бъде оставен в ареста заради страха си от вендета. Роденият на 21 август 2002 година в Габрово младеж беше арестуван на 12 февруари за смъртта на 60-годишния Моньо Калчев в Казанлък. Трупът на възрастния, работещ като гробар в Града на розите мъж беше намерен в общинско жилище, смъртта е настъпила следствие няколко удара с кол по главата късно вечерта на 10 февруари. Момчето бе открито в жилището на баба му, намиращо се в местността Старите лозя. То е направило пълни самопризнания. До фаталния удар се стигнало след като Калчев нахлул в стаята, където то спяло и с цепеница в ръка ударил пръв. Хлапакът е завършил девети клас в габровската гимназия „Цанко Дюстабанов“, където учел за готвач  през пролетта на 2018-а година. Не продължил образованието си, защото баща му бил осъден и влязъл във великотърновския затвор, а втората му съпруга нямала средства да издържа Карло и трите си деца от баща му. „Прибрах се при мама в Казанлък, но тя замина с втория си съпруг за чужбина, останах в жилището, дето й го бяха дали от общината. В съседната стая живееше Моньо, който почти всяка вечер беше пиян. И друг път е правил опити да ме бие, но се отървах. През нощта в неделя бях сам, в съня си усетих болка от удара и се сборихме. Не помня колко пъти съм го ударил, като се съмна видях , че не диша и се изплаших. Избягах при баба, тя е майка на татко ми и при нея живее и сестра ми. Нека остана в ареста, страхувам се, че роднините на Моньо ще ме убият…“, на пресекулки изрече видимо стресирания арестант. През месеците, в които е живял в Казанлък момчето се препитавало с пари, спечелени от работа на различни строителни обекти. Няма данни Куртев да е извършвал други престъпления, има добра характеристика от гимназията, но в личните му документи адресът, където е станало убийството, улица „Александър Батенберг“ №71 не фигурира. Не е ясно на какво основание е живял там след като майка му е заминала за чужбина, призна наблюдаващият досъдебното производство прокурор Мишов. Очаква се младежът да бъде осъден в условията на съкратено производство, законът предвижда затвор от 3 до 8 години. Все още обаче не е готова съдебно-медицинската експертиза за трупа на жертвата, не е ясно дали 60-годишният Моньо Калчев е бил пиян.", "date": "2019.02.08", "title": "Задържан за убийство непълнолетен поиска да остане в ареста"}
{"url": "https://www.monitor.bg:443/bg/a/view/derbito-na-madrid-prjako-po-max-sport-4-156736", "text": "Голямото дерби на Мадрид и испанския футбол между \"Атлетико\" и \"Реал\" е акцентът във футболната програма на спортните канали на А1 през уикенда. Двубоят между „дюшекчиите” и „кралския клуб” е директен сблъсък за второто място във временното класиране на Ла Лига. Домакините от „Уанда Метрополитано” имат крехък аванс от 2 точки пред състава на Сантяго Солари, който в последните седмици демонстрира много добра форма. Голямото дерби \"Атлетико\" (Мадрид) – \"Реал\" (Мадрид) ще се излъчи пряко по MAX Sport 4 в събота от 17.15 ч. Другият ключов двубой от XXIII кръг на Примера е в Билбао, където местният \"Атлетик\" посреща лидера във временното класиране \"Барселона\". Мачът от „Сан Мамес” е в неделя с начален час 21.45 ч. и е последният от 8-те сблъсъка, които MAX Sport 4 ще излъчи пряко през уикенда от Испания. По традиция MAX Sport 3 ще излъчи всичко най-интересно от уикенда от италианската Серия А. С най-голямо нетърпение от феновете се очакват съботните сблъсъци между \"Фиорентина\" и \"Наполи\" от 19.00 ч. и \"Парма\" и \"Интер\" от 21.30, които са с пряко отношение към класирането в Топ 3. В неделя лидерът \"Ювентус\" има наглед лесна задача да вземе трите точки в гостуването си на \"Сасуоло\" от 19.00 ч., въпреки че в последно време играчите на Масимилиано Алегри въобще не са толкова убедителни, колкото бяха преди Нова година. От 21.30 ч. всички български фенове на футбола ще очакват отговор на въпроса дали Кирил Десподов ще дебютира за своя \"Каляри\" при гостуването на сардинци на \"Милан\". Най-престижната организация за свободни боеве – UFC, също е подготвила страхотно шоу през уикенда за всички ММА фенове. Австралиецът Робърт Уитакър взе титлата в средна категория през 2017 г., след победа над Йоел Ромеро и сега ще я защитава пред собствена публика в Австралия срещу американеца Кевин Гастелъм. В подгряващия мач на тенис комплекса „Род Лейвър Арена” един срещу друг ще излязат непобеденият Израел Адесаня и бившият шампион в средна категория на UFC Андерсон Силва. UFC 234 започва на 10 февруари от 05.00 ч. по MAX Sport 2.", "date": "2019.02.08", "title": "Дербито на Мадрид пряко по MAX Sport 4"}
{"url": "https://www.monitor.bg:443/bg/a/view/richard-bransyn-otiva-v-kosmosa-156733", "text": "Британският милиардер Ричард Брансън планира до 4-5 месеца да пътува на борда на космически кораб на компанията си \"Върджин галактик\", с който да премине границата между земната атмосфера и Космоса, предаде АФП. \"Искам това да бъде направено за 50-годишнината от полета, с който човек за пръв път стъпи на Луната. Такива са плановете ни\", каза той в рамките на събитие, посветено на \"Върджин галактик\", в Националния музей на въздухоплаването и космическите полети във Вашингтон. \"Върджин галактик\" и \"Блу ориджин\" са двете компании, които се съревновават помежду си да изпратят пътници отвъд границата между земната атмосфера и космоса. Тези компании искат да предложат на стотици и дори хиляди пътници краткотрайни суборбитални полети, т.е. полети, които няма да ги изведат в околоземна орбита. Въпросните мисии ще са по-краткотрайни и по-достъпни в сравнение с проекта на \"Спейс Екс\", който цели японски милиардер да бъде изпратен в окололунна орбита най-рано през 2023 г. През декември м.г. \"Върджин галактик\" достигна границите на космоса, след като нейният суборбитален космически кораб \"Спейсшип-2\" бе изведен до височина над 50 мили (80 км).", "date": "2019.02.08", "title": "Ричард Брансън отива в космоса"}
{"url": "https://www.monitor.bg:443/bg/a/view/prez-2019-ta-vynshno-planira-prodajba-na-imoti-v-9-dyrjavi-156732", "text": "През 2019 година външно министерство планира да продаде имоти в 9 държави в чужбина. Това стана ясно от думите на вицепремиера и външен министър Екатерина Захариева по време  на парламентарния контрол. Става дума за сгради, които са отпаднала необходимост и голяма част от тях са бивши генерални консулства, генерират големи разходи и представят в неблагоприятна светлина на България. Сред държавите са Арежнтина, Белгия, Гърция, Канада,. Колумбия, Никарагуа, САЩ, Финландия и още една. Тепърва ще се прави анализи на каква стойност са имотите и за колко биха се продали, но Захариева даде да се разбере, че това винаги става на най-високата цена и чрез най-реномираните местни агенции за имоти. Иначе през 2018-та ведомството е продало само една сграда – в Хага. Става дума за имот, почти изоставен сграда, бившата търговска служба, а е продаден на стойност за малко над 1,1 млн. евро. Самата сграда от 2010 г. не е използван и е във влошено състояние.  Разходи през 2018 г. за имоти, давани под наем, са 6 млн. лева. По думите й целта е в максимална степен на запазване на държавната собственост извън граница и ефективното им управление, а не сградите да се рушат и плащане глоби заради това. Именно затова тя иска оптимизиране и ефективно управление на сградния фонд. За целта ще се освобождаваме от тези сгради, които са прекалено големи  и не са използваеми, а с парите от тях ще ремонтираме друг и ще се сдобием с такива, където нямаме имот. Социалистът Кристиян Вигенин пък попита какво е станало с идеята за съвместни посолства със съседни държави, като Македония например или пък сградите да се ползват от някоя европейски служба.  Захариева на свой ред припомни, че има такава идея и даде пример със свободното бивше посолство в Брюксел, като имало разговори за неговото наемане. Тя даде пример и със сградата ни в Адис Абеба, където имотът е огромен 18 000 кв.метра.,  само с 2-ма човека. Имало е разговори с Международната агенция по храните да наемат сградата. Когато обаче имотите имат дипломатически статут трябва разрешение от местната държава и правителство, което пък не одобрило. Нямало как и такива сгради да бъдат извадени и вкарани като част от търговско дружество. Това може да стане единствено за 19 имота, които не  се ползват за дипломатически нужди. Тя поясни, че там, където има огромни сгради , а съставът на мисията е малък, идеята е да се обособи отделен имот, който да се ползва, а останалата – продаде на висока цена.", "date": "2019.02.08", "title": "През 2019-та: Външно планира продажба на имоти в 9 държави"}
{"url": "https://www.monitor.bg:443/bg/a/view/zaharieva-za-radev-vynshnata-politika-se-osyshtestvjava-ot-kabineta-156720", "text": "Външната политика се осъществява от правителството и много често кабинетът изпраща предварително позициите си до президентството, въпреки че не е длъжно. Тази теза защити вицепремиерът и външен министър Екатерина Захариева в кулоарите на НС в отговор на държавния глава Румен Радев, че нямаме собствена позиция за Венецуела, тя е преписана и не се не търси позицията на президентството за важни теми като договора с Македония. Захариева обясни, че не иска да влиза в процедурата „реплика-дуплика” чрез медиите с президента. тя обаче отрече твърденията, че позицията ни за Венецуела е преписана. каза тя и обясни, че България е участвала във взимането на решения на всички нива. Така темата Венецуела е била обсъждана на няколко съвета в ЕС, няколко пъти от името на 28-те , съвета е излизал с обща декларация. България е участвала в тях и е давала мнение. „Ние винаги сме имали позиция. Не приемам, че някой ни е написал нещо и ние сме го преписали”, каза Захариева.  Тя отрече критиките на Радев, че с него не е бил съгласуван и договора за добросъседство с Македония.  Той е бил пратен в президентството преди МС да вземе решение. Отделно тя, заедно с шефа на европейската дирекция са били в президентството, за да говорят за договора, въпреки че по конституция не са длъжни да го съгласуват, тъй като МС предлага, а НС го ратифицира. Много е важно всички заедно да работим за репутацията на България във външнополитически план, каза Захариева. „Правителството счита, че е добре България да говори в един глас. Много често изпращаме позициите, които изразяваме по различни теми, предварително, така че наистина колегите от президентството не четат тези неща. Разбирам, че той като че ли вече е недоволен от това. Считам, че трябва да продължаваме”, обясни тя. По думите ѝ всеки има право на различно мнение. допълни още Захариева.", "date": "2019.02.08", "title": "Захариева за Радев: Външната политика се осъществява от кабинета"}
{"url": "https://www.monitor.bg:443/bg/a/view/marija-ilieva-vliza-v-kato-dve-kapki-voda-156719", "text": "Поп певицата Мария Илиева ще тества вихъра на актьорския си потенциал в обувките на различни български и световни музикални звезди в шоуто \"Като две капки вода\". Изпълнителката на \"Нищо\" е първият потвърден от екипа на предаването участник, като до 25-и февруари, когато то ще се завърне в ефира на Нова тв, следва постепенно да бъдат обявени и останалите 7 знаменитости, които ще се включат в състезанието по имитации. \"Като две капки вода\" е голямо предизвикателство за всеки артист с утвърден стил и ще ми бъде много интересно да експериментирам извън своя в продължение на 13 седмици. Предстои ми незабравимо телевизионно приключение!“, обещава Илиева. Припомняме, че в минал сезон на шоуто тя обра овациите на публиката като специален гост с образа на своя колега Миро. „Мария е изключително дисциплинирана и мотивирана. Очакваме изключително оригинални образи от нея и невероятна битка между артисти по време на лайфовете“, добавят от своя страна и от екипа на \"Като две капки вода\". Този сезон начело на съдийския панел ще застанат певицата със 100-каратова усмивка Хилда Казасян и музикантът с поразяваща уста Димитър Ковачев - Фънки.", "date": "2019.02.08", "title": "Мария Илиева влиза в \"Като две капки вода\""}
{"url": "https://www.monitor.bg:443/bg/a/view/sergej-lazarev-se-zavryshta-na-scenata-na-evrovizija-156735", "text": "„Бронзовият медалист“ от Евровизия 2016 Сергей Лазарев ще се завърне на сцената на песенния конкурс и в Тел Авив. Това стана ясно, след като Русия обяви как ще бъде представена на музикалния форум през месец май. Филип Киркоров пък ще работи върху песента, с която Лазарев ще се яви на Евровизия. Творческият екип зад парчето ще включва също и Димитрис Контопулос, а хореографията и визията за сценичното изпълнение ще бъдат дело на Евангелинос Фокас. Припомняме, че участието на певеца с песента You’re The Only One през 2016 г. премина при голям успех. Тогава Лазарев се класира на трето място, а Поли Генова класира България на рекордната до тогава четвърта позиция на Евровизия.", "date": "2019.02.08", "title": "Сергей Лазарев се завръща на сцената на Евровизия"}
{"url": "https://www.monitor.bg:443/bg/a/view/vdigat-zaplatite-v-obshtinskite-bolnici-s-oshte-28-mln-leva-ot-dyrjavata-156726", "text": "С 28 млн. лв. повече ще разполагат общинските болници през тази година. Това обяви здравният министър Кирил Ананиев на среща със Сдружението на общинските болници. На нея са присъствали и вицепремиерът Томислав Дончев, както и финансовият министър Владислав Горанов. Според Ананиев, с допълнителното финансиране ще могат да се увеличат заплатите на лекари и медицински сестри с между 25 % и 40%. Парите ще дойдат от една страна от Министерството на здравеопазването, като от допълнителната субсидия от 30 млн.лева – 18 млн.лева ще отидат за общинските лечебници, а останалите 12 млн. Лева за областните болници. Ананиев подчерта, че проблемите на двата вида здравни заведения са сходни и те касаят предимно липсата на достатъчно средства. \"През настоящата година ще се ползват и още допълнителни средства, тъй като им допълнително увеличение в бюджета на здравното министерство и на касата от новия държавен бюджет. С тях общото увеличение е 66 млн. лв., от които 28 млн. лв. ще са за общинските и 38 млн. лв. за областните болници\", допълни здравният министър.", "date": "2019.02.08", "title": "Вдигат заплатите в общинските болници с още 28 млн.лева от държавата"}
{"url": "https://www.monitor.bg:443/bg/a/view/malkite-prikluchenci-nabirat-sredstva-za-alpijska-ekipirovka-156723", "text": "Асеновградското сдружение „Устремени” набира дарения за оборудване, необходимо за организиране на мобилен въжен парк, който да се ползва за детски мероприятия с цел популяризиране на здравословен начин на живот, повишена физическа активност и общуване с природата. Средствата в размер на 2 100 лева са необходими за закупуване на екипировка – седалки, каски, карабинери, въжета. До момента, подобни мероприятия са организирани с лична екипировка на ръководителя на детската секция Крум Сираков, и с екипировка, предоставяна от приятели и съмишленици, но тя не е достатъчна, а и не винаги може да се разчита на нея. „Не мога да забраня на приятел да ходи да се катери, защото на мен ми трябва екипировката му”, казва самият той пред „Монитор”. Затова искаме да имаме наша екипировка, която да е на разположение винаги, добавя Сираков. Целта на кампанията е детската секция да има мобилен въжен парк, който може да бъде обособяван при нужда както извън урбанизираните територии, сред природата, така и в някой парк в големия град, за да се популяризира по атрактивен начин идеите на детската секция, и на работата с деца въобще. А идеите са да се дадат на децата базови познания по движение в планината, безопасност, познания за оборудване и екипировка за бивакуване, алпинизъм и спелеология, информация къде и как могат да се запишат на курсове за получаване на съответните спелео или катерачни квалификации и умения, както и знания за защитени територии и опазване на природата. „Отделяме специално внимание на работата с млади хора, като идеята е да съумеем да ги възпитаме в дух на любов и уважение към природата, живота на открито и спорта. Целта ни е да ги научим и на уважение към околните, и че без това уважение и без умението за поставяне на целите на екипа над целите на капризното Его, далеч не се стига. Откак маймуните са слезли от дърветата, това ги е направило хора – емпатията, съпричастността към другия, работата в група, в екип.”, казва Сираков. За да бъдат възпитавани у децата тези ценни навици и качества, беше създадена детската секция „Приключенци“ към туристическото сдружение „Устремени”. Вече е сформирана първата група деца, заниманията с които започват на 09.02.2019 г. Младите смелчаци ще се занимават с интересни и полезни неща в продължение на 11 съботи от януари до май, в рамките на 100 астрономически часа. В игрите и забавленията ще участват деца на възраст между 10 и 14 години. Програмата на заниманията за деца включва информация за безопасността в планината, особености на зимните и летните преходи, също за защитени територии и биоразнообразието. Участниците могат да изработват къщички за птички и за прилепи, да присъстват на лекции за карстообразуването, за историята на алпинизма и пещерното дело. В програмата са предвидени и двудневни занимания, като излети, бивакуване на открито, походи и спускане по обезопасена с въже пътека. Децата ще имат и възможността и да проникнат в хоризонтална пещера. Бивачното оборудване е вече осигурено от частни дарители, които са пожелали да останат анонимни.  За да стане всичко това факт, от СНЦ Устремени се надяват да успеят да съберат нужните средства от 2 100 лева за екипировка и оборудване. За контакт с Крум Сираков – 0888 22 90 73 Дарения могат да бъдат превеждани, чрез Платформата: https://platformata.bg/bg/kauzi/306:1507-2018-11-11-08-28-38/details/campaign.html?fbclid=IwAR1CFUUvGyd8IcmDVhNeOdk-YHCFfwf2yejtlz-Ccu7HL7Ftc4uRNkqANSg  Линк към Фейсбук страницата на Сдружение \"Устремени\": https://www.facebook.com/ustremeni/", "date": "2019.02.08", "title": "Малките „Приключенци” набират средства за алпийска екипировка"}
{"url": "https://www.monitor.bg:443/bg/a/view/amerikanskata-armija-s-granata-protiv-dronove-156721", "text": "Прекратяването на полетите на летище Хийтроу показа, че дроновете могат да създадат много неприятности и дори да представляват риск за сигурността, когато се лети с тях на неподходящите места. Инженерите от армията на САЩ разработили граната с мрежа за улавяне на дронове. Експерименталната 40-мм граната е изобретена от Томаш Блайскал (Tomasz Blyskal), Ричард Фонг (Richard Fong) и Ламар Томпсън (LaMar Thompson) в Picatinny Arsenal, Ню Джърси. След като изстреляното устройство се приближи до летящия дрон, серво механизъм в освобождава върха на гранатата. Това позволява пружинен механизъм да изхвърли мрежата от гранатата, продължавайки да се върти във въздуха и разпростирайки се на площ от 6 до 9 метра, като уловеният впоследствие дрон пада на земята. Според армията, първоначалните тестове показват, че гранатата е по-ефективна от други методи, като например дронове, изстрелващи мрежа срещу други дронове, поради това, че не се изискват умения за пилотиране. Също така, един човек може да носи много гранати, позволявайки системата да се използва ефективно срещу рояци от дронове. Преносимото устройство SkyWall на британската инженерна компания OpenWorks също изстрелва улавящи дронове снаряди с мрежа.", "date": "2019.02.08", "title": "Американската армия с граната против дронове"}
{"url": "https://www.monitor.bg:443/bg/a/view/zverska-katastrofa-ubi-shestima-v-kuzbas-156724", "text": "Шест жертви взе зверска катастрофа в петък във въгледобивния район  Кузбас в Русия. Трагедията се разигра на 100 км от град Междуреченск /Кемеровска област/, където товарен КамАз падна от 10 метра височина. Ранени са 16 души, четирима от които са в тежко състояние. Автобусът превозвал 21 сътрудника на дружеството „Разрез Распадский“, които отивали на работа във въглищна мина. По предварителни данни на следствието, причина за смъртоносната авария са станали действията на шофьора, който не успял да се справи с управлението на товарния автомобил. Тепърва ще се установява дали превозното средство е било технически изправно и дали не са нарушени правилата за превоз на хора. Близките на загиналите и пострадалите ще бъдат финансови обезщетени по силата на встъпилите неотдавна в сила поправки в Закона за задължителното застраховане на отговорността на превозвачите.", "date": "2019.02.08", "title": "Зверска катастрофа уби шестима в Кузбас "}
{"url": "https://www.monitor.bg:443/bg/a/view/balonite-na-oligarhijata-zalivat-peevski-obzor-156715", "text": "През 80-те години у нас се продаваше дъвка „Идеал“ с гръмкото име „дъвка за балончета“. Честно казано, дъвката не струваше. Сладостта от нея изчезваше бързо, но пък балончетата си ги биваше, а и цената беше само 10 стотинки, затова и се произвеждаше масово. Ей такива дъвки ни подхвърлят и в момента малка групичка подсъдими бизнесмени. Укриващият се в Белград банкер-беглец Цветан Василев, „добрият олигарх“ Иво Прокопиев, газовият барон Сашо Дончев и фармацевтичният бос Огнян Донев поддържат стройна мрежа от медии, сайтчета и пионки-говорители, за да разпространяват защитните си тези в обществото. която собствените им платени говорители изплюват с погнуса на земята, след като са я дъвкали 4-5 минути в „удобните“ медии. Опорните точки на олигархията се пукат като сапунени мехури, защото се състоят от откровено фалшиви новини, клевети и инсинуации. Мишената на олигарсите и на техните поръчкови служители е нашият издател и депутат от ДПС Делян Пеевски. Защото от години изданията от нашата медийна група се борят срещу фалшивите новини и защото през годините разкрихме и продължаваме да разкриваме много от далаверите на уплашената от правосъдните си проблеми компания – Цветан Василев, Иво Прокопиев, Сашо Дончев, Огнян Донев. Тези бизнесмени носят всички белези на олигархията – като се започне от българския Мадоф – Цветан Василев, който ограби вложителите си, и се мине през другарчетата му, за чийто бизнес плащат скъпо и прескъпо всички българи. Защото за безбожно скъпия ток от ВЕИ-тата, за годините монопол на газовия пазар, за скъпите лекарства, които са в пъти по-евтини в съседните страни, плащат всички българи. както и от няколко законодателни инициативи, в които участва Делян Пеевски. Като закона срещу вторичното ограбване на КТБ например, който попари мераците на Цветан Василев и ортаците му. Затова срещу Пеевски беше мобилизирана цяла армия от пионки, които послушно да повтарят опорните точки, спуснати им от Белград, от кръга „Капитал“ и присъдружните им. Журналистите Огнян Стефанов (Агент Академик), Стояна Георгиева и Соня Колтуклиева, пишман политологът Даниел Смилов, ченгето Илиян Василев, та дори и проваленият „политик“ Касим Дал – всички те като матросовци повтарят в „удобните“ медии как Делян Пеевски е виновен за всичко в държавата. Може би дори и за грипната епидемия...Разбира се, обвиненията на подобни люде нямат никаква стойност, не заради това, че те отдавна са се компрометирали в обществото. А заради факта, че разпространяват Другото, което е характерно за тези майстори на информационните балончета, че те се изказват като последна инстанция на морала, но свенливо крият, че зад гърба им стоят олигарси като гореспоменатите Цветан Василев, Иво Прокопиев, Огнян Донев, Сашо Дончев. За разлика от тях, нашият издател е добре известен в обществото. А в разследванията, публикувани в медийната ни група, винаги се позоваваме на факти и доказателства. И това е нещо, което лесно може да провери всеки мислещ човек. Ние не очакваме фабриката за сапунени мехури да спре с евтините си фейк атаки. Но твърдо вярваме в максимата, че истината винаги излиза наяве. Тогава дъвките за балончета ще се озоват там, където им е мястото – в кошчето. А олигарсите ще отговарят за деянията си пред компетентните органи.", "date": "2019.02.08", "title": "Балоните на олигархията заливат Пеевски (ОБЗОР)"}
{"url": "https://www.monitor.bg:443/bg/a/view/bsp-i-gerb-vzaimni-obvinenija-za-aferata-alo-banov-sym-156725", "text": "БСП и ГЕРБ влязоха в режим на взаимни обвинения по аферата „Ало, Банов съм”. Соцдепутатът Елена Йончева поиска политическа отговорност от страна на премиера Бойко Борисов, който да каже какво е неговото мнение, дали ще направи смени в кабинета и ще иска ли оставката на културния министър Боил Банов. Повод се оказа решението на съда на втора инстанция по казуса, в което се казва, че строителната фирма не дължи неустойка за забавянето на „Ларгото” в центъра на София. Само преди седмица Елена Йончева показа записи на културния министър Боил Банов, с обвинения, че се опитва да спести неустойката на компанията. Самият Банов отрече и поясни, че от четири години е рекетиран.  „Мълчанието на Борисов по „Ало, Банов съм“ е част от омертата, той отказва да поеме политическа отговорност”, каза Йончева. Иначе БСП са подали искане до МРРБ, ДНСК и културното ведомство да им бъдат предоставени документи за строежа на „Ларгото“. Според социалиста Пенчо Милков трябва да се провери автентичността на актовете образец 10.  Именно те са станали причина да се удължи срокът и министерството да загуби делото. По думите му самото дело е водено така, че да бъде загубено. Странно било и поведението на самото ведомство, което не представило документи на съда. Отговорът на ГЕРБ не закъсня. От партията заподозряха поредната активност на соцдепутатите с наближаващите избори. \"Няма да участваме във вътрешнопартийната кампания за редене на листата на БСП – целият цирк е подскачане пред лидера им, кой е по-по-най\", заяви Тома Биков. Той поясни, че решението на съда ще бъде обжалвано на трета инстанция от културното министерство. \"Записът, изнесен от Елена Йончева по „Ало, Банов съм“ е красноречив, че БСП работи с доноси\", убеден е Биков и попита защо едва сега БСП ще искат документи за „Ларгото”, а не по-рано, след като твърдят, че правят журналистическо разследване. „Ние присъди няма да издаваме, въпреки че техни депутати вече имат обвинения”, каза той  и добави,. че в един ден социалистите има доверие на съда и прокуратурата, а на следващия  - не.  „Ние не си позволяваме нито да кажем, че Елена Йончева е прала пари, нито че Манол Генов, който стоеше до нея е купувал гласове, докато не се произнесе съдът. Те също са в такава фаза на обвинение. Според мен от тази си позиция би трябвало да разсъждават малко по в рамките на правовата държава\", допълни още Биков. Междувременно по-късно в НС регионалният министър Петя Аврамова обясни, че във ведомството е получено писмото на БСП с искане на документацията по проекта за \"Ларгото\". Тя е получила искането днес и още не е имала време за отговор, но беше категорична, че ще им изпрати всички поискани документи, които ще бъдат комплектовани и предоставени на соцдепутатите. ", "date": "2019.02.08", "title": "БСП и ГЕРБ с взаимни обвинения за аферата „Ало, Банов съм”"}
{"url": "https://www.monitor.bg:443/bg/a/view/johanes-bio-pyrvi-v-kanada-bez-bylgari-v-top-40-156786", "text": "Йоханес Тингес Бьо (Нор) спечели съкратеното на 15 км заради кошмарния студ (-30°) индивидуално състезание от Световната купа по биатлон в Кенмор (Кан), като финишира за 35:27,9 мин. без грешки в стрелбата. Втори на 2:10,2 мин. (1+1+0+0) стана сънародникът му Ветле Кристиансен, а трети, на 2:41,0 (1+1+0+0) е Александър Логинов (Рус). Владимир Илиев стана 41-и, на 5:44,2 мин( 3+0\"1+0), Димитър Герджиков и 55-и, на 6:41,8 (0+1+1+1), Антон Синапов - 63-и, на 7:15,2 (1+0+1+1), а Михаил Клечеров не стартира. При жените на 12,5 км индивидуално челната тройка е Тирил Екоф (Нор) - 36:32,9 (0+1+0+0), Маркета Давидова (Чех) +9,8 сек. (0+0+0+0), Лиза Витоци (Ит) +20,9 (0+0+0+0). Емилия Йорданова е 70-а, на 6:37,9 мин. (1+2+0+2), Десислава Стоянова - 74-а, на 7:10,5 (2+0+1+3), Даниела Кадева - 80-а, на 8:14,3 (2+2+1+1). За пропусната мишена наказанието беше 1,5 мин.", "date": "2019.02.08", "title": "Йоханес Бьо първи в Канада, без българи в топ 40"}
{"url": "https://www.monitor.bg:443/bg/a/view/tancuvame-tango-v-tunela-prez-mart-156722", "text": "Семейната драма „Танго в тунела“, където актьорски потенциал, макар и за кратко, ще разгърне певицата Веси Бонева, ще направи официалната си премиера на 11 март. Това обявиха от екипа на продукцията, като подробностите относно локацията и точния час на събитието предстои да бъдат съобщени. гласи синопсисът на новото заглавие родно производство. „Танго в тунела“ бе заснет за 18 дни, а сред останалите лица, които ще разпознаем на голям екран, са Ники Станчев, Йонко Димитров, Ани Банкина, Павел Владимиров, Лилия Лилова, Илия Виделинов, Златето Керемедчиева, Диляна Данева и др. Междувременно освен с игра пред камерата, Бонева се разписва и с участие в саундтрака на филма, режисиран от Стоян Анов и Ники Станчев. Освен звездата, която получи специално отличие от „Дисни“ за озвучаването на Ана от „Замръзналото кралство“, в музикалното оформление на лентата се включва и групата Indigo Kids.", "date": "2019.02.08", "title": "Танцуваме „Танго в тунела“ през март"}
{"url": "https://www.monitor.bg:443/bg/a/view/udi-alyn-sydi-amazon-za-68-miliona-156718", "text": "Знаменитият американски режисьор Уди Алън подаде съдебен иск срещу компанията Amazon. Като причина за това авторът на \"Вики, Кристина, Барселона\" посочва прекратяването на договора му и неизплащането на 9 милиона долара в хонорар за създаването на филма \"Един дъждовен ден в Ню Йорк\". Amazon разтрогна отношенията си с Алън миналата година, като повод за това станаха подновените обвинения в сексуален тормоз срещу кинодееца. В иска си режисьорът обвинява компанията още, че не е осигурила разпространението на филма въпреки ангажиментите по въпросния договор. Заради това той иска компенсация в размер на 68 милиона долара. Уди Алън бе обвинен в сексуално посегателство през 1992 г. от осиновената си дъщеря Дилън Фароу, която тогава е била на 7 години. След две разследвания случаят бе прекратен. Въпреки това Фароу подновява обвиненията си на няколко години. По думите на Алън пък той е върл привърженик на движението MeToo.", "date": "2019.02.08", "title": "Уди Алън съди Amazon за $68 милиона"}
{"url": "https://www.monitor.bg:443/bg/a/view/sauditskijat-princ-salman-spomenal-kurshum-za-hashogi-156708", "text": "Саудитският престолонаследник принц Мохамед бин Салман е заявил през 2017 г., че ще стигне до \"куршум\" срещу журналиста Джамал Хашоги , ако той не престане с критиките си срещу саудитската монархия пише в. \"Ню Йорк таймс\". На 2 октомври 2018 г. Хашоги беше убит в саудитското консулство в Истанбул от саудитски агенти, дошли от Рияд, припомня Франс прес. Това убийство породи дълбока дипломатическа криза за Саудитска Арабия и опетни репутацията на престолонаследника, обвиняван от американски и турски представители, че е поръчал убийството. Рияд приписва престъплението на \"неконтролируеми елементи\" и казва, че принцът няма нищо общо. Според \"Ню Йорк таймс\" принц Мохамед е споменал думата \"куршум\" в разговор с един от приближените си Турки Алдахил. Разговорът бил засечен от американското разузнаване, което сега преглежда щателно минали телефонни разговори на принца и пратени от него есемеси в опит да се опита да изясни кой е отговорен за убийството на журналиста, твърди изданието. В разговора принцът казал, че ако Джамал Хашоги не се върне доброволно в Саудитска Арабия, то трябва да бъде докаран със сила. Ако и двата метода не сработят, то принцът казвал, че би използвал \"куршум\", за да спре Хашоги . Американски анализатори заключават, че принцът може би не е имал това буквално предвид и че не е искал обезателно Хашоги  да бъде застрелян, а по-вероятно е използвал фразата метафорично. Разговорът е бил проведен в момент, в който официалните представители в кралството са били все повече обезпокоени от критиките на Хашоги  към саудитското управление. Същият месец Хашоги  започнал да пише мнения за в. \"Вашингтон пост\" и висши саудитски представители са обсъждали как да го подмамят обратно в Саудитска Арабия. Прехванатият разговор е най-детайлното доказателство досега, че престолонаследникът е мислил за убийство на Хашоги  доста преди екип от саудитски агенти да го убият в консулството в Истанбул, коментира изданието. Вестникът се позовава на настоящи и бивши американски и чужди представители, директно запознати с американски разузнавателни доклади. В последните няколко месеца Агенцията за национална сигурност разпространи разузнавателни доклади до други шпионски агенции, Белия дом и близки чужди съюзници относно комуникациите на принца. Седмици след убийството ЦРУ приключи първата си оценка по случая, заключавайки, че принцът е поръчал операцията срещу Хашоги . На 10 октомври група американски сенатори от Републиканската и Демократическата партия задействаха закон, който заставя Тръмп да каже на Конгреса в срок от 120 дни кои чужди граждани той смята за отговорни за това убийство и да въведе санкции срещу тях при необходимост. Междувременно САЩ вече наложиха санкции на 17 саудитски представители във връзка със случая. Срокът от 120 дни изтича днес. Запитан по този въпрос, говорителят на Държавния департамент Робърт Паладино припомни само санкциите срещу 17-те саудитци и каза, че няма какво повече да добави, предаде АФП. Същевременно членове на Сената на американския Конгрес от двете партии отново представиха законопроект с предложение за прекратяване на продажбата на оръжия за Саудитска Арабия във връзка с конфликта в Йемен и убийството на Хашоги. Съавтори на законопроекта са републиканците Линдзи Греъм и Тод Янг, както и демократите Джек Рид и Джен Шахин. В законопроекта те настояват и за санкции срещу хора, имащи отношение към убийството на Хашоги .", "date": "2019.02.08", "title": "Саудитският принц Салман споменал куршум за Хашоги"}
{"url": "https://www.monitor.bg:443/bg/a/view/marija-baneva-syvetite-na-direktorite-vzimaha-reshenijata-kolektivno-156707", "text": "„Винаги колективно съветите на директорите вземаха решения. Това беше някакси установена в предприятията на Николай“. Това заяви пред бТВ майката на Николай Банев – Мария. Тя подчерта, че не е подписвала никакви документи и е участвала в управлението на фирмите на сина й по-скоро формално. Банева не може да си обясни обвинението за участие в организирана престъпна група. Тя подчерта, че винаги е работила в сферата на културата. Имала участие в две дружества, но решенията се вземали колективно, повтори Банева. “Аз бях и член на ръководството на ТЕЦ - Казанлък, той добре работеше. Не приемам обвиненията, че дружествата са обезкостени. ТЕЦ-Казанлък обективно - поради много скъпия метан, поради това, че хората търсеха алтернативи за своето отопление, те всъщност се отказаха от управлението на ТЕЦ-а и това беше много труден период\", коментира още Банева. Тя е категорична, че приватизацията от 90-те години е законен процес, а нейният син е имал нюх за бизнес и в началото се е справял много добре. Мария Банева подчерта, че обвиненията към Николай Банев са само на базата на свидетелски показания и няма доказателства, които да защитават тезата на прокуратурата. На въпроса дали е знаела, че в кутия от натурален сок е вкаран телефон на сина й, тя отговори, че не знае за подобно нещо. По отношение на фалираното предприятие „Полимери“, Банева смята, че закриването му е по обективни причини – липса на суровини. \"Семейството водеше нормален начин на живот. Грижихме се за трите деца, които сега са във Франция, и колко дълбоко страдат от това, че родителите им ги няма. Ние се сменяме там - бабите, близките\", обясни майката на Николай Банев и подчерта, че винаги е била в отлични отношения със снаха си.", "date": "2019.02.08", "title": "Мария Банева: Съветите на директорите взимаха решенията колективно"}
{"url": "https://www.monitor.bg:443/bg/a/view/propadna-machyt-na-kobrata-s-finlandeca-helenius-156711", "text": "Носителят на интерконтиненталната титла на Световната боксова асоциация (WBA) в тежка категория и официален претендент за световната титла на Международната боксова федерация (IBF) Кубрат Пулев (26 победи, 13 нокаута) няма да се боксира с Роберт Хелениус (28 победи, 17 нокаута), съобщиха от лагера на боксьора в официалната му страница в социалната мрежа Facebook. Финландецът с шведски паспорт е отказал да се качи на ринга в Лос Анджелис на 23 март, за когато е насрочена следващата среща на българина. Въпреки претенциите от щаба на Хелениус да няма реванш след изхода на двубоя, които също бяха уважени, след дълго обмисляне, от екипа на планирания съперни на Кобрата отклониха предложението за мач през март. Кубрат продължава усилена подготовка на Белмекен и очаква името на новия си съперник за боксовата гала на 23 март в 18-хилядната зала “Форум” в Лос Анджелис. В нея ще участва и Тервел Пулев, който от преди Нова година тренира в Лас Вегас.", "date": "2019.02.08", "title": "Пропадна мачът на Кобрата с финландеца Хелениус"}
{"url": "https://www.monitor.bg:443/bg/a/view/objaviha-emiliano-sala-za-myrtyv-tjaloto-v-samoleta-e-negovoto-156710", "text": "Намереното тяло в самолета на дъното на океана в Ла Манша е на футболиста Емилиано Сала. Новината разпространиха английските власти, които водеха цялата издирвателна операция и които в сряда откриха тяло на 63 метра под морското равнище. Патолозите са потвърдили самоличността на аржентинеца. Така вече операцията е прекратена изцяло, въпреки че не са открити останките на другия пътник в самолета - пилота Дейвид Иботсън. Аеропланът изчезна от радарите на 21 януари и няколко дни по-късно спасителната операция беше прекратена. Фенове и футболисти обаче събраха средства тя да бъде продължена и чак две седмици по-късно летателтният апарат беше открит, а дни след това - и тялото вътре в него. Емилиано Сала тръгна от Нант към Кардиф във въпросната вечер, но така и не стигна дестинацията си заради лошото време и раздрънкания самолет. Той беше рекордната покупка на уелския клуб и се беше отправил към първата си тренировка с него.", "date": "2019.02.08", "title": "Обявиха Емилиано Сала за мъртъв, тялото в самолета е неговото"}
{"url": "https://www.monitor.bg:443/bg/a/view/cvetanov-pokupkata-na-f16-moje-da-se-finalizira-v-sredata-na-godinata-156709", "text": "Председателят на парламентарната група на ГЕРБ Цветан Цветанов информира държавния секретар на САЩ Майк Помпео за политическото решение на българския парламент, с което дава мандат на правителството да стартира преговори със САЩ за закупуване на изтребители Ф-16, съобщиха от пресцентъра на партията. Двамата разговаряли по време на Националната молитвена закуска във Вашингтон. При постигане на съответните договорености, в средата на годината може да се очаква финализиране на процедурата и ратификация от Народното събрание на България, подчертал Цветанов. По време на разговора българската страна изрази задоволство от факта, че с евентуалното бъдещо придобиване на Ф-16 се постига пълна оперативна съвместимост със съседните държави, съюзници в НАТО. Друг много важен регионален елемент е европейската и трансатлантическата перспектива пред страните от региона, обединиха се двете страни. Помпео изрази подкрепа за демократичните процеси в района на Западните Балкани и предал поздрави на премиера Бойко Борисов, допълват от ГЕРБ.", "date": "2019.02.08", "title": "Цветанов: Покупката на F16 може да се финализира в средата на годината"}
{"url": "https://www.monitor.bg:443/bg/a/view/agresiven-shofior-blysna-drug-pred-detska-gradina-vyv-varna-156714", "text": "Нов шокиращ случай на агресия на пътя бе показан от жертвата на катастрофата. От кадрите, заснети от видеорегистратора на жертвата се вижда как агресивен шофьор извършва нарушение, опитвайки се да го изпревари, при скоростната маневра блъска колата му на метри от детска градина. Инцидентът се е случил на 6 февруари, около 15 часа, разказва потърпевшия шофьор Станко Стилиянов в ефира на Нова ТВ. След това агресивният виновник за пътно-транспортното произшествие му отправя и куп заплахи. „Движех се по ул. „Вяра” във Варна. Въпросният водач на другия автомобил на няколко пъти се опита да ме изблъска от платното за движение, за да ме изпревари. Преди сблъсъка отново се опита да ме изпревари, без да подаде мигач, но загуби контрол над колата и се блъсна в предния ми ляв калник”, разказа Стилиянов в ефира на „Здравей, България”. „Екипът на Пътна полиция отидоха първо при съответния господин. Разговаряха и се върнаха при мен. Показах им видеото, но според униформените, аз съм в нарушение, защото не съм пропуснал движещия се автомобил зад мен да ме изпревари. Казах им и за заплахите срещу мен, но те твърдяха, че човекът не бил такъв и нищо нямало да ми се случи. Искаха да подпиша двустранен протокол, в който аз да съм виновен за ПТП-то”, казва още Станко Стилиянов. От полицията във Варна призова потърпевшия да подаде жалба по случая, който да опише подробно. „Изгледах клипа. Това е поредният случай на агресия на пътя. Трябва да се научим да бъдем по-толерантни. Ударът е станал на метри от детска градина и пешеходна пътека. Това е недопустимо, защото можеше да стане много по-голяма беля”, коментира балканският рали състезател Йордан Атанасов.", "date": "2019.02.08", "title": "Агресивен шофьор блъсна друг пред детска градина във Варна (ВИДЕО)"}
{"url": "https://www.monitor.bg:443/bg/a/view/zrelishte-na-sofija-oupyt-dnes-monfis-sreshtu-cicipas-156713", "text": "На страхотен тенис ще се насладят феновете в \"Арена Армеец\" в петъчния ден. Днес ще се изиграят четвъртфиналните битки на „София Оупън“, а безспорният гвоздей в програмата е мачът между Гаел Монфис и Стефанос Циципас. Французинът, който прави шоу от всеки свой мач, ще се опита да надвие големия фаворит за трофея в София, който ще има и горещата подкрепа на хиляди гърци в залата. Двамата ще излязат на корта в последен двубой за деня и се очаква това да стане факт около 20:00 часа. Ще има и българско участие в петък. То ще е на двойки, а в четвъртфиналния си двубой от надпреварата при тандемите Александър Донски и любимецът на публиката Александър Лазаров ще се изправят срещу третите в схемата Рохан Бопана и Дивиж Шаран от Индия. Техният мач е последен от следобедната програма на Централния корт и се очаква да стартира около 15:30-16:00 часа. Централен корт, начало 12.00 ч. (4) Роберто Баутиста Агут (Исп) - Мартон Фучович (Унг) Матео Беретини (Ит) – (6) Фернандо Вердаско (Исп) (3) Рохан Бопана (Инд) / Дивиж Шаран (Инд) – (WC) Александър Донски (Бъл) / Александър Лазаров (Бъл) Не преди 18.00 ч. Мартин Клижан (Слвк) vs (3) Даниил Медведев (Рус) (7) Гаел Монфис (Фра) – (2) Стефанос Циципас (Гър) Корт 1, начало 16.00 ч. Дживан Недунчезиян (Инд) / Пурав Раджа (Инд) - Никола Мектич (Хър) / Юрген Мелцер (AUT)", "date": "2019.02.08", "title": "Зрелище на „София Оупън“ днес – Монфис срещу Циципас"}
{"url": "https://www.monitor.bg:443/bg/a/view/godishno-do-50-000-bylgari-emigrirat-156716", "text": "Mежду 30 000 и 50 000 българи всяка година напускат страната ни и емигрират. Това каза д-р Константин Тренчев, който е основател на КТ Подкрепа на 10-я конгрес на конференцията. Същевременно раждаемостта в България непрекъснато намалява - от 175 000 през 1975г. до 60 000 през последните години. По смъртност пък сме наравно с Афганистан и Сирия, където се води война. Гошишно у нас умират по 110 000 българи. По данни на ООН населението в България е под 7 млн. души, посочи още д-р Тренчев. Всеки трети нашенец пък среща затруднение да си плаща сметките и да пътува. На другия полюс са шведите, където едва 1% от населението не може да свърже двата края. По думите на Пламен Димитров, който е президент на КНСБ 5 млн. българи живеят с доход на домакинството под 600 лв, като разликата в заплатите между София и Видин е над два пъти. „Разликата в заплащането между работник на минмална заплата и мениджър в мултинационална компания надхвърля 100 пъти“, допълни Димитров.", "date": "2019.02.08", "title": "50 000 българи емигрират годишно"}
{"url": "https://www.monitor.bg:443/bg/a/view/masha-na-lozan-opravda-farmacevtichnija-oligarh-donev-156712", "text": "Маша на скандалния шеф на Върховния касационен съд (ВКС)оправда по делото за укриване на близо 63 млн. лв. данъци фармацевтичния олигарх Огнян Донев. Делото срещу него се гледаше от зам.-председателката на Софийски градски съд (СГС) Даниела Борисова, която се уреди с този пост благодарение на друго протеже на Лозан – бившият шеф на СГС Калоян Топалов. Самият Донев пък изслуша решението на съда самодоволно нахилен, като с усмивката си се надсмя над обществото, което няма да види възмездие за укритите от олигарха десетки милиони лева данъци. Още през 2016 г. се появиха медийни публикации, според които Борисова е поела анагажимент да уреди олигарха с оправдателна присъда. По същото врем4е и от прокуратъурата са поискали отвода й, заради съмнения в това как ще води процеса. Подозренията в пристрастност дойдоха от това, че тя вече е обявявала, че обвинителният акт съдържа противоречия, за да не даде ход на делото, но Софийският апелативен съд отхвърли доводите на Борисова. След това съдийката обаче нагло заяви, че няма намерение да се отказва от гледането на това дело, защото не смята, че проявява пристрастност,   в свое разследване по случая. Въпреки всички тези съмнения, което означава, че обвиняемият Донев признава всички факти по делото, но не признава, че е извършил престъпление. За сметка на това тази процедура позволява на адвокатите му да отхвърлят изслушването на свидетели. Така неизслушан остана бившия съдружник на Огнян Донев – Христо Грозев, макар да бяха върнали от границата на излизане от България заради призовка да свидетелства в съда Самият Донев бе обвинен, заедно с финансовия директор на компанията „Софарма“ Борис Борисов, за укриване на данъци. Според държавното обвинение олигархът не е платил 62 779 725 лв. данъци за сделки, направени през 2006 - 2007 г., а Борисов – за 7 453 119 лв. укрити данъци. Прокуратурата твърди, че бил е затаен реален финансов резултат от над 400 млн. лв. По делото бяха направени три експертизи като последната бе петорна и изготвянето й продължи близо година и половина. Трудно бяха намерени и вещи лица – оценители на акции, които да я направят. В петък сутринта Борисова оправда Донев и Борисов, въпреки искането на държавното обвинение да ги осъди на 4 години затвор. Присъдата тя изчете в съдебната зала, без да си направи труда да обясни пред журналистите и страните по делото как е стигнала до това свое решение. За разлика от нея и дори заяви, че делото срещу него било политическа поръчката. Според Донев през 2012 г. той получил „предупреждения“, че ще бъде атакуван, защото се гласял да става премиер. Към днешна дата той отрече да има политически амбиции. Подобна защитна теза вече бе лансирана в публичното пространство и от друг виден подсъдим олигарх – банкера-беглец Цветан Василев. След като забегна за Сърбия, в едно от задочните си интервюта пред подбрани от него удобни журналисти, той обяви: „В един момент през април-май 2014 г. започнах да получавам сигнали от всички политически лидери, че са вдигнали ръце от мен, защото аз съм щял да ставам премиер, искал съм да свалям Орешарски“. Амбициите на Василев да оглави държавата обаче не са тайна за никой. По време на разследването на финансите му, дори бяха открити документи, доказващи, че е пръснал сериозни суми, откраднати от вложителите в КТБ за курсове по политическо говорене. След прочитането на присъдата, коментар пред журналисти направи и прокурорът по делото Даниела Димитрова. Тя припомни, че този съдебен състав вече веднъж е ставал причина за спирането на делото и затова държавното обвинение е поискало отвода му. \"Още от самото начало този състав намери 11 нарушения в обвинителния акт, но Апелативният съд не откри такива и отмени неговото определение. Поради тази причина поискахме отвод на съда, който не беше уважен. допълни Димитрова. Според прокуратурата нещата са много ясни – по българския закон блоковите сделки по принцип подлежат на облагане, когато са сключени извън българската фондова борса. \"Когато сделките са между свързани лица, да бъдат така добри да си платят данъка при пазарни условия, това е същността на това дело. За мен е необяснимо защо беше прочетена оправдателна присъда\", заяви още представителката на държавното обвинение. Присъдата, с която пионката на Панов уреди Донев означава и друго - Пари, с които могат да се увеличат пенсиите или да се дадат за по-добро здравеопазване, образование или инфраструктура. И които место това са спестени на олигарха Донев. за да може да си пазарува с тях индулгенция. Присъдата - „невиновен“, беше ясна още в хода на самото дело, тъй като олигархията притежава частен съд, създаден чрез съдебни зависимости и кадруване в Темида още от времето на Иван Костов. Лицето на този частен съд пък е именно Лозан Панов.", "date": "2019.02.08", "title": "Маша на Лозан оправда фармацевтичния олигарх Донев (ОБНОВЕНА)"}
{"url": "https://www.monitor.bg:443/bg/a/view/prof-georgi-rachev-smelo-moga-da-kaja-che-zimata-si-otide-156684", "text": "В Западна Антарктида се вижда как ледът се топи, казва в интервю за \"Монитор\" климатологът - Тези въпроси са изключително интересни, защото всъщност са трудно доказуеми. Но определено пътуването ни даде поглед върху това какво се случва в една много интересна област от Земята - Антарктика. Това е самият континент Антарктида заедно с шелфовите ледници, десетките милиони квадратни километри морски лед и островите, които са близо до Южна Америка. Антарктика е почти цялата част от Земята, която е на юг от 65-и паралел южна ширина. Това е голямо и много добре изолирано място. Същевременно е специфично, защото има две зони, в които Южният океан се допира до Тихия, Атлантическия и Индийския. Затова за нас е интересно да анализираме как се отразява на тази природна зона затоплянето в северното полукълбо, където всъщност е голямото замърсяване. И там се чувства влиянието на по-топлия климат. - Това не само се чувства, но може да се види и визуално. Там, където е имало непрекъснато лед преди 10 - 12 години, сега може да се види отстъпилият ледник с повече от 20 метра навътре в сушата. Преди 15 години езикът на ледника е стигал буквално до морето и не е можело да се продължи по бреговата линия. На още няколко места, не само при ледник Балкан, се вижда как ледът е отстъпил. Едновременно с това през 2009 - 2012 година о-в Ливингстън се е радвал на много повече сняг. Но трябва да правим разлика между сняг и многогодишен лед. Това е ясно доказателство, че има пулсиране, наблюдават се цикли в снеговалежите, които увеличават натрупването на сняг, но ледът под действието на високите температури и малко по-топлия океан води до това, че ледът отстъпва. Само преди няколко дни в Пунта Аренас, който е най-южно разположеният град в света, беше отбелязана температура от 29 градуса. Това е абсолютен максимум, откакто съществуват измервания. В Ушуая също беше отчетена най-високата температура за 40-годишен измервателен период. Тоест в Западна Антарктида, която е по-ниската част, обърната към Южна Америка, ледът се топи. Това може да се види визуално. Но благодарение на много големите залежи от сняг, които се наблюдават от периферията на Източна Антарктида, там има акумулация на лед. Така че не е толкова просто обяснението на тези явления, за да кажем, че цялата Антарктида се топи. Това се дължи на пръв поглед на глобалното затопляне и на по-топлата атмосфера. В нея се съдържа повече влага и се увеличават валежите и техният оборот. Много е сложна климатичната система. На едни места има затопляне, на други остава относително хладно. Но определено северното полукълбо става по-топло с всяка година. Сега се оказва, че 2018-а ще се нареди в топ 5 на най-топлите години, откакто съществуват метеорологични наблюдения. По всяка вероятност средната годишна температура ще бъде с около 0,7 - 0,8 градуса по-висока от обичайната. - Това е интересно, защото о-в Ливингстън се намира на 62 градуса южна ширина, в средата на Южния океан. Докато бяхме там с колегата Александър Сарафов, температурата на океана беше между 0,5 и 2 градуса през лятото. Това е доста топло за този сравнително студен океан. Общо взето, на брега няма никой, защото, реално погледнато, става дума за една ледена пустиня. През летния сезон животинският свят там е представен от 2 - 3 вида птици, както и от тюлени и пингвини, които през зимата се прибират в океана. Това е средата, която ги пази. Птиците пък емигрират към по-топли участъци. Така че по-скоро адаптацията продължава в океана. Това е част от изследванията на много учени. Става дума за процес на адаптация на животинския и растителния свят, било то в океана или на брега, към малко по-високите температури. Ние имахме щастието да посетим още няколко точки от Ливингстън, където установихме отстъпленията на ледниците. На точка Хана езикът на ледника се беше отдръпнал с повече от 300 метра за 10 години. Това показва, че е топло и топенето превъзхожда акумулацията на сняг. А нашият специален проект е свързан с геоморфология и климатология. Това са две науки, които много тясно си сътрудничат. Ние видяхме буквално с очите си нашествието на хората. Непрекъснато се разраства там инвазията на изследователски станции, строят се много големи комплекси. Има много сериозно човешко присъствие, а само за два месеца строителството на Кинг Джордж придоби феноменални размери. В дните с хубаво време имаше по 3 - 4 полета с туристи. Причината за всичко това е, че едно парче земя, по-голямо от Европа, е неразпределено. - Определено, това се вижда. Както казах, имаше дни с по няколко полета туристи. Има и много круизни кораби, които предлагат такива услуги. - И да, и не. Не, защото климатът винаги е бил променлив. Никога не е бил стационарен. Неслучайно проф. Пимпирев говори за остатъци от динозаври, тъй като Антарктида е била земен рай преди милиони години. В днешно време тези промени се извършват много бързо. И тъй като Антарктида е изолиран континент, около нея е най-голямото студено течение, което служи като одеяло - да предпазва от затопляне. Особено в Западна Антарктида - частта, обърната към Аржентина и Чили, има много сериозни индикации за бързо повишаване на температурите. Индикацията е топенето на ледниците. Явно топлината е достигнала до предверието на същинския Леден континент. Това е притеснително, защото не знаем как ще реагира климатичната система впоследствие. - Правилно сте забелязали тези тенденции. Зимите са по-топли. Тази е сравнително нормална, с повече сняг в планините. Така и трябва да бъде. В Родопите дори имаше откъснати села. Знаете, че Рило-Родопският масив се отличава със съществена снежна покривка. По принцип всичко зависи от средиземноморските циклони, които минават през България. Определено зимите са по-меки в сравнение с 80-те години на миналия век. Смело мога да кажа, че зимата си отиде. Което не означава, че няма да има сняг до края на февруари и че няма да има отрицателни минимални температури. Но те ща са за по-кратко и няма да са екстремно ниски. Периодът на продължителност на отрицателните температури става все по-кратък. Пролетта в доста случаи наистина е доста по-хладна и дъждовна, дори през април и май. Ако направим ретроспекция на зимата, ще видим, че декември беше нормално студен, януари, въпреки че беше с доста ниски температури, приключи малко по-топъл от нормалното. Февруари засега се очертава като топъл месец - със средна месечна температура с 2 градуса по-висока от нормалната. Очаква ни захлаждане от вторник до петък, при което може отново да падне сняг и това да попълни водните запаси. Но след 15 февруари не се наблюдава съществен студ, така че месецът ще е топъл. Според сегашните прогнози пролетта ще е нормална като температури и валежи, но да се гледа много напред в бъдещето, е доста деликатна материя. Много е сложна ситуацията, защото, както казах, на Антарктида ледът се топи, на много места обаче снеговалежите са повече. Но това са сезонни снеговалежи. Големите студове в САЩ буквално бяха пометени от една топла вълна за часове. Така за 12 часа температурите станаха положителни. Бих казал, че много тежки времена чакат синоптиците. Нормално е да има провал в прогнозите, но това ще попълва знанията ни за климата. Проф. Георги Рачев е преподавател по синоптичен анализ и синоптична климатология в Софийския университет „Св. Климент Охридски” Специалист в областите възобновяеми енергийни ресурси и качество на атмосферния въздух Прогнозите му се реализират почти на 100 процента Автор е на десетки научни статии и трудове Беше част от 27-ата експедиция на Антарктида, от която се завърна преди няколко дни", "date": "2019.02.08", "title": "Проф. Георги Рачев: Смело мога да кажа, че зимата си отиде"}
{"url": "https://www.monitor.bg:443/bg/a/view/3-bona-globa-za-nelegalna-prodajba-na-arhivi-156674", "text": "3 бона е глобата за продажба без разрешение на архивни ценности, вписани в регистъра на Националния архивен фонд. Това е записано в предложения за обществено обсъждане проект на закон за националния архивен фонд. Когато собствениците или държателите на такива ценни документи не осигуряват тяхното съхранение и опазване според методическите изисквания на Държавна агенция „Архиви“, За бъдещия документ се предлага още длъжностно лице, което не осигури подходящи условия за опазване на документи и допусне те да се изгубят, повредят или унищожат, да се наказва с глоба от 2000 до 4000 лв., ако не подлежи на по-тежко наказание. От 4 до 6 бона пък е санкцията, ако не се предвижда по-тежко наказание и когато чиновникът не предаде в указаните в закона срокове документите, обектите част от Националния архивен фонд, за съхранение в съответния държавен архив. При повторно извършване на нарушенията, за които новият закон предвижда глоби, сумите на санкциите нарастват от 6000 до 12 000 лв. Сделки с частните архиви и сбирките на религиозните институции, които са вписани в регистъра на Националния архивен фонд, могат да се извършват само с разрешение, пише още в проекта. Собствениците на горепосочените архиви в едномесечен срок преди извършване на сделката уведомяват Държавна агенция „Архиви“ за предстоящата промяна на собствеността. Собственикът може да продава документите само след като ги предложи за изкупуване на държавата чрез председателя на агенцията и получи от него писмен отказ. Документите от Националния архивен фонд не могат да бъдат изнасяни извън страната без разрешение на председателя на Държавна агенция „Архиви“. В проектозакона е записано още, че държавните архиви в структурата на ДА „Архиви“, а също и сбирките на публични институции и организации не могат да бъдат обект на сделки. Ценни документи, придобити по наследство, дарение, завещание или по друг начин до влизането в сила на този закон, Собствениците на приватизирани търговски дружества или обекти - бивша държавна или общинска собственост, в срок от една година от влизането в сила на закона предават на държавните архиви намиращите се в дружествата или обектите документи - държавна или общинска собственост, създадени от началото на дейността им до датата на влизане в сила на съответния приватизационен договор. В проектодокумента се урежда и статутът на архивите на значими за обществото личности, както и режимът за временен износ, правилата, за който ще бъдат уредени в специална наредба. При дарение или завещание на документи лицата, предали документи за постоянно съхранение, могат да поставят условия или временни ограничения за достъпа и В случаите на придобити срещу възнаграждение документи от юридически или физически лица стойността му се определя от председателя на ДА „Архиви“ след становище на съответната експертна комисия.", "date": "2019.02.08", "title": "3 бона глоба за нелегална продажба на архиви"}
{"url": "https://www.monitor.bg:443/bg/a/view/peugeot-508-stana-kolata-na-2019-godina-u-nas-156696", "text": "Новото Peugeot 508 спечели титлата „Кола на 2019 година” в двадесет и второто издание на конкурса „Автомобил на годината”, организиран от Прес-Авто Клуб България. Елегантният седан Peugeot 508 беше излъчен за финален победител от предварителните 6 категории на конкурса. Преди това Peugeot 508 спечели и отличието в категорията „Леки автомобили”, което го изпрати на финала. Новото Peugeot 508 спечели вота на автомобилните журналисти заради безспорните си качества, сред които на първо място е елегантният дизайн на купе с 4 врати без рамки на вратите. Новото Peugeot 508 събра общо 116 точки и категорично зае първото място, оставяйки след себе си Ford Focus със 85,5 точки и BMW Серия 8 със 68,5 точки. Четвъртото място в категорията „Леки автомобили” зае новото Audi A6 с актив от 66 точки, а на пета позиция остана KIA Ceed, събрала 54 точки. В категорията „Кросоувър” призът беше присъден на новото BMW X5. Германският високопроходим модел спечели с актив от 98 точки и с минимална преднина от 2 точки пред новия Volkswagen Touareg (96 точки). На трета позиция се нареди новото поколение на Honda CR-V с актив от 95,5 точки. Финалната петица допълниха новият френски кросоувър Citroen C5 Aircross (65 точки) и пословичният японски офроудър Suzuki Jimny с 35,5 точки. В категорията „Мултифункционален автомобил” титлата спечели френският миниван Peugeot Rifter със 105 точки, който в пряк двубой победи Citroen Berlingo със 93,5 точки. На трето място се подреди близнакът им Opel Combo със 82 точки, а четвърти и пети съответно останаха пикапите Mercedes-Benz X-class (58 точки) и SsangYong Musso (36,5 точки). За най-луксозен модел в категорията „Премиум автомобил” на 2019 година журито категорично избра спортното купе BMW Серия 8, което се наложи над Volkswagen Touareg, Audi Q8, BMW X5 и Volvo V60. В категорията на екологичните автомобили триумфира новият Nissan LEAF, победил електрическия кросоувър Hyundai Kona Electric и хибридите Mitsubishi Outlander PHEV и Lexus LS. Сред претендентите за титлата „Градски автомобил” възтържествува шикозният шведски кросоувър Volvo XC40, който се наложи над BMW X2, Nissan LEAF, Hyundai Kona Electric и Mahindra KUV 100. За първи път конкурсът „Автомобил на годината в България” се провежда през 1997 година, като първоначално се избира само лек автомобил и модел с висока проходимост 4х4. От следващата година се присъединява и категорията „Ван”. В последствие, с разрастването на автомобилните сегменти, категориите се увеличават до шест, според предназначението на съответните модели. От миналата година от шестте категории се излъчва финален победител, наречен още „Кола на колите”. Тази година в журито участваха 29 автомобилни журналисти, които активно тестват нови коли и пишат на автомобилна тематика в най-тиражните вестници, информационни агенции, списания и специализирани сайтове. Тържествената церемония по връчването на наградите се състоя в столичния ресторант Esterhasi с подкрепата на OMV, „Лазурит 94”, Laroche, Tulamore Dew и IQOS.", "date": "2019.02.08", "title": "Peugeot 508 стана „Колата на 2019 година” у нас"}
{"url": "https://www.monitor.bg:443/bg/a/view/oblacite-se-razkysvat-dyjd-shte-vali-samo-na-ugoiztok-156700", "text": "Днес облачността от запад ще се разкъсва и намалява над Западна България, а над Източна България през целия ден ще се задържи значителна. Минимални температури между минус 3° и 2°. Превалявания от слаб дъжд са възможни в крайните югоизточни райони. В Източна България ще духа до умерен северен вятър. Максимални температури между 2° и 7°, в крайните югозападни райони до 9-10°.  По Черноморието ще се задържи облачно. По южното крайбрежие е възможно да превали слаб дъжд. Ще духа до умерен северен вятър. Максималните температури ще са между 4° и 6°. Температурата на морската вода е 6-7°. Вълнението на морето ще бъде 3-4 бала. Над планините ще има разкъсана облачност. Ще духа слаб, по високите части умерен североизточен вятър. Максималната температура на височина 1200 метра ще е около 1°, на 2000 метра - около минус 4°. През почивните дни и в началото на следващата седмица ще преобладава слънчево време, но на места, повече в понеделник, в низините и котловините ще има условия за мъгли. Сутрин ще е по-студено, но дневните температури ще се повишават. През почивните дни вятърът ще е слаб от запад. В понеделник ще се ориентира от югозапад и в Източна България ще се усили; максималните температури там ще достигат на места до 14°-16°. По-късно през деня облачността от запад ще се увеличава. Привечер и през нощта срещу вторник от запад на изток ще превали дъжд, в планините - сняг. От запад-северозапад, с усилване на вятъра, ще нахлува сравнително студен въздух.", "date": "2019.02.08", "title": "Облаците се разкъсват, почивните дни с топло и ясно време"}
{"url": "https://www.monitor.bg:443/bg/a/view/kradlivi-subekti-vyrluvat-v-nemskite-bolnici-156706", "text": "Всевъзможни вещи и медицинска техника, които не са добре обезопасени срещу крадци, изчезват от германски болници, пише местната преса. Годишните щети са за милиони евро, показва проучване. Крадците се възползват от анонимността в обширните болнични комплекси и от беззащитността на пациентите. Болниците не са в състояние да се справят с проблема, защото трябва да балансират между достъпност и сигурност на пациентите. Пациентски организации призоваха за по-строги проверки при влизане. В провинцията с най-голямо население Северен Рейн Вестфалия например, през 2017 г. е имало около 6500 регистрирани случаи на кражби в болници. За сравнение, през 2011 г. е имало значително по-малко кражби - 4715. Само в югозападната провинция Баден Вюртемберг загубите през 2017 г. са достигнали рекордна стойност от близо 2,75 милиона евро. Националната пациентска асоциация призова за по-строг контрол в зоните, през които се влиза в болничните заведения. Посетителите трябва да се регистрират, да съобщават кого искат да посетят, в кое отделение и ако е нужно, да представят документ за самоличност.", "date": "2019.02.08", "title": "Крадливи субекти върлуват в немските болници"}
{"url": "https://www.monitor.bg:443/bg/a/view/dvama-vicepremieri-i-devet-ministri-otgovarjat-na-vyprosi-v-parlamenta-156701", "text": "Марияна Николова, вицепремиер по икономическата и демографската политика ще отговори на въпрос за исканията на работодателите, осигуровките да се плащат по равно с работника. Екатерина Захариева пък ще обясни позицията на България, приета на Срещата на върха на ЕС за Западните Балкани, както и за управлението на имоти на българската държава в чужбина Към нея е отправен и въпрос, как България може да защити родителите, чиито деца са отнети от социалните служби в Норвегия. Девет министри също ще отговарят на въпроси на депутати в петъчния контрол. Сред тях е екоминистър Нено Димов, който ще обяснява мерките на правителството за качеството на атмосферния въздух, както и за строежите по морето.", "date": "2019.02.08", "title": " Двама вицепремиери и девет министри отговарят на въпроси в парламента"}
{"url": "https://www.monitor.bg:443/bg/a/view/pokazvat-originala-na-tyrnovskata-konstitucija-v-parlamenta-156703", "text": "Оригиналите на Търновската и Сребърната конституция, както и лични вещи на Петко Славейков ще бъдат представени на изложба в Народното събрание по повод 140-ата годишнина от приемането на първата българска конституция. Експозицията ще бъде открита в Клуба на народния представител. Гражданите ще могат да я разгледат в неделя по време на Деня на отворените врати. Сред изложените вещи са масата, на която е подписан текстът на Търновската конституция, първата библия на говорим български език, както и джобен часовник, калъф за пера, мастилница, сребърна кутия и броеница на Петко Славейков.", "date": "2019.02.08", "title": "Показват оригинала на Търновската конституция в парламента"}
{"url": "https://www.monitor.bg:443/bg/a/view/borisov-otkriva-kontrabanden-centyr-kojto-sledi-pytja-na-gorivoto-156702", "text": "Всички рафинерии, пристанища и данъчни складове да са под електронен контрол и да се следят с видеонаблюдение, а в случай на отказ на техните собственици да се използват дронове. Това поиска премиерът Бойко Борисов днес в ГДБОП по време на представяне на системата за следене пътя на горивата от влизането им в страната до бензиностанцията. В събитието участваха и министърът на финансите Владислав Горанов, министърът на вътрешните работи Младен Маринов, главният прокурор Сотир Цацаров, министърът на икономиката Емил Караниколов, министърът на транспорта Росен Желязков, депутатът от ГЕРБ и председател на Комисията по финансите в НС Менда Стоянова, шефът на НАП Росен Бъчваров, шефът на ГДБОП Ивайло Спиридонов, депутатът от Обединени патриоти Емил Димитров. „Горивото е борсова стока и зависи от цените на международните пазари. Искаме или лъже с продаваното на бензиностанцията. Знам, че царете на фалиралите банки ще кажат: „Ама защо чак сега?“ От 2015 г. се опитваме да го правим. Страшна съпротива има. Част от рафинериите са се съгласили да се сложи при тях техника за наблюдение. Не разрешат електронен контрол, ако трябва ще им качим дронове горе и така ще ги снимаме. Надяваме се, че и те искат да не им се споменават имената в сив или черен сектор и да имат на светло цялата си дейност. Искаме докрай да убедим хората, че да няма възможност да се прави контрабанда с горива“, каза още Борисов. Говорителят на НАП Росен Бъчваров описа всички системи, които се използват в момента за контрол на корабния трафик, включително и с термокамери през нощта. Техниката позволява цялата информация да се пази и „Изградихме Контрабандния център, където е цялата информация - агенти, шпиони, досиета и дела са на едно място“, добави премиерът Борисов и поясни, че в последните години е било много трудно това да стане, защото различните служби не са искали да споделят притежаваната от тях информация с колегите си от други ведомства. Относно препоръките на Борисов за електронния контрол, от Агенция „Митници“ обясниха, че поетапно с електронен контрол и видеонаблюдение ще бъдат оборудвани всички бълггарски морски портове и пристанищата по река Дунав. На едно от тях, място №24 в пристанище в Бургас това вече е направено и кадри от него бяха показани сутринта на представянето в ГДБОП. Говорителят на НАП Росен Бъчваров добави, че за последните 2 години са направени 12 700 съвместни проверки с останалите ведомства срещу контрабандата на горива. Съставени са 722 акта за нарушения, 159 обекта са били запечатани и 1400 подвижни цистерни са били поставени под контрол. По думите му за 2019 г. приходите от акциз на горива в хазната се очаква да надвишат 2,4 млрд. лв., което е с 23,4% или 456,5 млн. лв. повече от 2014 г. През миналата година данъчната основа на търговците с горива е нараснала с 25%, спрямо 2016-та и достигна 20 млрд. лв.", "date": "2019.02.08", "title": "Бойко Борисов: Всички рафинерии под електронен контрол (ОБНОВЕНА)"}
{"url": "https://www.monitor.bg:443/bg/a/view/prevozvachite-po-dds-brojat-nelegalni-busove-po-granicata-obzor-156698", "text": "Финансовият министър Владислав Горанов ще предложи всички автобусни превозвачи да се регистрират задължително по ДДС. Мярката ще изсветли сивия сектор в бранша, а промяната в в закона ще бъде направена сравнително бързо, за да бъде гласувана от депутатите. Това стана ясно след като ресорният министър Росен Желязков и Горанов разговаряха с представители на автобусния бранш по поставените от тях проблеми. Един от най-сериозните проблеми пред бранша е нерегламентираният превоз на пътници, който е опасен за живота и здравето на хората, създава нелоялна конкуренция и директно нанася вреди, както на бизнеса, така и на държавата, заяви Росен Желязков след срещата. За това по време са обсъждани варианти за съвместни действия между Гранична полиция, Националната агенция за приходите и Изпълнителна агенция \"Автомобилна администрация\" (ИААА). На границата полицаите ще броят бусовете и ще изготвят анализи на трафика, въз основа на данните ще бъдат идентифицирани рискови превозви средства, които ще бъдат проверявани за нерегламентиран превоз. Те ще бъдат идентифицирани на база брои преминаване на граничните пунктове за определен срок. Данните ще бъдат предавани на данъчните и служители ИААА. Според Горанов най-често нелегалните превозвачи са физически лица, които са безработни или социално слаби. Затова те ще бъдат проверявани и от НАП. “Това е по-скоро черен сектор, отделно в транспортния бранш има наистина сив сектор“, коментира още финансовият министър, като по този начин обоснова нуждата от регистрацията на превозвачите по ДДС. Отделно служителите на Изпълнителна агенция \"Автомобилна администрация\" също ще правят проверки на съмнителните превозни средства. По-рано през деня премиерът Бойко Борисов се срещна с превозвачите и нареди на транспортното министерство да провери къде отиват отпусканите субсидии за превоз на пътници по нерентабилни автобусни линии в слабо населени места и гранични райони. По данни на бранша, изнесени от председателят на Браншовия съюз за стопанска инициатива в транспорта (БССИТ) Магдалена Милтенова, около 128 междуградски автобусни линии в страната в момента не функционират и хората нямат достъп до градовете. В Северозападна България има най-много региони, които са без градски транспорт. „Общо 48 населени места в региона нямат какъвто и да е било транспорт“, коментира Милтенова за „Монитор“, позовавайки се на доклад на Сметната палата от края на 2017 г. Автобусните превозвачи на няколко пъти сигнализират за недофинансиране на междуградския транспорт. В средата на януари представители на автобусните фирми обявиха, че на 18 февруари излизат на протест заради множеството нерешени проблеми в бранша. Всяка година държавата отделя все повече средства, за 2019 г. сумата е 111 млн. лева, като спрямо 2018 г. е нараснала с 4 млн. лева. Но средствата достигат само за 45% от общата сума на издадените субсидирани билети от транспортния бранш. „Повече пари сме дали, а има недоволни хора, това няма как да се случва“, коментира премиерът. По негови думи трябва да се работи повече за справедливост и отговорност не само от страна на държавата, но и от страна на отделните общини. „За да са достатъчни субсидиите за превоз на пътниците като ученици, пенсионери, държавни служители, военни и военноинвалиди, ще бъде променен моделът за финансиране“, обяви транспортният министър Росен Желязков. Транспортното министерство и автобусните превозвачи се договориха да създадат подробен план за справяне с належащите проблеми в сектора като работата по него ще започне идната седмица. В него е включена нова методика на автогарите и промяна на разписанията по републиканската транспортна схема. Браншът е предложил вече на управляващите конкретни текстове за корекции на законодателството.", "date": "2019.02.08", "title": "Превозвачите с регистрация по ДДС, броят нелегални бусове по границата (ОБЗОР)"}
{"url": "https://www.monitor.bg:443/bg/a/view/tabloid-iznudva-djef-bezos-s-goli-snimki-156704", "text": "Основателят на Амазон Джеф Безос обвини изданието \"Нешънъл инкуайрър\" в шантаж и изнудване, предадоха световните агенции. Безос твърди, че таблоидът го изнудвал, че ще публикува негови интимни снимки и съобщения. Безос и съпругата му Маккензи обявиха миналия месец, че се развеждат след 25 години брак. В същия ден таблоидът публикува статия, в която се казваше, че Безос имал любовна афера и в която се представяха в детайли лични съобщения на Безос, с които изданието се било сдобило. В свой блог в платформата Медиум Безос сподели имейли, които получил от посредници на Дейвид Пикър, изпълнителен директор на Америкън медия инк, която притежавала таблоида. В тях се изброявали компрометиращи материали, които щели да бъдат публикувани, ако Безос не се откажел от разследването, което започнал за това как личните съобщения са станали достояние на таблоида. Тези компрометиращи материали били именно съобщенията между Безос и бившата телевизионна говорителка Лорин Санчес, жената, с която той се срещал, както и снимки от личен характер. Те датирали от лятото на 2018 г., тоест шест месеца преди обявяването на намерението за развод. \"Вместо да капитулирам пред изнудването и шантажа, аз реших да публикувам онова, което те ми пратиха\", пише Безос и казва \"Ако аз в моята позиция не мога да се противопоставя на този род изнудване, как ще могат да го направят обикновените хора?\". Безос е един от най-богатите хора в света. Той е и собственик на в. \"Вашингтон пост\". Изнудването срещу него включвало освен искане за прекратяването на разследването и искане той да направи изявление, в което да каже, че не вярва, че таблоидът е действал срещу него, воден от политически подбуди. \"Те ми казаха, че още мои есемеси и снимки, които те имат, ще бъдат публикувани, ако не спра разследването\", пише Безос. В поста си той отбелязва, че \"неуморното отразяване от страна на в. \"Вашингтон пост\" на темата за убийството на Джамал Хашоги, който пишеше за него, е несъмнено непопулярно в някои среди\". За разследването Безос наел частният следовател Гевин де Бекър, който трябвало да провери дали източник на компрометиращите снимки и лични съобщения не е неговият брат Санчес. Той бил привърженик на Доналд Тръмп и нееднократно публично критикувал Безос, че в. \"Вашингтон пост\" публикува невярна информация за държавния глава. В хода на разследването Де Бекър пък казал на медийната компания, притежаваща изданието, че смята изнасянето на лична информация за Безос за политически мотивирана атака.", "date": "2019.02.08", "title": "Таблоид изнудва Джеф Безос с голи снимки"}
{"url": "https://www.monitor.bg:443/bg/a/view/otroviteite-na-skripal-se-razmnojavat-156705", "text": "Следователите, разследващи отравянето на Сергей и Юлия Скрипал в английския град Солсбъри с нервнопаралитичен агент, вече смятат, че петима руснаци са замесени в престъплението, пишат британските издания \"Дейли мейл\" и \"Сън\". А от съвместно разследване на сайтовете Bellingcat и The Insider става ясно, че българският оръжеен предприемач Емилиян Гебрев е бил отровен от руски агент на Главното разузнавателно управление, който е свързан със случая \"Скрипал\". . Досега се смяташе, че в отравянето на двойния агент са замесени Александър Петров и Руслан Боширов, за които се предполагаше, че са агенти на руското военно разузнаване. Те са пътували до Великобритания под фалшива самоличност в опит да отровят Скрипал. Третият замесен бе идентифициран като руснакът Сергей Федотов, въпреки че не се знае дали това е истинското му име. Твърди се, че той бил също от руското военно разузнаване. Полицията е събрала повече доказателства срещу него и в хода на разследването установила двама нови съучастници, чиито имена не се съобщават. Смята се, че те са пътували с двамата предполагаеми извършители на отравянето, но тяхната роля била много по-малка. Очаква се полицията до няколко седмици да информира правителствени представители за доказателствата за последните двама заподозрени. По повод новите разкрития британските вестници \"Таймс\" и \"Телеграф\" припомнят, че третият заподозрян по случая Скрипал - Сергей Федотов, е свързван със случай на отравяне през април 2015 г. в България на български бизнесмен, неговия син и негов колега.В. \"Таймс\" твърди, че лондонската полиция и МИ 5 (британската служба за вътрешна сигурност) проучват случая от 2015 г. В. \"Телеграф\" пише, че британският разследващ сайт Белингкат (bellingcat) заедно с руския си партньор \"Инсайдър\" са публикували свое разследване относно пътуването на Федотов до България и свързването му с отравянето на бизнесмена. В разследването сайтът Белингкат констатира, че схемата на пътуването на Федотов до България съвпадала с тази на пътуването му до Великобритания по време на отравянето на Скрипал. Той пътувал от Москва до съответната държава, но не се връщал с обратния полет от тази държава, за който имал билет, а взимал полет от друг европейски град до Москва.", "date": "2019.02.08", "title": "Отровителите на Скрипал се размножават, единият опитал да убие български оръжеен търговец"}
{"url": "https://www.monitor.bg:443/bg/a/view/total-iztegli-slujitelite-si-ot-venecuela-156699", "text": "Total изтегли служителите си от Венецуела, а банковите й сметки в страната са блокирани, заради американските санкции срещу латиноамериканската държава, съобщи Reuters. Във Венецуела френската петролна компания е имала персонал от около 50 души. Фирмата обяви плановете си временно да ръководи операциите си в обхваната от криза държава от Европа и Щатите. Междувременно стана известно, че САЩ са се присъединили към новата фаза на разследването за корупция в държавната бразилска нефтена компания Petrobras. Американското правосъдно министерство проучва схема в която са били замесени транснационалните борсови посредници Trafigura и Vitol, а също и швейцарската търговска фирма Glencore. Засега не се споменават имена на фирми от САЩ, имали общо с далаверите в държавната петролна компания. По делото срещу Petrobras обвиняеми за корупция са 60 политици в Бразилия. Бившият президент на страната Луис Инасиу Лула да Силва беше осъден на почти 13 години затвор.", "date": "2019.02.08", "title": "Total изтегли служителите си от Венецуела"}
