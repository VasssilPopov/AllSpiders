{"url": "https://www.monitor.bg/bg/a/view/pone-150-leva-za-abiturient-v-zabavachkata-temata-164859", "text": "Поне със 150 лева олекват родителите за изпращането на „абитуриент“ в детската градина. През последните няколко години завършването на забавачката се превърна в истински хит, което обаче е съпроводено с доста харчове. Обикновено програмата по грандиозното изпращане започва с пищно тържество, на което бъдещите първолаци се сбогуват с любимите си учителки. За целта те изнасят програма във физкултурния салон, на която са пременени в специални костюми и представят пред родителите си какво са научили в детската градина. Изборът на тоалетите се прави от госпожите и майките на хлапетата. Някои а други - на тениски в различни цветове и с щампи за конкретния випуск „абитуриенти“. В много от забавачките предпочитат децата да са с тоги или шапки, специално поръчани за събитието. Често обаче за тях не се плаща, тъй като са наследство от миналогодишни випуски. За да бъде по-представително изпращането на децата и за да може майки и бащи да запечатат щастливото събитие, за тържествата се наемат професионални фотографи, за които родителите събират пари. Цената на диска, който ще получат след това, е 10 лева. Отделно около с фотографии на децата от групата, което се приготвя поне месец преди завършването. Изпращането на малките „абитуриенти“ обаче няма как да мине без подаръци за учителките, като родителите помежду си сами решават на каква стойност да са те. Обикновено това гълта още между 30 и 50 лева от семейния бюджет. Традиционно всяко дете подарява и букет на госпожите си и на директорката, като цената за всеки един от тях е минимум 10 лева. Това обаче съвсем не е всичко. Кулминацията на изпращането обикновено е детското парти, което инициативни родители и учителите резервират предварително Сметките показват, че най-скромното меню излиза около 15 - 20 лева на дете, което включва сокче, топло и студено плато. Ако присъстват на купона, родителите заплащат отделно собствената си почерпка. Има и аниматор, който се грижи за забавлението на малчуганите.  Родителите подготвят за децата си и официални тоалети и обувки, за които харчат минимум 50 - 60 лева. Последните дни в градината родителите имат допълнителни разходи и за приключването на извънкласните им занимания. Често в края на учебната година фирмите, които водят танците и спортните занимания на хлапетата в забавачките, също организират концерти и турнири съвместно с други градини. Представленията се провеждат в зали извън сградите на детските градини. За да присъстват, родителите купуват покани на символична стойност от 5 - 6 лева за един брой. Ако искат танцувалните умения на малчуганите им да бъдат увековечени, майките и татковците и тук плащат допълнително за дискове, на които са записани концертите. Родителите на малките футболни надежди пък могат да поръчат спортни екипи на децата си за участието им в турнири. Комплектите от шорти и тениски, които може да са с изписано име на детето, струват между 20 и 30 лева.  ", "date": "2019.05.10", "title": "Поне 150 лева за „абитуриент“ в забавачката (ТЕМАТА)"}
{"url": "https://www.monitor.bg/bg/a/view/oligarhijata-kato-ostap-bender-164853", "text": "„Графинята с изменено лице тича към езерото.“ С този неразбираем и дори леко налудничав текст на телеграма Остап Бендер се опитваше да уплаши тайния милионер Александър Иванович Корейко. Конспиративната заплаха, описана от Илф и Петров обаче, бе преоткрита от перодръжките на задкулисните босове у нас. „Графинята с изменено лице тича към езерото.“ С този неразбираем и дори леко налудничав текст на телеграма Остап Бендер се опитваше да уплаши тайния милионер Александър Иванович Корейко. Конспиративната заплаха, описана от Илф и Петров обаче, бе преоткрита от перодръжките на задкулисните босове у нас. Ако някой проследи писанията на медиите на подсъдими олигарси у нас в последните десет дни, ще забележи, че всички там или са решили да действат по метода на Бендер, или са дали централно на късо. Медийната фабрика на подсъдими олигарси като Иво Прокопиев, Цветан Василев, Огнян Донев и авера им Сашо Дончев буквално цикли като обезумяла. Просто защото публично беше обявена кандидатурата на депутата от опозиционната ДПС и издател на „Телеграф медиа“ Делян Пеевски за евродепутат. Всъщност той се кандидатира за тази позиция за втори път – през 2014 г. Пеевски спечели огромен резултат на последния евровот, но реши да остане у нас, за да работи в помощ на своите избиратели. Този път обаче явно доста хора са изплашени от варианта Пеевски да се окаже в Брюксел и от тази висока трибуна да развее кирливите ризи на олигархията. И затова перодръжките им правят отчаяни движения. Пускат лъжи с най-невероятни послания с едничката цел да блокират кандидатурата на Пеевски за евроизборите. Така буквално преди ден се появиха статии с внушение, че журналистка от Нова тв била уволнена заради въпрос за депутата. Във фалшификацията се твърди, че журналистката от Нова тв Виктория Бехар (която всъщност не е действащ журналист, а административен шеф в телевизията - б.р.) била уволнена, защото задала въпрос за Пеевски на планьорка. От статията лъсват стари лъжливи опорки като тази, че депутатът държал телевизия „Канал 3“ (което е лесно да се провери в Търговския регистър, но кой държи на тия неща - б.р.) и че новата шефка в телевизията Миляна Велева била \"човек на Пеевски\". Цяла статия, изпълнена с лъжи, от която дори не става ясно Бехар уволнена ли е, или сама е напуснала. Материалът пък се позовава на железния журналистически източник \"Една жена каза\", но това не пречи да се разпространи мълниеносно из медиите на подсъдимите олигарси. Глупостите на олигархията явно нямат край. Общо взето, целта на акцията на олигарсите е да прати на Пеевски послание в стил „Товарете портокалите в бъчви. Братя Карамазови“. Тоест – пращат му закодирани плашещи послания, пък ако се стресне, стресне. Малко по-късно последва нова „телеграма“ ала Остап Бендер. Вместо послание „Ледът се пука ТЧК парада командвам аз“ обаче бе избълван неразбираем фейк за Пеевски и... Марс. Казусът с еврокандидатурата на депутата от ДПС разкри за пореден път неадекватността на медийните бухалки. Опорните точки на задкулисието са такива, че понякога буквално докарват до ступор читателите със своята тъпота. На моменти човек направо се чуди какво е минавало през главите на авторите, когато са умували върху опорните точки, и дали тези хора въобще притежават здрав разум и нормална човешка логика... Това е преразказ на един абсурден материал в още по-абсурден вестник на газов олигарх, тръгнал от нищото, който се е запътил нанякъде, за да стигне до крайната цел – Пеевски е виновен! Тук опорна точка, там опорна точка, накрая – драгият читател на газовото вестниче „Сега“ се озовава на Марс, за да дири там кого? Естествено, Пеевски! В опита си за оригиналничене авторът по абсурден и абсурдистки начин легитимира едно абсурдно „гражданско“ сдружение, създадено с една-единствена абсурдна цел – да обслужва абсурдния банкер беглец Цветан Василев в абсурдните му опити да замаскира грабежа на КТБ и да изкара по абсурден начин фалита на банката абсурдна случайност. Може би ви прави впечатление повторението? Ето така служителите на газовия олигарх Сашо Дончев обслужват и другите олигарси от приятелския му кръг – с повторения до втръсване. Пеевски тук, Пеевски там, накрая като нищо може да вкарат името му и в някоя дописка за „Лебедово езеро“. Хубавото е, че газовият олигарх и медийните му пионки с все всичките си медийни изгъзици нямат време за културни мероприятия, така че тази тема ще я пропуснат. Просто защото чуят ли „лебед“, ще сметнат, че иде реч за Лозан. Всичко това някак естествено буди и въпроса: Защо толкова ви е страх от Пеевски, господа задкулисни играчи? А отговорите са най-малко три. Първо, явно подсъдимите олигарси у нас са активизирали пионките си да чернят Пеевски от страх да не отиде в Брюксел и от евротрибуната да извади наяве аферите им. Второ – очевидно наемниците са толкова решени да изпълнят поръчката, че не се впечатляват от липса на факти и доказателства. И трето – през годините както Пеевски, така и изданията от „Телеграф медиа“ са доказали, че законът за нас е свещен и ние винаги го спазваме, колкото и другите да не са свикнали на подобно поведение. Всичко това обаче не пречи на олигархията да се опитва да се държи като Остап Бендер. Но явно силите им не достигат и по-скоро звучат като другарчето на големия комбинатор, който най-обичаше да крещи пред публика: „Бият Паниковски!“", "date": "2019.05.10", "title": "Олигархията като Остап Бендер"}
{"url": "https://www.monitor.bg/bg/a/view/hilari-dyf-se-sgodi-164849", "text": "Актрисата Хилари Дъф се сгоди за автора на песни Матю Кома. Звездата от „Деца на килограм“ е казала „да“ на своя любим няколко месеца след като го дари с дъщеричка. За щастливата новина се похвали самата тя с кадър в социалните мрежи, на който се вижда годежният пръстен. гласи надписът към снимката. Искрата между Дъф и Кома пламна през 2017 г. Припомняме, че дъщеричката им Банкс Вайълет Беър се появи на бял свят през октомври миналата година. Чаровната блондинка възпитава и син – Лука, от брака й с хокеиста Майк Комри.", "date": "2019.05.10", "title": "Хилари Дъф се сгоди"}
{"url": "https://www.monitor.bg/bg/a/view/pentagonyt-dava-1-5-miliarda-dolara-za-stenata-po-granicata-s-meksiko-164862", "text": "Изпълняващият длъжността министър на отбраната на САЩ Патрик Шанахан разреши да бъдат прехвърлени 1,5 милиарда долара за построяването на над 80 мили заграждения по границата с Мексико, заяви американски представител. Сумата включва около 600 милиона долара спестени средства, взети от сметка за афганистанските сили за сигурност, предаде Ройтерс. \"Средствата са изтеглени от различни източници, включително спестени разходи, промени в програми и преразгледани изисквания и затова ще имат минимално отражение върху боеспособността на армията\", каза Шанахан. Той заяви, че армията на САЩ има над 4000 военнослужещи на границата заедно с 19 единици летателна техника. Американски представител, пожелал анонимност, заяви, че паричният транш ще включва 604 млн. долара от средства за афганистанските сили за сигурност, които изпитват трудности да удържат територията си срещу талибаните. За фискалната 2019 г. САЩ са заделили 4,9 млрд. долара за подпомагане на афганистанските сили за сигурност. Американският представител заяви, че парите били взети от сметката, защото са открити спестени средства от договори. През март за финансирането на стената на президента Доналд Тръмп бяха прехвърлени 1 млрд. долара военни пари, нещо, към което конгресмените се отнесоха доста критично, отбелязва Ройтерс.", "date": "2019.05.10", "title": "Пентагонът дава 1,5 милиарда долара за стената по границата с Мексико"}
{"url": "https://www.monitor.bg/bg/a/view/slynchev-uikend-s-umereni-atmosferni-otklonenija-164861", "text": "През нощта над по-голямата част от страната ще преобладава ясно време. По-значителна облачност ще има над източните райони, но до полунощ и там валежите ще спрат. Атмосферното налягане ще се повиши, но ще остане малко по-ниско от средното за май. Преди обяд ще преобладава слънчево време. По- значителна облачност и краткотрайни превалявания ще има в следобедните часове в източните райони и планините. Ще духа слаб запад-северозападен вятър. Минималните температури ще са между 5 и 10 градуса, по Черноморието - до 12 градуса, а максималните - между 19 и 24 градуса. Над Черноморието по-значителна облачност и превалявания, придружени с гръмотевици, ще има в следобедните часове. Ще духа слаб северозападен вятър. Максималните температури на въздуха ще са 18-20 градуса. Температурата на морската вода ще е 14 градуса, вълнението на морето ще е около 2 бала. Над планините по-значителна облачност ще има в следобедните часове, когато на места ще превали. Ще духа умерен северозападен вятър. Максималната температура на височина 1200 метра ще е около 14 градуса, на 2000 метра - около 6 градуса.", "date": "2019.05.10", "title": "Слънчев уикенд с умерени атмосферни отклонения"}
{"url": "https://www.monitor.bg/bg/a/view/mon-uchebnata-programa-po-istorija-da-ne-se-izpolzva-za-politicheski-celi-164855", "text": "Министерството на образованието и науката се противопостави на опитите учебната програма по История и цивилизации да се използва за политически цели. Това заявиха от ведомството в становището си във връзка с появилата се информация, че обучава учители как да фалшифицират българската история. По-рано през деня от политическата организация „Възраждане“ излязоха на протест заради твърдението си, че на 6-и и 7-и април 2019 г. в София се е провеждали обучения от МОН, на които преподавателите са се обучавали да подменят историята. Тогава просветният министър Красимир Вълчев коментира, че не става въпрос са семинари, а за обучения по новите учебни програми за 10-и клас през март и април. От „Възраждане“ са изпратили писмо до Вълчев, но написаното в него не се потвърдило с малки изключения, обясни просветният министър.  По повод въвличането на Министерството на образованието и науката в предизборната кампания чрез тиражиране на анонимни твърдения, основани на отделни лични мнения и разпространени от политическа сила, участваща в изборите от ведомството излязоха с официално становище:  Обучението на учители по История и цивилизации е част от НП „Квалификация“ с цел подготовка на педагогическите специалисти за работата им с новата учебна програма за X клас. В обученията, приключили предходния месец, са взели участие над 700 учители, като сред анкетираните има само две негативни оценки за ефективността на обучението. Общата средна оценка по скала от 1 до 6, която самите обучени са поставили, е 5.30. Лекторите, които са водили обучението по История и цивилизации, са утвърдени специалисти в своята област. Участвали са преподаватели и учени от Софийски университет, БАН, ЮЗУ, НБУ. В хода на дискусиите са се чували различни мнения, но проверката ни досега не установява да са били налагани идеи, влизащи в противоречие с постигнатите след широк научен и обществен дебат тези.  МОН категорично се противопоставя на опитите учебната програма по История и цивилизации да се използва за политически цели. Припомняме, че програмата за Х клас беше приета след широко експертно и гражданско обсъждане, с одобрението на преподавателите по история в училищата и на историците от висшите училища и научни институции. Периодите, за които се дават примери, вече са представени в учебниците за VI и VII клас и по тях се обучават учениците в училищата. Ако се направи преглед на тяхното съдържание, ще се види, че проблемни моменти като тези, за които сме сигнализирани, няма. В случай, че бъде открит конкретен факт, МОН ще реагира незабавно.", "date": "2019.05.10", "title": "МОН: учебната програма по история да не се използва за политически цели"}
{"url": "https://www.monitor.bg/bg/a/view/sedmichen-horoskop-za-11-17-maj-164860", "text": "Съботният ден започва с недоразумения и разправии, но към обед нещата ще се оправят. Идете на приятно и благо място. Хубаво е да си спомните миналото и да не повтаряте старите грешки. Навлизаме в деня на феникса. Нека възкресим само приятните моменти с любов и мисъл един за друг. В неделя до обед пътувайте, преместете се на по-добро място и организирайте срещи с хора, които са ви на сърце. От обед до понеделник на обед енергетиката е с негативно влияние върху психиката ни. Необходима е активна самозащита от чернотата наоколо. Следобед на 13-и с лекота ще уредите професионални и лични ангажименти.14-и е ден свързан с основата на нещата. Не пестете, труд, материали и пари, ако започвате нова дейност, ремонт или строеж. Вложете най-доброто в новите си начинания. Венера напуска вашия знак, а с нея си отиват и необмислените ви любовни авантюри. Предстои заземяване в любовен план, а то изисква и нова база за бъдещото развитие на семейните и лични дела. На 16-и Марс навлиза в Рак, откъдето ще подклажда спорове в отношенията у дома. В този ден е добре да си поставите далечни цели, които предварително сте съгласували с половинката. На 17-и съдбата завърта своето колело. Някой ще изплува, друг ще затъне в проблеми. Отделете повече време за личната си визия. Идете на козметик и фризьор. Чакат ви важни срещи. До понеделник на обед както и да постъпите ще излезете виновни или ще засегнете нечии интереси. Ще ви бъдат поставяни условия и ултиматуми. Ще се изнервите. Трудно ще се напасвате в мисли и дела с любимите ви хора. Вероятни са намеси и трудности при реализиране на планираните ремонти, премествания или други дейности, които ще изискват странично участие. Вероятно е да срещнете голямата си конкуренция при публични изяви и дебюти. В тези дни се оформят лагерите в живота ни. От 13-и на обед навлизате в силен и творчески период. Чудесено е да се започне нова работа или строителство. Имате шанс да изградите на нова база и отношенията си с досегашните партньори и близки. На 14-и подпишете нови договори и направете връзка с тези, с които смятате да работите съвместно в бъдеще. На 15-и може да изкачите поредния връх в кариерата си и да получите признание за труда и вложените усилия. В този ден Венера навлиза в знака на Телеца, а това ще се отрази привличащо и стимулиращо върху любовните ви връзки. Сега е момента да направите предложение и да се запознаете с важен за бъдещето ви човек, а може би и с бъдещата ви половинка. Постарайте се да бъдете неотразими. На 16-и започнете с благотворителен жест, раздайте ненужни вещи. На 17-и бъдете внимателни и не поемайте никакви рискове. В събота пътувайте към обед, а в неделя се върнете до обед. В този период ще преодолеете дистанциите на миналото, ще направите пробив в нова среда и ще се капсуловате в старата. Може да  намерите лекарство за тежка болест. Не е все едно на какво място ще почивате и ще се установите. 13-и ще е ден с неблагоприятно и рисково излъчване. Не планирайте делови и партньорски срещи поне до обед. Енергетиката е нездравословна, а действията ви ще се окажат губещи и подвеждащи. Родените в третата декада ще работят за чужди интереси и във вторник. В желанието да спестите някои разходи ще прибегнете до евтини материали и ще провалите още в основата важните си проекти и строителни дейности. В този ден евтиното ще ви излезе скъпо. Сряда и четвъртък ще се окажат най-успешните ви и творчески дни. Вероятно е да сключите нови договори и да намерите път към нечие сърце. На 16-и Марс напуска вашия знак и отива да мъти водата на Рака. Ставате по-тактични и дипломатични и резултатите няма да закъснеят. Включете се в благотворителни проекти, а така сами ще получите подкрепа в труден момент. Всеки жест ще е от значение. 17-и е денят на колелото. Което не е вървяло до момента ще потръгне, а някои от успешните ви инициативи ще зациклят. Сменете тактиката, може да смените и екипа и резултатите няма да закъснеят. Съботният ден започва провокативно. Не си изкарвайте неудовлетворението от живота върху близките и децата. От обед стремежът е да се признават греховете и да се дава прошка за прегрешенията. Ледовете се стопяват и до неделя на обед си прекарвате приятно на приятни места. В организма ни се включват в действие енергии на фино ниво. Ще си дадете сметка къде бъркате и ще се коригирате с подарък, с мил жест на внимание и обич. За следобед в неделя не планирайте срещи с хора, които предварително усещате, че ще ви манипулират или изнудват за нещо. И в понеделник до обед попадете във вихъра на измами и изкушения. Не бързайте да се съгласявате с предложените оферти. Подпишете следобед договорите, които не търпят отлагане. 15-и дава шанс да се изкачи висок връх. Не правете грешката да оставите в низините тези, които са ви помагали и давали съвети. В личен план от 15-и любовният ви живот ще живне. Венера вече няма да ви гледа в пречупващ аспект. За всичко може да се разберете с партньора. Разходите ви ще се увеличат. Най-трудно може да ви бъде на 16-и, когато Марс ще навлезе в Рак и ще противопостави семейните на професионалните дела. В този ден направете поне едно добро дело и зарадвайте някого с подарък. 17-и носи рокади и размествания, които ще се отразят благотворно на бизнеса и връзките ви. В събота не ставайте рано и ще избегнете конфликта. От обед до неделя на обед всичко при вас ще се подреди добре. Ще изживеете приятни и релаксиращи моменти, ще започнете ремонти и строителни дейности и ще направите полезни за бъдещето ви връзки. Пътувайте, подновете стари контакти и изгладете недоразуменията. В неделя се приберете по-рано. От обед до понеделник на обед енергетиката ни влияе негативно. Стимулират се конфликти и скандали, попадаме в измамни и изкушаващи положения и качваме кръвното. Може да получите неприятни вести. Контролирайте емоциите. От обед на 13-и се доближавате до важен източник на сила и ресурси. Преговорите с бъдещи и настоящи партньори ще минат на ниво. Не допускайте много хора да участват в делата, които подготвяте. Пазете свои и чужди тайни. 14-и е чудесен ден за начало на строителство и ремонти. И отношенията ви се изглаждат. Прадставете си ярко и с подробности линията на поведение, която ще следвате. От 15-и Венера ще навлезе в нехармоничния ви Телец, където я очакват Уран, Меркурий и Слънце. До няколко дни може да ви удари любовна мълния и да се влюбите фатално. Добре е на 16-и да направите дарение и да обгрижите някого. Дава се милостиня и се прави това, за което те помолят. На 17-и сте на път към рискова и нестандартна връзка. Не рискувайте. От обед в събота до обед в неделя имате прозорец на сила. Очертават се възможности да уредите полезни и перспективни връзки и да получите покани за важни мероприятия. Всяка среща ще е от значение и ще позволи в следващите дни да влезете в нова среда и да получите изгодно делово предложение. В понеделник сутринта не бързайте с изявите и важните си инициативи. Влезте за разговор с шефа следобед, когато късметът ви ще работи на пълни обороти и ситуацията ще бъде подходяща. 13-и се свързва с фонтана от приливаща енергия, с източника на сила и ресурси. Може да получите финансирането, за което отдавна кандидатствате. 14-и позволява да изкачите висок връх и да парирате опитите на конкуренцията да ви отнеме важни позиции. Ще намерите и тайни източници, които е добре да не споделяте. От 15-и Венера ще ви гледа в брилянтен аспект от знака на Телеца. Очертават се запознанства с качествени партньори, които в бъдеще не само ще ви обичат, но и ще ви обезпечат. Оглеждайте се, не отклонявайте покани за чествания и сбирки. От 16-и и Марс ще ви гледа вече благосклонно, така че умело ще съчетаете любовната с деловата активност и ще напреднете по всички линии на живота. Участвайте в благотворителни инициативи. На 17-и предстои преобразяване. Ще влезете в нови роли. Покажете новата си прическа и визия. В събота до обед всеки излиза с претенциите си и не се съобразява с желанията на околните. Поспете. Следобед участвайте в представителни срещи и публични изяви. Ще направите важни контакти. От обед до неделя на обед е възможно да попаднете на изкушения и измамни предложения. Внимателно оценявайте знаците, които получавате. Ще се повтори ситуация, в която преди сте взели грешното решение. В момента съдбата ви подлага на тест за ниво на усвояване на старите уроци. В понеделник оставете колегите да се вихрят до обед. След това се включете и оправете нащата, които са объркали. Ръководството ще го забележи и ще ви предложи организаторски пост. На 14-и стартирайте базови проекти и сключете нови договори. Този ден ще отвори вратата към нов живот и нови партньорски връзки. Символ на деня е съзиданието и градежа. За вечерта си определете важна среща. На 15-и вашата управляваща планета Венера навлиза в златния Телец и помага да намерите спонсор, с когото може да имате бъдеще и в любовта. На 15-16-и Луната е във вашия знак. Пътувайте водете преговори и ще получите най-изгодните оферти. Навлизаме в деня на сърцето и сърдечните работи. Направете подарък от сърце и се включете в дарителски акции. Сами ще получите подарък, жестовете се връщат. В петък е време да посетите фризьор и козметик. Очертава се тежък уикенд с опити за намеса в личните ви и професионални дела. Пазете се от измами, не се подавайте на изкушения, но изкусители ще се намерят. Прочистете съзнанието от негативните мисли и се настройте на активна самозащита. Нови начинания да не се започват. Може да получите неприятна вест, но всичко приемайте без прекалени емоции. В понеделник първо се огледайте и вижте кой накъде се е насочил, с какви претенции тръгва или идва на работа. От обед се активзирайте и заложете нова база за бъдещето с подписване на нови договори в следващите дни. Медитирайте над личната си карма и тази на рода. На 14-и станете с решението нещо да се построи и обнови, да се започне ремонт или да се затвори поризвоствения цикъл с нова или паралелна дейност. Вечерта се приберете с подарък. На 15-и бъдете много внимателни в интимните контакти. Родените в първите дни на зодията може да попаднат на фатално привличане в любовта. Вървите към нестандартни връзки и скъсвания с досегашните ви партньори. Венера и Уран ще ви гледат в опозиция от знака на Телеца и в следващите дни. Не се съгласявайте на меркантилна връзка. Любовта не може да се купи с пари. 16-и е ден за благотворителност. На 17-и внимавайте при пътувания, спазвайте правилата. Тествайте нова козметика, направете се красиви. В настоящия период облаците над вас се разчистват и хоризонта се изяснява. От събота на обед до неделя на обед се движите в хармонична среда. Може да се доближите до важен източник на сила, протекция и ресурси. Сега е момента да осъществите контакти с бъдещи покровители. Не отклонявайте и покани за публични изяви и участия. От неделя на обед до понеделник на обед очаквайте опити за активно вмешателство и въздействие в избора ви. В понеделник не бързайте да подписвате нови договори. Има някаква уловка в клаузите. От 15-и може да се уговорите много по-добри за вас условия. 14-и идва с натиск за ремонти и поправки, вместо за активна подкрепа в желаната професионална посока. Не може да продължите без да сте си осигурили адекватна база за развитие. От 15-и, с навлизането на Венера в Телец любовният ви живот добива меркантилна окраска. Всеки ще си прави първо тънките сметки, а след това ще се довери на чувствата. От 16-и Марс вече няма да ви гледа в опозиция, а това положение ще отпуши деловата ви активност. Ще намерите начин да привлечете спонсори и да се разберете с шефове, доставчици и бизнес партньори по дипломатичен начин, а не от позиция на силата. Родените с Асцендент Рак да не планират посещение на места с агресия или военно положение. 17-и е денят на колелото. Ситуацията се преобръща. Използвайте уикенда за размисъл, за проверка на позиции и наличности и за среща с потенциални съюзници. Моментът е добър за преместване на ново място, за покупка на животни и домашен любимец, за ремонт и разширение на терена, на който ще развивате някаква дейност. Помирете се с някой, който ви е обидил или двамата не сте успели да се разберете. В понеделник може да тръгнете без надежда или с някакви съмнения по отношение на работата и предстоящите връзки, но с напредването на деня, обстановката ще се изясни, може да се намери път за решение на всеки пробем и да се сключат изгодни договори. 13-14-и са най-силните ви и стабилизиращи дни за тази седмица. Навлизаме в деня на фонтана от преливаща енергия. Всички сили да се насочат към благоустройството на дома и офиса, да се направят  ремонти и поправки и да се отиде към взаимно изгодни споразумения. От 15-и Венера ще ви гледа в брилянтен аспект от знака на Телеца. Любовният ви живот ще се стабилизира. Започнете дизайнерска дейност, отворете ателие. Родените в първата декада са на път към неочаквана любовна връзка, която бързо може да ги ожени. На 16-и преди да поискате нещо дайте и обгрижете някого. Жестовете ще се върнат. За петък планирайте важни посещения, на които трябва да изглеждате магнетично. Тествайте нова козметика. В настоящия период 11-12-и и 17-и са три тежки и критични дни, в които може да постъпите нестандартно и да объркате живота си с изборите, които ще направите. През уикенда силни фактори ще въздействат и ще се намесват в избора ви, затова не правете такъв. 11-и е рисков повече за родените около 1 февруари. За неделя не планирайте рискова програма и не започвайте нищо важно. Лош ден за обвързване и сключване на брак. Единият ще доминира и връзката няма да е равностойна. Внимателно оценявайте знаците на съдбата. Счупеното в събота до обед е лош знак за това, което възнамерявате да правите или решавате в момента. В понеделник изчакайте действията и реакцициите на околните и не бързайте да се намесвате или да правите някакъв избор. Вечерта ще ви донесе решение поне на един проблем. На 14-и подпишете нови договори или се споразумейте за съвместни проекти, ремонти и строежи. От 15-и се очартават проблеми в любовта и връзките. Венера навлиза в Телец и бърза на среща с Уран, което ще постави пред рисков избор родените до 1 февруари. Не се предоверявайте, не се преориентирайте, не излизайте от досегашната си среда. На 16-и може да бъдете обект на спонсорска грижа. Очаквайте подаръци от съдбата. На 17-и ще се върне стар проблем. Не бързайте, не бива да нервничите, за да не задълбочите нещата. Ще имате успех и ще направите силен ход от обед в събота до неделя на обед. Включете се в представителни срещи. В момента може да намерите своя бъдещ източник на сила, протекция и ресурси. Срещите в неделя до обед ще ви помогнат да доминирате в средата си или да влезете в нова такава. На 13-и започвате с неприятно положение, с невъзможен избор и с агресия от страна на колеги и близки към личната ви политика. 14-и е ден свързан с постамента, с базата и основата. Може да заемете нова база в нова среда, да използвате нечия протекция или финансиране и да се изправите срещу страховете си. Внимавайте с лекарства и стимуланти, алергиите се обострят. 15-и е ден за любов, но с някакъв материален привкус. Всеки си прави сметката за ползите, които може да има от връзката с вас. Вечерта се приберете с подарък и чакайте такъв. За 16-и планирайте участие в благотворителни и спонсорски прояви. Така сами ще станете обект на благотворителност и субсидиране. Марс навлиза в знака на хармоничния ви Рак, събуждате се от летаргията на празниците и си подгонвате интереса. Символ на 17-и е колелето на съдбата. Един ще тръгне нагоре, друг надолу когато то се завърти. Ще получите повече права и пълномощия, ще превземете едно сърце. Родените сутринта ще имат проблеми с ориентацията. Полезните продукти и мисли лесно се усвояват.", "date": "2019.05.10", "title": "Седмичен хороскоп за 11-17 май"}
{"url": "https://www.monitor.bg/bg/a/view/porojanov-s-nesyotvetstvija-v-danychnata-deklaracija-164854", "text": "Министърът на земеделието, храните и горите Румен Порожанов е подал декларация за имущество и интереси за 2018 г., чието съдържание не съответства с действителността. Това е показала проверка на комисията „Антикорупция“ на всички декларирани данни и обстоятелства от Порожанов, включително и за лицето, за което декларира, че се намира във фактическо съжителство на съпружески начала, съобщиха от КПКОНПИ. Комисията за противодействие на корупцията и за отнемане на незаконно придобитото имущество е публикувала на интернет портала си всички подадени декларации за имущество и интереси за 2018 г., на лица заемащи висши публични длъжности, включително и декларацията на Порожанов. В нея той е включил информация за лице, с което се намира във фактическо съжителство на съпружески начала. Декларирал обаче пред Комисията, и че не желае да бъде публикувана информация за жената до себе си, за което има право. При проверка на всички подадени декларации комисията установи несъответствия при 700 души, които имаха срок от 14 дни, за да подадат коригиращи декларации. Засега няма информация колко от тях са го направили. Според закона, при установяването на несъответствия и след това, комисията започва проверка на имуществото.", "date": "2019.05.10", "title": "Порожанов с несъответствия в имотната декларация"}
{"url": "https://www.monitor.bg:443/bg/a/view/uchenici-presyzdavat-debati-ot-predi-140-godini-164852", "text": "Ученици от столичното Първо СОУ „Пенчо П. Славейков“ пресъздадоха дебати от основаването на школото. Събитието е част от празничната програма по повод 140-годишния юбилей на училището. Абитуриентите Силвия, Андрея и Николай от клуб „Дебати“ влязоха в ролята на възпитаници на школото от преди 140 години. Учениците представиха етюд на тема „Барутът или перото“, дебатирайки кое от тях е допринесло повече за извоюването на нашата свобода. „Представихме дебат възстановка, опит да се върнем назад във времето за първия дебат в училището и да си представим какво са си казали първите възпитаници на Първо училище, какво е било тяхното вълнение“, разясни идеята ръководителят на клуба Геновева Маркова, която е и учител по философски цикъл в школото. От тримата абитуриенти Силвия и Николай имат опит с театъра, докато Андрея направи своя актьорски дебют по време на представлението. „Въпросът не е само за словото и барута, а за разединението на хората. Красиво е, когато влезеш да играеш и пред себе си виждаш всички хора, които не се делят на богати и бедни, надменни или неприятни. Там те влизат голи и показват душата си“, сподели Силвия, която от 5 години се занимава с театър при Гергана Христова. Николай пък е възпитаник на школата на Мариан Бачев. „Ние няма как да знаем какво е било преди 140 години, репликите са измислени от на, но успяхме да догоним стилистиката от миналото.“, каза кандидат-актьора в НАТФИЗ. Андрея разказа, че се включва в последния момент без дори преди да се е занимавала с театър. „Това ми е първото представление и ми беше трудно да вляза в роля, излизането пред публика беше притеснително.“, разказа абитуриентката за своя първи път на сцена. Учениците се обединиха около мнението, че е важно повече хора да посещават театрите, където макар и за малко, забравят за проблемите си. След историческия дебат последва друг в настоящето, в който се включиха бивши и настоящи възпитаници на училището. В него те обсъдиха „Разрешим ли е конфликтът между поколенията?“. „В рамките на събитието достигнахме до идеята, че трябва да направим плавен преход между поколенията и да зададем най-важния въпрос: дали училището е това място и тази институция, която е била в миналото и как можем да изградим моста между вчера, днес и утре“, разказа още за събитието Маркова. Големият финал на 140-годишния юбилей на училището ще се състои на 29 май.", "date": "2019.05.10", "title": "Ученици пресъздават дебати  от преди 140 години"}
{"url": "https://www.monitor.bg:443/bg/a/view/bfs-pravi-baraj-za-mjastoto-na-vereja-164847", "text": "БФС ще покани четирите отбора, които завършат на 2-о място в четирите регионални Трети лиги за участие в баражи, чрез които да се определи кой ще заеме мястото на „Верея“ във Втора лига. Старозагорци вече бяха изхвърлени от Първа лига заради пет съмнително проведени мача по сигнали от УЕФА. За момента „Верея“ е във Втора лига, но най-вероятно няма да покрие лицензионните изисквания, а и самият президент Християн Първанов обяви, че тимът ще се премести в Трета дивизия. Така освободеното място ще бъде попълнено с баражи. БФС ще изиска от зоналните съвети по места да представят заявки за участие в тези баражи. В момента на 2-ите позиции са „Янтра“ (Габрово) в Северозападната Трета лига, „Суворово 1“ в Североизточната, „Оборище“ (Панагюрище) в Югозападната и „Созопол“ в Югоизточната дивизия. Единствено панагюрци са наясно, че няма как да бъдат изместени от 2-ата позиция. Останалите тимове все още имат шанс да се преборят за директно влизане във второто ниво, а също така могат и да се сринат от второто място надолу. Ако три или и четирите втори отбора подадат заявки за участие, ще се тегли жребий за полуфинали и финален бараж в един мач. Ако само два отбора изявят готовност и са подготвени финансово и организационно за Втора лига, то те ще се срещнат в една среща на неутрален терен.", "date": "2019.05.10", "title": "БФС прави бараж за мястото на „Верея“ "}
{"url": "https://www.monitor.bg:443/bg/a/view/penelope-krus-s-nagrada-za-cjalostnata-si-kariera-164844", "text": "Испанската актрисаПенелопе Крус ще бъде почетена на кинофестивала в Сан Себастиан с престижната награда \"Доностия\" за цялостната си кариера. 45-годишната красавица ще бъде и лице на официалния фестивален афиш.  се посочва в изявлението, направено от организаторите. 67-ото издание на кинофестивала в Сан Себастиан ще се проведе между 20 и 28 септември. Крус е едва петата звезда на испанското кино, която ще бъде отличена с награда \"Доностия\". Преди нея почетния приз са получавали Кармен Маура, Антонио Бандерас, Пако Рабал и Фернандо Фернан Гомес. \"Изключително съм благодарна за оказаната ми огромна чест\", се посочва в изявлението, направено от половинката на Хавиер Бардем. Крус си партнира с Антонио Бандерас във филма \"Болка и слава\" на Педро Алмодовар, който е включен в конкурсната програма на започващия следващата седмица кинофестивал в Кан. Наградата \"Доностия\" е учредена през 1986 г. Сред предишните лауреати са Бет Дейвис, Глен Форд, Лорън Бакол, Лана Търнър, Юън Макгрегър, Бенисио дел Торо, Джулия Робъртс, Моника Белучи. Миналата година с отличието бяха почетени Джуди Денч, Хирокадзу Корееда и Дани де Вито.", "date": "2019.05.10", "title": "Пенелопе Крус с награда за цялостната си кариера"}
{"url": "https://www.monitor.bg:443/bg/a/view/kejt-midyltyn-pak-shte-stava-majka-164843", "text": "Съпругата на принц британския принц Уилям – херцогиня Кейт, известна още просто като Кейт Мидълтън, смята за четвърти път да стане майка, твърди в. „Дейли Мейл“, позовавайки се на нейна приятелка. Въпросните мисли са се зародили в главата на Кейт покрай раждането на сина на принц Хари и Меган Маркъл. Феновете на британското кралско семейство винаги са знаели, че Кейт винаги е искала само три деца и в момента са доста изненадани.", "date": "2019.05.10", "title": "Кейт Мидълтън пак ще става майка "}
{"url": "https://www.monitor.bg:443/bg/a/view/partijata-na-faraj-pak-1-na-ostrova-za-evroizborite-164848", "text": "Новата антиевропейска партия на Найджъл Фараж се очаква да спечели най-много гласове на изборите във Великобритания за Европейски парламент, сочи ново проучване на общественото мнение, цитирано от ДПА. Според анкетата, публикувана днес във вестник \"Файненшъл таймс\", Партия \"Брекзит\" ще получи 29 процента от гласовете на изборите на 23 май. Повече от половината избиратели, гласували за Консервативната партия на парламентарните избори през 2017 г., планират да подкрепят партията на Фараж, става ясно от проучването. Общо над две трети от избирателите консерватори възнамеряват да подкрепят друга партия на изборите този месец. Поддръжниците на Европейския съюз сред тях възнамеряват да гласуват за трите партии, противопоставящи се на Брекзит - Либералните демократи, Зелените и новата партия \"Промяна за Обединеното кралство\", отбелязва \"Файненшъл таймс\". Найджъл Фараж до юли 2016 г. бе лидер на Партията за независимост на Обединеното кралство (ЮКИП), припомня ДПА. В предизборна брошура, разпространена тази седмица, Фараж заяви, че правителството на премиера Тереза Мей и депутатите са предали Брекзит, тъй като не са успели да извадят Великобритания от блока близо три години след референдума, на който гражданите на страната гласуваха за излизане от ЕС.", "date": "2019.05.10", "title": "Партията на Фараж пак №1 на Острова за евроизборите"}
{"url": "https://www.monitor.bg:443/bg/a/view/atakata-sreshtu-deljan-peevski-kogato-kapital-udari-kak-fejkyt-zaglyhva-164835", "text": "Знаете ли кой е баща на лъжата? Ако се вярва на народния гений – дяволът. Тъй като страдал обаче от амнезия, забравил да я патентова и затова сега предприятието му страда от свръх конкуренция. На родна почва тя е с ясен адрес – редакцията на Прокопиевата манифактура за лъжи или както е по-модерно да се наричат днес – фалшиви новини. За да сме по-точни - на ул. „Иван Вазов“, където се намират офисите на свикналите да работят по опорките на шефа си и да ги разпръскват трудоваци на „Капитал“ и „Икономедиа“. След цяла седмица изработване на БГ ишлемета-менте по темата „отговаря ли Пеевски на критерия за уседналост за евродепутат“ - въпрос на който еднозначен отговор, че е ирелевантен дадоха и ЦИК, и ВАС, манифактурата на Прокопиев реши да смени матрицата и да разпръсне фейка срещу депутата и издател на „Телеграф медиа“ и на английски език. За разнообразие, не изданието „Euractiv“, превърнато от агента на ДС с обсесия по темата „Пеевски“ Георги Готев в Брюкселска гара разпределителна за опорките на Прокопиев, а по-незнайният, но също списван на английски език сайт „София глоуб“. В статия с иначе що годе отговарящото на истината заглавие „Българският върховен съд отхвърли опит Пеевски да бъде блокиран от изборите за Европейски парламент“, неназован екип на изданието разпръсква де що има фалшиви новини, публикувани по темата от всички трудоваци от манифактурата за лъжи на олигарсите у нас. В това число разпространените от сайта с кремълски връзки „Бивол“ фалшифицирани полетни данни. Те бяха използвани и в самата съдебна зала от адвоката на свързаното с банкера-беглец Цветан Василев НПО БОЕЦ – Николай Хаджигенов. Но както можем да се досетим, тези обвързаности, доказани при това с документи за разлика от вече цитираните фалшиви новини, липсват в материала на „София глоуб“. Кой е писал конкретния материал не е ясно, но пък следите на собственика на изданието – Клайв Левиев-Сойър водят право към редакцията на „Капитал“, чийто автор се е явявал на няколко пъти. Което пък дава отговор и на въпроса кои са източниците за материала в „София глоуб“. Или както би коментирал Яворов, ако живееше в наши дни: „Когато „Капитал“ удари, как фейкът заглъхва“.", "date": "2019.05.10", "title": "Атаката срещу Делян Пеевски: Когато „Капитал“ удари, как фейкът заглъхва"}
{"url": "https://www.monitor.bg:443/bg/a/view/georgi-todorov-hubchev-e-tochnijat-izbor-za-levski-164846", "text": "Временният наставник на „Левски“ Георги Тодоров взе отношение по информациите, касаещи треньорския пост на „Герена“. Все по-усилено се тиражира, че постът ще бъде зает от Петър Хубчев, а според Тодоров в негово лице отборът ще е намерил точния човек. „Не е много добре да не сме в битката за титлата, но за съжаление това е вече десета година. Надявам се следващата година при следващия треньор да играем много важна роля в борбата за титлата. Уверявам ви, че трябва много работа. Аз само чета кой ще е треньорът, вие знаете повече. Мисля, че ако е този човек, който вие пишете, той е точният избор“, коментира временният наставник на „Левски“. По думите му успехът над „Ботев“ е повлиял на атмосферата в тима. „Последната седмица мина по-леко. Победите създават спокойствие. Доволен съм от старанието на футболистите и се надявам това да се покаже и на мача с „Черно море“, отбеляза наставникът. Вв групата за мача с варненци се завръща казахстанеца Еркебулан Сейдахмет. В същото време Голмайстор №1 в историята на „сините“ и най-успешен спортен директор на клуба Наско Сираков дари една от най-ценните си лични награди като футболист на музея на \"сините\", който ще бъде отворен скоро. Легендата предостави „Бронзовата обувка“ на „Франс футбол“, която получава за Голмайстор №3 на Европа за сезон 1986/87. Тогава той реализира 36 гола за „Левски“ в първенството (рекорд за клуба за един сезон). ", "date": "2019.05.10", "title": "Георги Тодоров: Хубчев е точният избор за „Левски“"}
{"url": "https://www.monitor.bg:443/bg/a/view/triumviratyt-v-cska-gotovi-sme-za-ludogorec-164845", "text": "Триумвиратът, който е начело на ЦСКА след напускането на Любослав Пенев се обедини около мнението, че „армейците“ са готови да се преборят за титлата и да победят „Лудогорец“ в прекия двубой помежду им тази вечер от 20.15 ч. на „Армията“. „Това е най-важният ни мач. Готови сме за него и искаме победата. ЦСКА ще получи психологическо предимство в битката за титлата при евентуален успех. Осъзнаваме важността на мача, говорихме с футболистите и те са наясно какво трябва да свършат на терена. Домакинството е предимство за нас. Знаем какъв отбор е „Лудогорец“, но не са непобедими. Вярваме в момчетата и нашата вярна публика, която ще дойде да ни подкрепи”, коментира временният наставник Добромир Митов. Безспорният тактик Люпко Петрович също демонстрира увереност. „Очакваме труден мач. „Лудогорец“ седем пъти е шампион на България. Четири кръга преди края ЦСКА има шансове да стане първи. Това не е било досега. „Лудогорец“ си осигуряваше титлата 5-6-7 кръга преди края. Това е крачка напред. Всеки трябва да даде всичко от себе си. ЦСКА е голям клуб. Работил съм и в „Левски“, който също е голям клуб, както и в над 20 клуба в целия свят. Аз съм професионалист. Преди мача с „Черно море“ имах на всяка една линия. Много време отделихме да си говорим, успяха донякъде да разберат какво искаме от тях. Тиаго изигра най-силния си мач за сезона във Варна. Всички се трудиха максимално, мотивираха се, още имаме шанс да сме шампиони“, коментира Петрович. Димитър Пенев пък е сигурен, че домакинството ще помогне за успеха. „Всеки футболист иска да спечели такъв мач и да се даде 100-процентова заявка, че ЦСКА иска да стане шампион. Домакинството винаги е предимство. Познаваш терена, публиката те подкрепя. Заради тази публика и заради нас, ръководството, футболистите са задължени да вземат този мач“, смята Пенев. „Армейците“ имат проблеми в състава преди двубоя, като до последно ще се решава за включването на контузения Бодуров.", "date": "2019.05.10", "title": "Триумвиратът в ЦСКА: Готови сме за „Лудогорец“ "}
{"url": "https://www.monitor.bg:443/bg/a/view/mvr-razprostrani-snimka-na-zapodozrjan-za-zversko-ubijstvo-164850", "text": "43-годишният Стоян Георгиев Зайков от Костенец е издирван във връзка с разследване на убийството на 38-годишна жена, извършено тази сутрин в града. Това съобщиха от пресцентъра на МВР. Хората, които разпознават издирвания и имат информация къде може да бъде открит, да позвънят на тел. 112 или в най-близкото поделение на МВР при гарантирана анонимност. Ревност - вероятно това е основната версия, по която полицията в Костенец ще работи за убийството на младата Милена Шишкова в Костенец, съобщава БЛИЦ.  38-годишната жена е била брутално заклана, а полицията в града издирва нейния съпруг. Часове след трагедията хората в Костенец говорят единствено за случилото се. Милена Шишкова се е занимавала с погребален бизнес, ръководела е агенция „Рай-10“\". \"Беше много добър човек, но не се разбираше със съпруга си, двамата имаха едно момченце. През последните години започна връзка с мъж с прякор Распутин, целият град говореше за това, те дори не се и криеха, вероятно това е причината мъжът й да реши да направи такова зверство“, коментира пред БЛИЦ колега на убитата Милена. Други познати на младата жена твърдят, че тя е имала намерение да напусне мъжа си.", "date": "2019.05.10", "title": "МВР разпространи снимка на заподозрян за зверско убийство"}
{"url": "https://www.monitor.bg:443/bg/a/view/tuk-gaz-tam-gaz-nakraja-oligarh-i-peevski-vinoven-164851", "text": "Казусът с еврокандидатурата на депутата от ДПС разкри за пореден път неадекватността на медийните бухалки. Опорните точки на задкулисието са такива, че понякога буквално докарват до ступор читателите със своята тъпота. На моменти човек направо се чуди какво е минавало през главите на авторите, когато са умували върху опорните точки, и дали тези хора въобще притежават здрав разум и нормална човешка логика... Това е преразказ на един абсурден материал в още по-абсурден вестник на газов олигарх, тръгнал от нищото, който се е запътил нанякъде, за да стигне до крайната цел – Пеевски е виновен! Тук опорна точка, там опорна точка, накрая – драгият читател на газовото вестниче „Сега“ се озовава на Марс, за да дири там кого? Естествено, Пеевски! В опита си за оригиналничене авторът по абсурден и абсурдистки начин легитимира едно абсурдно „гражданско“ сдружение, създадено с една-единствена абсурдна цел – да обслужва абсурдния банкер беглец Цветан Василев, в абсурдните му опити да замаскира грабежа на КТБ и да изкара по абсурден начин фалита на банката абсурдна случайност. Може би ви прави впечатление повторението? Ето така служителите на газовия олигарх Сашо Дончев обслужват и другите олигарси от приятелския му кръг – с повторения до втръсване. Пеевски тук, Пеевски там, накрая като нищо може да вкарат името му и в някоя дописка за „Лебедово езеро“. Хубавото е, че газовият олигарх и медийните му пионки с все всичките си медийни изгъзици нямат време за културни мероприятия, така че тази тема ще я пропуснат. Просто защото чуят ли „лебед“, ще сметнат, че иде реч за Лозан.", "date": "2019.05.10", "title": "Тук газ, там газ, накрая – олигарх. И Пеевски виновен!"}
{"url": "https://www.monitor.bg:443/bg/a/view/4-ma-se-zakleshtiha-s-balon-v-skalite-nad-vodopad-v-rodopite-164825", "text": "Четирима млади мъже се заклещиха с балон в скалите над водопад в Родопите в четвъртък вечерта, съобщиха от Планинската спасителна служба при Българския червен кръст. Те са летели високо, но поради лошото време и силния вятър уредът е заседнал над село Устина, което е на три километра от град Перущица. Мъжете са стояли малко време в коша на уреда сред скалите, тъй като кметството на селото и полицаи са ги свалили от там за съвсем кратко време, разказа за „Монитор“ председателят на Планинската спасителна слружба Веселин Ганчев. Получихме сигнала в 20.38 часа, мобилизирахме отрядва от Пловдив за съвсем кратко време. Само пет минути след това ни дадоха отбой от Устина, тъй като бяха се справили със ситуацията и без нас, допълни Ганчев. Мъжете в балона не са били туристи, каквато информация се появи първоначално в някои сайтове. Самото съоръжение е частна собственост. В него е пътувал собственикът заедно с трима приятели. По-рано през деня четиримата мъже издигхнаха 15-метров трикольон в небето над Перущица по време на честването на Априлското въстание. Това разказа за „Монитор“ заместник – кметът по културата Милан Ганев. Целият град се беше стекъл на площада и аплодира наоционалното знаме, което балонът издигна във въздуха, допълни той. След като публиката наблюдавала известно време летателното съоръжение с трикольора, насочила вниманието си към концерта на детските състави от града, щом то се изгубило в небето от погледа й. Оказало се обаче, че водачът на балона се успял да го приземи на някоя от близките поляни край града. Нещо повече, той изгубил посоката заради помразнялото от облаците небе и силният вятър. Междувременно, мобилните телефони на пътуващите в него изгубили връзка с операторите. Привечер, под напора на вятъра балонът започнал стремглаво да се спуска към местността над водопада до село Устина. Високите дървета попречили той да не се разбие в скалите и да се стигне до кървав инцидент. Минути по-късно, след като съоръжението заседнало, телефоните им се включили и те се обадили на единния телефон 112. Местни хора обаче също видели падащия балон и съобщили на кмета на селото Ради Минчев. На свой ред той се свързал с полицията, която веднага насочила патрулиращи полицаи към мястото на инцидента. Униформените свалили заклещените мъже за броени минути. Нито един от тях не е пострадал.", "date": "2019.05.10", "title": "4-ма се заклещиха с балон в скалите над водопад в Родопите"}
{"url": "https://www.monitor.bg:443/bg/a/view/francija-e-protiv-udyljavane-na-sroka-za-brekzit-164827", "text": "Франция не иска \"повтарящи се удължавания\" на срока за Брекзит и настоява Великобритания \"да има решение преди 31 октомври\", заяви днес съветник в Елисейския дворец, цитиран от Франс прес. \"Британците ще участват в изборите за Европейски парламент, това е странно и е под въпрос, но е трудно да се повярва, че процесът ще приключи преди 23 май. Изборите за Европейски парламент може да станат политически шок, който да доведе до споразумение между отделните партии преди 30 юни. Но ако ситуацията не се изясни на 31 октомври, когато ще се сформира (новата) Европейска комисия, няма да правим поредица от срещи на високо равнище за Брекзит\", каза съветникът в Елийския дворец пред журналисти. Той изрази надежда, че изборите за Европейски парламент ще разтърсят политическите партии във Великобритания и ще помогнат за постигането на сделка за напускането на ЕС, предаде Ройтерс. Миналия месец Франция настоя за кратко удължаване на преговорите по Брекзит, за разлика от желанието на Германия да се даде по-дълъг период, изтъквайки, че натискът върху Великобритания трябва да се запази. В крайна сметка европейските лидери се договориха за шестмесечно удължаване, припомня Ройтерс. \"Не трябва да бъдем въвлечени в повтарящи се удължавания, това е сигурно\", каза съветникът във френското президентство. \"Посланието ни е ясно: решението трябва да бъде намерено до 31 октомври\".", "date": "2019.05.10", "title": "Франция е против удължаване на срока за Брекзит"}
{"url": "https://www.monitor.bg:443/bg/a/view/sedmichen-monitoring-ot-6-do-10-maj-164838", "text": "След всички таланти, избуявали през годините, българинът доказа, че е достигнал до съвършенството и покрива напълно идеала за многостранно развитата личност. Потвърждението за това дойде в дните, в които даже пълните атеисти се развихриха по темата за папското посещение и религиите. Тържественият парад по случай Деня на храбростта и празника на Българската армия изкара няколко ретро машини от музея, за да симулира мощта на военните. Както е тръгнало, догодина храбрите армейци може да маршируват с лък и стрела. Единични бройки, за да не изневеряваме на традициите. 2019-а. Две Жорета се срещат на улицата: - К'во стана, Георги, уби ли змея? - Засече ми пушката, не успях. Ами ти? - Аз заложих на старата техника с копието. Можеш да ме поздравиш – вече съм вдовец. Гергьовден в кварталната кръчма: - Георги, пиенето ти дойде в повече. Хайде, прибирай се вече! - Да бе да, като знам, че змеицата ме чака у дома с точилка в ръка... Само на агнетата не им е до вицове – кожата им просната на оградата, някакви веселяци ги въртят на шиш, а в пещта жега, та не се трае. На улицата: - Вие взехте ли си агне за празника? - Как без агне, взехме, разбира се. - И колко кила? - Женско е, не ще да се качи на кантара. Покрай всичките постове, препирни и разсъждения във Фейсбук някои религиозни разбирачи объркаха молитвите с наздравиците. Така разбраха, че и от много молитви понякога боли глава. Голямото следпразнично завръщане се осъществи и МВР предприе „навременна“ акция за колани и детски столчета в автомобилите. Ако имаше чак такава полза от ремъците, американските екшъни нямаше да пробутват оцеляващи супергерои, които въртят волана в кръг, летят с бясна скорост и след поредица от сложни каскади излизат с перфектна прическа от превърналия се в купчина ламарина автомобил. Финалният щрих е одеялото, с което се загръщат оцелелите. Предпазният колан обаче е подробност, на която в екшъните рядко се акцентира. Разбира се, има и изключения. На прима виста се сещам за един от многото филми за психопати зад волана, които преследват заблудени пътници, които са сгафили, като са им се изрепчили на малка крайпътна бензиностанция и ги гонят до дупка, за да си отмъстят. Този с колана, естествено, е психото. Жертвите, които в крайна сметка също стигат до финала с одеялото, нямат време да се погрижат за този животоспасяващ детайл и да се закопчаят с колани, докато перкото се опитва да ги изтрепе до крак. Това с глобите е жива формалност. Освен ако не е кампанийно. И така стигаме до момента, в който подобни акции пълнят вестникарските страници, а катаджиите пръхтят с ноздри, защото ръцете им са развързани. Обикновено това се случва преди и след празници. Във втория случай, неволно се питаш дали не се прави, за да се пооправи семейния бюджет на пътните полицаи. Когато не стачкуват за по-високи заплати, униформи, ранно пенсиониране и ред други привилегии, някои групи полицаи много съвестно се грижат за страничните си доходи. И като ще си припомняме за статистики, които не се базират на данни, а по-скоро на предположения, да изровим от архива и един виц, който никога не губи актуалност: Пътна проверка. Полицаят е видимо изнервен – документите са изрядни, шофьорът не е надвишил допустимата скорост, в багажника – пожарогасител, аптечка, всичко изглежда изрядно. Униформеният с видима досада се обръща към шофьора: „Аре стига бе, пич, за едната глоба ще се удушиш с тоя колан, така си се пристегнал!“ И още един виц, приложим и за тази кампания: - Уважаеми пътници, говори капитанът на самолета. Можете да свалите предпазните колани. Вече няма да ви помогнат… Рязкото застудяване ни напомни, че прибирането на шубите и ушанките е подранило. Някъде през юни е идеалното време за това занимание. Тъкмо може да се съчетае с махането на гирляндите от елхата. Напук на теорията за глобалното затопляне, климатичните промени ни връщат и в добре познатата ситуация, да си честитим банята. Обикновено в понеделника, в който неделният душ още носи чувство за свежест. Към сряда обаче положението в градския транспорт става неудържимо. Крайно време е дискусиите за предпазните колани да отстъпят място на темата за препоръчителните противогази. Но не това е причината думата „къпане“ да е на тазседмичния билборд, а новината, че възнамеряват да изкъпят (еднократно) Докторския паметник като Статуята на Исус. Честита баня! Поправките в Наказателния кодекс, които касаят въпроса с неизбежната самоотбрана са толкова проветриви, че най-добре е да не стреляте по крадеца, а да го наплюете. Ако не друго, няма да го излежавате после. Тъмна нощ. В спалнята нахлува въоръжен до зъби крадец, нахлупил на главата си чорап. Домакинята грабва пищова, скрит под възглавницата и се подготвя да стреля, когато забелязва, че по петите го следват двама мастити адвокати, които вече плюнчат пръст по коя алинея да осъдят жертвата и да оправдаят бандита. Жената въздиша, знаейки какво ще последва, отпуска пистолета и с подканващ глас казва: - Ей, крадльоо! Като си почнал, дай да отхвърлим и този член от НК. Апелативният спецсъд пусна осъдената бивша кметица на „Младост“ Десислава Иванчева под домашен арест. По-любопитно от заседанието обаче се оказа, че на Иванчева й е „зачислен“ нов адвокат, свързван с кръга „Капитал“ и банкера беглец Цветан Василев. Така тя открито показа, че „бойците“ на белградския екскурзиант и медиите бухалки на олигарха Прокопиев неслучайно толкова я подкрепят. Бухалките на Прокопиев и „бойците“ на повикване се съюзиха на принципа „Заедно можем повече“, за да засипят де що може институции със сигнали, клюки и инсинуации. Има нещо сбъркано в този съюз, което неизбежно води до бъгове. Така вместо да вдига планини от клеветнически доклади, сговорната дружина в бързината слепи ги ражда. Защото клеветите имат бумерангов ефект и се връщат обратно в този кръг, който колективно ги произвежда и възпроизвежда. Американски учени изчислиха, че хората прекарват 52 минути дневно в клюки. Кръгът „Капитал“ както винаги е над нормата – клюките там се въртят денонощно. Девиз на бухалките от кръга „Капитал“ и ретранслаторите им: „Ние не клюкарим, а търсим общо решение!“. Вари ги, печи ги – някои медии едно си знаят, едно си баят. За поредна седмица несвободните от олигархични зависимости радетели на словото от вестник „Сега“ констатират мазохистично, че България продължава да пропада. Непредубеденият читател навярно се възхищава на усърдието на списващите да рият с копита, след като според тях свободата на словото отдавна е стигнала дъното. Но пък това може и да се тълкува като самопризнание от тяхна страна, така че нека да не им се вглеждаме. Така ги усещат нещата, така си ги пишат. Инструкцията явно е „Газ до дупка“. А както казваше навремето издателят на „Сега“ Сашо Дончев: „Гъз и газ са в мъжки род“. Един вид имат благословия, че може да се държат като задници. „Ледът се пропука, господа съдебни заседатели!”, както биха казали Илф и Петров. Дори на най-глупавите и грозните вече им е ясно, че шефът на ВКС Лозан Панов се е хързулнал да върви по тънък лед. Докато балансира с кънките, умните и красивите му почитатели ръкопляскат на политическите му речи и изяви, заглушавайки всичко останало. Така той няма да схване кога ще пльосне по задник във водата. Умно-красивата банда е пъстра дружина. Клакьори, които шляпа ръце по команда. И един Черен лебед, който пърха с крила. Съмненията, че зад целия този парад играят и пари, остават. Нещо подобно се случи в Аляска – късметлийка спечели 311 652 долара, като позна точната дата и часа, в който ледът ще се пропука и курдисаният върху него триножник ще цопне във водата. Ако нацели и подмокрянето на Лозан Панов, цена няма да има. Още по темата: американски учени потвърдиха съществуването на свръх-йонен горещ лед, който остава замръзнал и при температура наполовина колкото тази на Слънцето, съобщи Сайънс алърт. Това състояние е възможно при огромно налягане. За сведение на Лозан и компания - няма се предвид въздух под налягане. Или „напредвид“, както го произнасят разни телевизионни говорителки.", "date": "2019.05.10", "title": "Седмичен мониtоринг от 6 до 10 май"}
{"url": "https://www.monitor.bg:443/bg/a/view/naj-bogatijat-chovek-pokaza-maket-na-lunen-aparat-164842", "text": "Най-богатият човек в света Джеф Безос, шеф на компанията за интернет търговия \"Амазон\" и на космическата компания \"Блу ориджин\", заяви във Вашингтон намерението си да участва в новото завладяване на Луната, представяйки проект за космически апарат, който през 2024 г. ще може да транспортира дотам превозни средства и оборудване, предаде Франс прес. \"Това е \"Блу муун\" (\"Синя луна\")\", обяви Безос по време на представяне, докато завесите се отдръпваха, разкривайки прототип в естествена величина на апарат за кацане на Луната с тегло над три тона празен и 15 тона зареден с гориво. \"Блу муун\" ще може да извършва меко кацане на лунната повърхност с полезен товар от 3,6 тона и от 6,5 тона в по-голямата си версия. За апарата е разработен уникален двигател - Би И 7 (BE-7). \"Това е невероятен апарат и той ще стигне до Луната\", заяви Безос, представяйки макета. Той обясни, че проектът се разработва от три години. \"Блу муун\" стои върху четири крака. В горната част на апарата има пространство, където ще се намира превозваното оборудване - инструменти и апаратура за научни изследвания, четири малки лунни роувъра, а след време и модул с нормално налягане, предназначено за хора. В средата на апарата се намира голям сферичен резервоар за гориво (втечнен въглерод). Целта е кацане на южния полюс на Луната, където има замръзнала вода. От водата би могло да се произвежда водород, който ще се използва като гориво за изследване на Слънчевата система. Според документ, разпространен от \"Блу ориджин\", първото кацане на Луната е набелязано за 2024 г. - датата, определена преди по-малко от два месеца от правителството на Доналд Тръмп за завръщане на астронавти на Луната, като сред тях се очаква за първи път да има и жена. \"Можем да помогнем този срок да бъде спазен. Време е да се върнем на Луната, но този път, за да останем\", заяви Безос.", "date": "2019.05.10", "title": "Най-богатият човек показа макет на лунен апарат"}
{"url": "https://www.monitor.bg:443/bg/a/view/predlagat-pomoshtta-za-otoplenie-da-skochi-ot-74-83-lv-mesechno-na-91-10-lv-164832", "text": "Значително увеличение на размера на целевата помощ за отопление се предлага с проект за промени на наредбата за условията и реда за отпускане на целевата помощ за отопление. Проектът е публикуван за обществено обсъждане до 10 юни на страницата на социалното министерство. Увеличението на размера ще стане с нарастване на количеството електроенергия, въз основа на които се определя този размер. Досегашната база от 385 кВтч (280 кВтч дневна/105 нощна) се увеличава на 500 кВтч (300 кВтч дневна/200 кВтч нощна енергия), пише в мотивите. В резултат на това при действащите в момента цени помощта ще се увеличи месечно от 74,83 лв. на 91,10 лв. , или с 22 процента. Очаква се обхватът на програмата за целево енергийно подпомагане да достигне около 255 хил. лица и семейства. През 2018 година подпомаганите са били 210 хиляди. Правителството осигури увеличение на бюджета на МТСП за изпълнение на социалната програма с 40,4 млн. лв. за 2019 г. В рамките на този бюджет ще се осигури повишаване на доходната граница за включване в програмата средно с 15,5 на сто, като най-голямо е увеличението за най-рисковите групи - възрастните хора и особено тези от тях, които живеят сами, хората с увреждания и родителите, отглеждащи сами децата си, които са включени в образователния процес, се посочва в мотивите към проекта.", "date": "2019.05.10", "title": "Предлагат помощта за отопление да скочи от 74,83 лв. месечно на 91,10 лв."}
{"url": "https://www.monitor.bg:443/bg/a/view/cik-borisov-ne-e-narushil-izbornite-pravila-164826", "text": "Премиерът Бойко Борисов не е нарушил изборните правила и не използва държавни средства за агитация по време на кампанията. Това стана ясно след изказване на говорителя на ЦИК Александър Андреев след среща с президента Румен Радев по организацията на изборите. Повод за коментара му бе сигналът на БСП до комисията, в което те настояват Борисов да излезе в отпуск по време на кампанията и, че използва държавни средства, за да обикаля по мероприятия. Сега Андреев уточни, че сигналът е бил разгледан от ЦИК преди ден и комисията не е установила нарушения. Именно затова той и е оставен само за сведение. Иначе по време на срещата си с ЦИК, Радев призова да се направи така, че да бъде намален високия брой на недействителните бюлетини. „Искам да акцентирам още веднъж на високия брой на недействителните блютени, защото не само създават съмнение в изборния процес, но реално променят вота на българския избирател\", коментира Радев. Той обърна внимание и на сигурността и разяснителната кампания, както и на новия момент в тези избори - машинното гласуване и защитата на машинния вот, което е важно, защото благодарение на него няма как да бъде подменен вотът на хората. Андреев на свой ред обясни, че именно машинното гласуване е един от начините за намаляване на недействителните бюлетини, както и с методическите указания , които публикуват от ЦИК за секциите, включително и разяснителната кампания. Целта по думите му е да се намалят недействителните бюлетини при провеждането на гласуването и при отчитането. До края на деня всички машини за гласуване трябва да бъдат доставени у нас, за да може да им се инсталира софтуера, който след 15 май да бъде сертифизиран, а до 25 май машините да бъдат доставени из страната.", "date": "2019.05.10", "title": "ЦИК: Борисов не е нарушил изборните правила"}
{"url": "https://www.monitor.bg:443/bg/a/view/kachiha-testa-ot-minimaturata-po-matematika-otgovori-skala-za-ocen-ja-vane-164829", "text": "Тестът от миниматутра на четвъртокласниците по математика е публикуван на сайта на Министерството на образованието и науката. Днес на националното външно оценяване децата трябваше да се справят общо с 19 задачи. Малчуганите трябваше да отговорят на 16 въпроса със затворен отговор, избирайки измежду три посочени, да напишат крайния отговор на други 2, както и да изпишат краткото решение на последната си задача. Общият брой точки, който малчуганите могат да изкарат на миниматурата 20. Последната задача носи 2, докато всички останали по 1. от 0 до 6 точки - слаб 2,00 7 точки - среден 3,00 8 точки - среден 3,25 9 точки - добър 3,50 10 точки - добър 3,75 11 точки - добър 4 12 точки - добър 4,25 13 точки - много добър 4,50 14 точки - много добър 4,75 15 точки - много добър 5,00 16 точки - много добър 5,25 17 точки - отличен 5,50 18 точки - отличен, 5,75 19 точки - отличен 6,00 20 точки - отличен 6,00", "date": "2019.05.10", "title": "Качиха теста от миниматурата по математика (ОТГОВОРИ + СКАЛА ЗА ОЦЕНЯВАНЕ)"}
{"url": "https://www.monitor.bg:443/bg/a/view/an-hatauej-sys-zvezda-na-alejata-na-slavata-164830", "text": "Американската актриса Ан Хатауей получи своя звезда на прочутата Алея на славата на булевард \"Холивуд\" в Лос Анджелис в навечерието на премиерата на новия й филм \"Мошенички от класа\". \"Наистина съм много развълнувана\", каза носителката на \"Оскар\" за поддържаща женска роля през 2013 г. за филма \"Клетниците\", благодарейки на почитателите си, които я подкрепят и й посвещават малко от времето си, и на хората които са до нея от десетилетия. Звездата на 36-годишната Хатауей се намира срещу входа на Китайския театър - една от туристическите атракции в Холивуд. Тя е до тази на Хати Макданиел - първата чернокожа актриса, получила \"Оскар\" за ролята си на робиня във филма \"Отнесени от вихъра\" през 1940 г., както отбеляза с ентусиазъм Хатауей. На церемонията актрисата беше придружена от родителите и съпруга си - актьора Адам Шулман, както и от партньорката си в \"Мошенички от класа\" - австралийската актриса Ребъл Уилсън.", "date": "2019.05.10", "title": "Ан Хатауей със звезда на Алеята на славата"}
{"url": "https://www.monitor.bg:443/bg/a/view/kogato-parata-ne-otiva-v-svirkata-164831", "text": "Не са прави онези, които обвиняват ботоксовата лейди Люба Кулезич, че е медийна държанка на банкера беглец Цветан Василев. Когато се налага, подлага микрофона и на лица, които се имат за нещо, което не са. Например сламеният лидер Христо Иванов. Уж лидер, пък партията му – той, Цонка и последният да затвори вратата. Като какъв го кани в студиото Люба Кулезич, е въпрос на догадки. От такива интервюта обаче става ясно какво се случва, когато парата не отива в свирката. Получава се друг вид свирка, разбира се. Характерна за една древна професия. И за един друг бардак – медиен, създаден на невръстна възраст от розовобузест кариерист – капиталист, типична „агнешка главичка“. Ето такъв изтерзан опит за професионален контакт упражниха пред зрителите Люба Кулезич и нейният клиент, пардон гост. По време на сеанса той заяви: „Всеядността на европейските семейства ме скандализира, търпимостта на АЛДЕ към партия-корпорация като ДПС и личността на Делян Пеевски е онова, което подронва доверието в Европейския съюз“. Малко след което се разбра, че някои не само гледат, но и си записват, за да предадат точно думите на лидера на всеядната семейна партия „Дай“, дето един офис хора не пълни, а избирателите й са само от роднинско-приятелския кръг. В опита да налапа максимално бързо опорните точки и да ги завърти в уста, сайтчето „Офнюз“ пък сбърка името на колежката си от Фабриката за фалшиви новини, кръщавайки я „Колезич“. Може би са се подвели от един стар прякор на госпожата, разпространен в гилдията? Или са подлъгани от думата „колизия“ - противоречие между правни норми? Но да се върнем на ораторските изблици на Христо Иванов, за когото тези дни стана ясно, че не си е плащал и здравните осигуровки. Така както не си плащаше адвокатската такса, преди да го назначат за правосъден министър. То като се тръгне веднъж така, се превръща в навик. Тук адвокат, там адвокат – накрая адвокат със спрени права. Тук лидер, там оратор – накрая сламен партиен лидер с партия за белот. Речевата немощ на неосъществения политик Иванов (Бойкикев) отдавна вече не учудва никого. В случая обаче, пред премрежения поглед на изживяващата се като „женски папа“ в журналистиката Кулезич, Бойкикев е надминал себе си. Вероятно е имало кой да му подаде опорната точка в ръцете, защото поантата на не много бистрата му по принцип мисъл този път е ясна – Пеевски подронва доверието в Европейския съюз! Точно това внушение се опитват да правят и от кръга „Капитал“, където опорните точки се раздават лично от олигарха Прокопиев. В бардака на кръга „Капитал“ отдавна има спусната инструкция – всички труженички и труженици да си лягат и стават с името на Пеевски, така че Кулезич и Христо Иванов не предлагат нищо ново. Те не могат обаче да променят факта, че издателят на „Телеграф медиа“ и депутат от Народното събрание Делян Пеевски никога не е бил разследван от органите на ЕС. Не е спекулирал с монополно положение на пазара – нито с газ, нито с ВЕИ-та, нито с лекарства, нито с каолин. защото Пеевски притежава точно шест вестника – записвайте си, ако не помните, те са: „Телеграф“, „Монитор“, „Политика“, „Меридиан мач“, „Юропоуст“ и „Борба“. Дъвката за класацията за свободата на словото същото е изплюта отдавна, защото не Пеевски заложи редакционната политика на изданията си. Прокопиев беше! Празните приказки, че Пеевски „подронвал доверието“ в ЕС, в Брюксел не вървят. За сметка на това България от години е следена изкъсо от мониторинговите доклади на ЕК по темата правосъдие и вътрешен ред. Именно Христо Иванов бе правосъден министър за кратко, а не Пеевски. И като такъв той носи вина за ситуацията в правосъдната система, включително и за кадруванията в Темида, Друг е въпросът, че Иванов се провали и остана твърде кратко на поста. И ще бъде запомнен само с три неща – че излезе в отпуска по анцуг още във втория си работен ден като министър, че се изживява като юридически корифей, но бе с отнети адвокатски права и последно – той бе най-неудачният правосъден министър в историята въобще. Затова и задкулисни играчи и пионки на олигархията като Христо Иванов са тези, които уронват престижа на ЕС. Защото зад сладките приказки за евроценности крият истинската си същност – кадрувания, интриги, сплетни, размахване на медийни бухалки и самочувствие без покритие.", "date": "2019.05.10", "title": "Когато парата не отива в свирката"}
{"url": "https://www.monitor.bg:443/bg/a/view/sa-sht-i-nato-privetstvaha-prisydite-za-opit-za-prevrat-v-cherna-gora-164841", "text": "Присъдата на черногорски съд за двама служители на руското разузнаване, обвинени в опит за тероризъм, е победа на върховенството на закона, която разкри \"дръзкия опит на Русия да подкопае суверенитета на една независима европейска държава\", заяви Държавният департамент на САЩ по повод произнесените вчера присъди във връзка с опит за преврат в Черна гора през октомври 2016 г., съобщи телевизия Ен1. По делото за опита за държавен преврат в Черна гора в деня на изборите на 16 октомври 2016 г., който е имал за цел да се попречи на присъединяването на страната към НАТО, бяха съдени 14 души, включително лидерите на опозиционния Демократичен фронт Андрия Мандич и Милан Кнежевич и двама руски граждани - Едуард Шишмаков /Широков/ и Владимир Попов, обвинени за финансиране на опита за преврат, както и за планиране и подстрекателство на убийството на бившия премиер на страната Мило Джуканович. \"Откакто бе осуетен опитът за преврат, който бе подкрепен от Русия, Черна гора предприе важни крачки към интеграция в атлантическото семейство и се присъедини към НАТО през юни 2017 г.\", припомни говорителката на Държавния департамент Морган Ортагюс, като добави, че САЩ се гордеят, че имат Черна гора за съюзник. По повод вчерашните присъди говорителката на НАТО Оана Лунгеску каза за черногорския в. \"Побиеда\", че всяка нация има суверенно право да избира съюзниците си и НАТО е против всички опити за нападение над демократичните институции. Руското външно министерство отхвърли обвиненията по адрес на Русия за причастност към организирането на държавен преврат в Черна гора. Във ведомството нарекоха подобни обвинения голословни и абсурдни.", "date": "2019.05.10", "title": "САЩ и НАТО приветстваха присъдите за опит за преврат в Черна гора"}
{"url": "https://www.monitor.bg:443/bg/a/view/osmoklasnik-ograbi-uchitelkata-si-v-simeonovgrad-164820", "text": "15-годишно момче от Симеоновград е задигнало 200 лева от учителка. Грозната случка станало по време на междучасие. Осмокласникът влязъл в хранилище до класната стая, където била оставена дамската чанта на преподавателката. Бръкнал в нея и извадил от портфейла на учителката 200 лева. След като разбрала за кражбата учителката се оплакала на директора на училището. Целият клас бил извикан. В школото дошли и полицаи. При разговорите с униформените момчето си признало и върнало парите. С наглия ученик работят инспектори от Детска педагогическа стая, съобщиха от полицията.    ", "date": "2019.05.10", "title": "Осмокласник ограби учителката си в Симеоновград"}
{"url": "https://www.monitor.bg:443/bg/a/view/10-530-deca-prieti-na-pyrvo-klasirane-v-stolichnite-gradini-164811", "text": "10 530 деца са приети на първо класиране в столичните детски градини. Кандидатствалите са 19 903, като 2227 от тях са поискали да се преместят в друга забавачка, а общо свободните места са 13 948. Това стана ясно при обявяването на първо класиране за прием в общински самостоятелни детски ясли, детски градини и подготвителни групи в общински училища с прием септември 2019 година. На първо класиране аут от забавачките остават 7146, но свободните места за следващите приеми в края на май и юни са 3418. В събота сутринта родителите на всички деца, които са приети ще получат имейл с подробностите. Записването е до 23 май. Освен чрез имейл, резултатите ще бъдат обявени и на сайтовете на детските заведения. Системата за актуализиране на желанията за второ класиране ще бъде отключена отново в неделя сутринта. Зам.-кметът по образование Тодор Чобанов обясни, че в момента 46 600 деца са в системата на предучилищното образование. Той заяви, че от 2006 г. в столицата са построени 92 нови сгради на детски градини. Чобанов каза, че продължава строителството на нови детски градини. В момента се изграждат 7 забавачки в районите „Искър“, „Нови Искър“, „Красно село“, „Лозенец“, „Витоша“ и „Студентски“. Предстои работа по още 8 в районите „Овча купел“, „Искър“, „Люлин“, „Подуяне“, „Изгрев“, „Триадица“. Новото при приема през тази учебна година е че няма разлика в точките за постоянен, или настоящ адрес в административния район на детската градина. И двата адреса носят по 2т. Деца, чиито братя или сестри до 12- годишна възраст са ученици в същото училище, се разпределят в първа група независимо от постоянния или настоящия им адрес. Работещите родители пък получават също по 2т., вместо по 1. Друга промяна в правилата за прием е, че бележките от личен лекар за удостоверяване, че детето страда от хронична болест няма да важат, а родителите трябва да предоставят решение от ТЕЛК. Намалена е и квотата за прием на хлапета с хронични заболявания от 5 на 3 в група. Само 2, вместо 3 деца със специални образователни потребности ще има в една група.", "date": "2019.05.10", "title": "10 530 деца приети на първо класиране в столичните градини (ОБНОВЕНА)"}
{"url": "https://www.monitor.bg:443/bg/a/view/megan-krystila-archi-na-lubimija-si-kotarak-164812", "text": "Новороденото бебе на херцозите на Съсекс най-вероятно е било кръстено на името на любимия котарак на Меган Маркъл, пише в. \"Сън\". Изданието цитира близки на съпругата на принц Хари. Навремето котаракът Арчи бил приютен от майката на Меган, 62-годишната Дория Рагланд. Меган силно се привързала към домашния любимец. Майката и дъщерята толкова го глезели с лакомства, че котаракът много надебелял. Арчи се споминал, когато Меган била студентка в Северозападния университет в Чикаго. Като малка, тя колекционирала комикси с главен герой червенокосия Арчи Андрюс. Тя била събрала над сто книжки с неговите приключения. Меган се влюбила в това име и първо кръстила на него котарака, а след това и сина си, твърдят нейни познати, цитирани от в. \"Сън\". Британските принцове Уилям и Хари и техните съпруги Кейт и Меган откриха нова телефонна услуга за изпращане на съобщения, предназначена за хора, изпаднали в психична криза, предаде Ройтерс. След смъртта на принцеса Даяна в катастрофа през 1997 година, двамата й синове спечелиха симпатиите на обществото, споделяйки собствените си психични проблеми. Психичното здраве стана една от техните основни благотворителни каузи. Новата услуга се нарича \"Shout\" (\"Извикай\"). Тя ще оказва подкрепа седем дни в седмицата по 24 часа на хора, които мислят за самоубийство или са жертви на насилие, имат проблемни отношения или са обект на тормоз. Чрез тази услуга желаещите ще могат да се свързват с обучени доброволци, които ще ги насочват към по-дълготрайна помощ.  \"Невероятно се вълнуваме да открием тази услуга, тъй като знаем, че тя има потенциал всеки ден да достига до хиляди хора в уязвимо положение,\" се казва в съобщението на четиримата. Услугата цели да окаже подкрепа особено на младите хора. Изпращането на съобщение е дискретен и тих начин за търсене на помощ - докато си на училище, докато пътуваш или си у дома. Според доклад от 2017 година всяко осмо дете на възраст от пет до 19 години във Великобритания страда от поне едно психично разстройство. Принц Уилям призова във видеоматериал хората да подкрепят инициативата с оглед броят на доброволците да нарасне от 1000 на 4000. Това е една от първите съвместни инициативи на двете кралски двойки, които са патрони на Кралската фондация - основната за подпомагане на благотворителни организации и благородни каузи, която подкрепя и услугата \"Shout\". Инициативата идва след медийните предположения за неразбирателство между двамата принцове и техните съпруги. В понеделник Меган и Хари обявиха раждането на първото си дете Арчи, а Уилям и Кейт казаха, че са развълнувани от вестта за новороденото.", "date": "2019.05.10", "title": "Меган кръстила Арчи на любимия си котарак "}
{"url": "https://www.monitor.bg:443/bg/a/view/i-valverdu-blagodari-na-grisho-za-rabotata-im-164814", "text": "Вече бившият треньор на Григор Димитров Даниел Валверду благодари на българския тенисист за съвместната им работа. Наставникът използва също социалните мрежи, за да отправи мили думи към ракета номер 1 на страната ни. „Благодаря ти за последните 3 години, Григор Димитров”, написа Валверду, който уточни, че ще продължи да подкрепя тенисиста. Двамата започнаха работа през лятото на 2016 г., като под ръководство на младия специалист Гришо спечели общо 4 титли и се изкачи до №3 в ранглистата. В сряда обаче, след отпадането още в първия кръг на турнира в Мадрид, Димитров прекрати сътрудничеството си с Валверду. Според някои източници Гришо е водил преговори с Борис Бекер за нов негов наставник, но за предстоящия „Мастърс“ в Рим следващата седмица ще разчита на своя баща и първи треньор Димитър Господинов. В същото време Новак Джокович се класира за полуфиналите в Мадрид без игра, след като съперникът му Марин Чилич не излезе на корта. Хърватинът уведоми организаторите, че не е в състояние да играе след безсънна нощ заради хранително натравяне. За място на финала Джокович ще спори с победителя от мача между Роже Федерер (Швейц) и Доминик Тийм (Ав). Швейцарецът стигна по драматичен начин до своята победа №1200 в професионалния тенис. Тя дойде след 6:0, 4:6, 7:6(3) над Гаел Монфис (Фр) в двубой от трети кръг. Тийм пък се наложи с 6:4, 7:5 над Фабио Фонини (Ит). Рафаел Надал (Исп) също демонстрира висока динамика на играта си и отстрани американеца Франсис Тиафо с 6:3, 6:4. На 1/4-финалите негов съперник ще бъде Стан Вавринка (Швейц). В друг сблъсък на тази фаза 3-ият в схемата Александър Зверев (Гер) ще срещне Стефанос Циципас (Гър).", "date": "2019.05.10", "title": "И Валверду благодари на Гришо за работата им"}
{"url": "https://www.monitor.bg:443/bg/a/view/decata-na-semejstvo-ot-nova-zelandija-s-kralski-imena-164817", "text": "Четирите деца на семейство от Нова Зеландия се оказаха с \"кралски\" имена, след като британският принц Хари нарече сина си Арчи, предаде Ройтерс, цитирайки местния вестник \"Отаго дейли таймс\". Джо Стафорд и съпругът й от град Отаго на Южния остров са нарекли децата си Шарлот (сега на 11 години), Хари (на 9 години), Джордж (на 7 години) и Арчи (на 4 години). \"Просто винаги са ни харесвали тези имена\".- каза Джо Стафорд.  \"Отначало, когато се роди принц Джордж, а после принцеса Шарлот, помислихме, че е просто съвпадение. Но сега и Арчи,\" коментира майката. Приятелите на семейство Стафорд ги залели със съобщения щом разбрали, че новият член на британската кралска фамилия се казва както тяхното най-малко дете.", "date": "2019.05.10", "title": "Децата на семейство от Нова Зеландия с „кралски“ имена "}
{"url": "https://www.monitor.bg:443/bg/a/view/hose-kareras-poddyrja-glas-s-bananov-shejk-164819", "text": "Великият тенор Хосе Карерас продължава да очарова с гласа си – дар от Бога, дори на 72-годишна възраст. За това обаче, той спазва строги ритуали без значение дали е у дома или пътува по цял свят. Не прави изключение и визитата му нас. Маестрото пристигна на 8 май, за да репетира три дни и да излезе на сцената на зала Арена Армеец за концерт, част от прощалното му турне, на 11 май. Днес е най-интензивният ден на репетиции за маестро Карерас, съобщиха организаторите на концерта. „За да подготви гласа си той закусва любимия си протеинов шейк с преобладаваща бананова нотка. На готвачите, които се грижат за престоя му в България, е поръчал лека средиземноморска храна, с която се подкрепя на малки порции, но начесто. Любимата безглутенова паста и дъхави билки, типични за района на Каталуня, съставляват важна част от менюто му, заедно с пресни сезонни зеленчуци. Карерас ще вкуси и родна речна риба от сертифицирана ферма и български мурсалски чай от Родопите“, допълват от българския екип. Все още могат да се намерят билети за концерта като новите сектори на фантастичната цена 38 лв бързо се запълват.", "date": "2019.05.10", "title": "Хосе Карерас поддържа глас с бананов шейк"}
{"url": "https://www.monitor.bg:443/bg/a/view/anglija-podchini-futbola-na-starija-kontinent-obzor-164822", "text": "Английският футбол изживя една от най-лудите си седмици и със сигурност такава, която ще остане завинаги в историята на европейските клубни турнири. След триумфа си „Челси“ и „Арсенал“ оформиха изцяло британски финалисти в Шампионската лига и Лига Европа. „Сините“ от Лондон минаха през ада на дузпите срещу „Айнтрахт“, за да стигнат до Баку, а „артилеристите“ се разправиха с 4:2 с „Валенсия“ насред Испания. Така изцяло английските финали се превръщат в за историята. Най-голямото постижение досега е три тима от една държава да стигнат финалите в тези надпревари. Това се е случвало на Германия, Италия и Испания, а Англия отведе нещата до съвсем друго ниво. За да се стигне до тук в четвъртък вечер, най-голямо бе изпитанието пред „Челси“. „Сините“ минаха през кошмара на дузпите, след като повториха резултата 1:1 от първия мач с „Айнтрахт“. Резултатът на „Стамфорд Бридж“ откри Рубен Лофтъс-Чийк в 28-ата минута. Гостите върнаха равенството чрез Лука Йович в началото на втората част, а резултатът се запази до края и така двубоят влезе в продължения, в които също не беше отбелязан гол. Лондончани пък на два пъти чистиха топката от голлинията. При дузпите стражът на домакините Кепа Арисабалага докато колегата му Кевин Трап отрази един, което прати „Челси“ на финала вЛига Европа. Съперникът им за 29 май в Баку пък надигра категорично „Валенсия“ с 4:2 като гост, след като първият мач бе завършил 3:1. Пиер-Емерик Обамеянг (17’, 69’, 89’) се отчете с хеттрик, а партньорът му в атака Александре Лаказет (50’) добави едно попадение. За домакините на два пъти точен беше рожденикът Кевин Гамейро (11’, 59’). Класирането за финала на „Арсенал“ се оказа историческо и за мениджъра Унай Емери. Той се превърна в първия треньор, достигал до четири финала в надпреварата.", "date": "2019.05.10", "title": "Англия подчини футбола на Стария континент (ОБЗОР)"}
{"url": "https://www.monitor.bg:443/bg/a/view/ed-shijryn-i-djystin-bijbyr-pusnaha-i-don-t-care-video-164824", "text": "Хитмейкърът Ед Шийрън и тийн идола Джъстин Бийбър пуснаха нова дуетна песен – I Don’t Care 28-годишният Ширън отпразнува излизането на парчето с няколко бири в Камбоджа, където в момента е на почивка със съпругата си Чери Бийборн и призова феновете да си я пуснат „силно“.Вчера той написа в социалните мрежи: „Надявам се всички да се зарадват на музиката, която предстои да пуснем утре. Много съм щастлив и горд от нея. В момента съм в Камбоджа, в джунглата, но се запасихме заедно с Чери с няколко бутилки бира за да празнуваме излизането утре. Моля ви, пуснете си я силно, танцувайте, пейте и се усмихвайте. И кажете на майка си'. I Don't Care е първият сингъл на Джъстин Бийбър от 2017-а насам, откакто пусна Friends.", "date": "2019.05.10", "title": "Ед Шийрън и Джъстин Бийбър пуснаха I Don’t Care (ВИДЕО)"}
{"url": "https://www.monitor.bg:443/bg/a/view/tusk-30-e-shansyt-za-otmjana-na-brekzit-164823", "text": "Референдумът за Брекзит през 2016 г. се проведе \"в най-лошия възможен момент\" и е резултат на \"лоша политическа сметка\". Този коментар направи председателят на Европейския съвет Доналд Туск пред вестник \"Газета виборча\". Според него има 30% шанс Великобритания да остане в ЕС. Той смята, че британското общество е било запознато за Брекзит чак след референдума през 2016 г. Описвайки решението на бившия британски премиер Дейвид Камерън за свикване на референдум като политически провал, Туск заяви, че очаква различен резултат при гласуване днес, тъй като британците вече са запознати с последствията. Ние сме проевропейска партия от 50 г. \"Референдумът се проведе в най-лошия възможен момент, в резултат на лоша политическа сметка\", каза той в интервю за полския вестник. Статията е споделена с \"Гардиън\" като част от сътрудничество на шест европейски вестника в Европа. \"По време на кампанията за референдума нямаше реален дебат за последствията от Брекзит, а след вота. Днес резултатът вероятно ще бъде различен. Парадоксалното е, че Брекзит събуди проевропейско движение във Великобритания\", поясни той. Туск, чиито мандат като председател на Европейския съвет ще приключи през ноември, отбеляза, че е бил трогнат от анти-Брекзит марша в Лондон по-рано тази година. Намеквайки, че има \"криза сред лидерите\" на организациите, които желаят оставане в ЕС, което отразява позицията на лидера на Лейбъристката партия Джереми Корбин, Туск вярва, че е възможно въпросът отново да бъде подложен на референдум. По-рано тази седмица Корбин заяви, че един втори референдум би бил \"оздравителен процес\". \"След британския референдум през 2016 г. си помислих, че ако приемем, че случаят е приключил, това е краят. Днес шансовете Брекзит да не се случи, по мое мнение, са 20-30%. Това е много. Месец след месец става все по-ясно, че излизането на Великобритания от ЕС ще изглежда напълно различно от този Брекзит, който беше поощряван. Не виждам причина за капитулация\", обясни Туск позицията си. Бившият полски премиер беше интервюиран по повод 30 г. от издаването на вестника. През април ЕС реши да отложи Брекзит за 31 октомври.", "date": "2019.05.10", "title": "Туск: 30% е шансът за отмяна на Брекзит"}
{"url": "https://www.monitor.bg:443/bg/a/view/trygna-obnovjavaneto-na-gara-karnobat-164828", "text": "Министърът на транспорта, информационните технологии и съобщенията Росен Желязков даде старт на реконструкцията на жп гара Карнобат. Над 4 млн. лева ще бъдат инвестирани в съоръженията, които не са ремонтирани повече от 30 години. „Тази железопътна гара е изключително важна и е единствената жп връзка между Югоизточна и Североизточна България. Тя е четвъртият по големина железопътен възел в страната и е част от транспортния коридор Пловдив - Бургас“, това обяви министър Желязков по време на днешната церемония. Той изтъкна, че от нея ще започне развитието на направлението Бургас – Синдел, като амбициите са да бъде и част от инфраструктурата, която ще продължи към Русе. Министър Росен Желязков обяви, че тази гара не е ремонтирана от изграждането си през 80-те години на миналия век. По думите му общо шест гарови комплекса ще бъдат реконструирани по приоритетна ос 3 на ОП „Транспорт и транспортна инфраструктура“ - Карнобат, Подуяне, Искър, Казичене, Стара Загора и Нова Загора. Общата стойност на всички обекти е около 30 млн. лв. „Само за жп гара Карнобат инвестицията е над 4 млн. лв., като ще бъде ремонтирано не само приемното здание, но и пероните и подлеза. Ще бъдат извършени конструктивни укрепвания, архитектурно обновяване, както и изграждане на асансьори и съоръжения за лица с намалена подвижност за достъп до пероните“, заяви министърът.", "date": "2019.05.10", "title": "Тръгна обновяването на гара Карнобат"}
{"url": "https://www.monitor.bg:443/bg/a/view/obviniha-chetirima-za-aferata-s-prinuditelni-brakove-s-indijci-i-pakistanci-164802", "text": "1000 лева е била тарифата на българските булки, които се венчавали с чужденци, за да им осигурят гражданство. Специализираната прокуратура обвини четирима души за участие в организирана престъпна група за трафик на жени в страни от Западна Европа и Кипър с цел принудителрно сключване на фиктивни бракове с индийци и пакистанци. Крайната цел е била \"съпрузите\" по незаконен начин да получат законно пребиваване в страните от Европейския съюз, съобщиха от прокуратурата. Участниците в групата, сред които индийски гражданин с постоянен адрес в София и трима българи, бяха задържани при операция преди два дни в София. Според събраните до момента доказателства групата е действала от юни 2015 г. Участниците набирали жени, предимно от ромски произход, които били подмамвани с добро заплащане. Не всички от тях получили обещаваното им възнаграждение. Жените били транспортирани предимно в Белгия, Австрия, Дания и Кипър, където били принудително държани, докато се съгласят да сключат граждански брак там или в България с непознати чужденци. Впоследствие \"младоженците\" се регистрирали на адреси в съответните държави кандидатствали за продължително пребиваване в тях на основание на гражданския брак с лице от Европейския съюз. Жените били принуждавани от участниците в групата да съдействат пред съответните миграционни власти за получаване на желания статут от чужденците. Информацията за престъпната схема постъпва в МВР през 2017 г. От тогава до 8 май са събирани доказателства, каза по-рано заместник-директорът на „Гранична полиция“ Светослав Манолов.  На 8 май екипи на „Гранична полиция“ и СДВР обискират няколко адреса в София и задържат четиримата обвиняеми. „Задържаните са имали различни функции. Две от жените са сестри. Българските граждани са се занимавали с набирането и транспортирането на момичетата до местата, където сключват граждански брак. Момичетата са от ромски произход. На тях им е осигурявано изцяло пътуването до съответните държави, осигуряван им е престой, съответно самолетни и автобусни билети, с които са се връщали обратно в България, като са получавали определена сума за свършената работа\", обясни Росица Димитрова от „Гранична полиция“. До този момент няма данни за физическо насилие върху жените, но им е ограничавано придвижването. Освен това са им отнети и личните документи за самоличност.. „Имаме събрани доказателства за около 10 жени, но разследването продължава. Жените са разпитани, но те не са поискали закрила\", добави Димитрова пред Нова телевизия. Специализираният наказателен съд вчера гледа мерките за неотклонение на четиримата задържани и след бързо съвещание ги остави в ареста. Оказа се, че най-високия ценз, който участниците в групата имат е завършен осми клас. И то само един от тях. Останалите трима учили едва до втори клас.  Докато течеше заседанието по мерките им за неотклонение, техни роднини ги чакаха пред сградата на специализирания съд. Те обясниха пред екип на „Монитор“, че всеки емисар, който можел да уреди булка също взимал по 100 лева.", "date": "2019.05.10", "title": "1000 лева прибирали българските булки за да се вземат с чужденци (ОБНОВЕНА)"}
{"url": "https://www.monitor.bg:443/bg/a/view/pusnaha-ot-aresta-starec-udushil-klosharka-164800", "text": "Пазарджишкият Окръжен съд пусна под домашен арест 74-годишния Димитър Караколев, който бе зад решетките за това, че е удушил клошарка. Старецът има глаукома и е с влошено здраве, затова магистратите промениха мярката му за неотклонение. Делото ще прочете по общия ред, а не по съкратеното производство. Трагедията се разигра на 4 декември миналата година, когато Караколев подслонил 37-годишната жена, ровеща из кофите за отпадъци. Тъй като тя била без дом и с психична диагноза, възрастният човек се смилил над нея и я поканил да живее при него в къщата му, която се намира зад адвокатските кантори в областния град. Таня Баталова обаче вместо да е благодарна за предоставения й подслон, започнала да бие и тормози хазяина си. Във фаталната декемврийска вечер Димитър я вързал за парапета на стълбите, за да не буйства и отишъл да потърси съдействие от местната полиция-да го отърве от психично болната жена. Докато Караколев бил до Районното управление на МВР, завързаната се опитвала да се отвърже, но неуспешно и сезалът, с който била вързана, я задушил. За смъртта на клошарката бе обвинен 74-годишния мъж.", "date": "2019.05.10", "title": "Пуснаха от ареста старец, удушил клошарка"}
{"url": "https://www.monitor.bg:443/bg/a/view/uspeshen-start-za-grebcite-ni-na-svetovnata-kupa-v-plovdiv-164809", "text": "Световната купа по гребане в Пловдив стартира с директен български финал и победа над легендата Екатерина Карстен. Лазар Пенев направи страхотна гонка и спечели серията си в мъжкия скиф лека категория, като във финалния спринт изпревари хърватина Лука Радонич и испанеца Патрисио Рохас Азнар. Така българинът се класира директно за финал А в дисциплината, който е в събота по обед. Кристиан Василев пък ще гребе директно на полуфинал в мъжкия скиф, след като завърши втори в своята гонка, изпреварен единствено от Пилип Павуку (Блрс). Европейската шампионка и бронзова медалистка от световното първенство за жени до 23 г. Десислава Георгиева записа престижна победа над легендарната двукратна олимпийска шампионка Екатерина Карстен, която преди години бе съперник №1 на Румяна Нейкова. Георгиева завърши трета в серията си на дамския скиф и утре ще гребе на репешаж за влизане във финала. Гонката беше спечелена от олимпийската шампионка от Лондон 2012 Мирка Кнапкова, а на второ място завърши сръбкинята Йована Арсич, която също си осигури директно класиране за финал. На репешаж е и другата българска представителка в женския скиф Мадлен Маркова, също завършила трета в серията си. Двете ни двойки скул Станимир Халаджов/Рангел Кацарски и Николай Георгиев/Георги Чавдарски завършиха четвърти в своите гонки и също продължиха към репешажи.", "date": "2019.05.10", "title": "Успешен старт за гребците ни на Световната купа в Пловдив"}
{"url": "https://www.monitor.bg:443/bg/a/view/top-predpriemachi-ot-sa-sht-obuchavat-varnenski-studenti-164803", "text": "Водещи американски лектори, които са и ментори на студентите от магистърската програма „Предприемачество“ на Варненският свободен университет „Черноризец Храбър“ пристигат за представянето на темата „Управление на инвестиционния процес“. От 10 до 13 май Лари Бийл – създател на магистърската програма, финансов съветник и инвестиционен мениджър и Майкъл Марвин – водещ предприемач в IT-сектора и създател на Tech Valley ще пренесат у нас най-добрите бизнес практики от Силициевата долина. Първият курс от 30 магистри в програмата се обучават с индивидуални поименни стипендии от ментори от САЩ. Вече стартират и разработени от тях реални бизнес проекти. Сред лекторите е Майкъл Марвин - истински гигант в IT-индустрията. Стартирал е и е развил над 100 технологични компании. Той е създател на Tech Valley, еквивалентът на Silicon Valley (Силициевата долина), но на Източното крайбрежие. Бил е съветник на голям инвестиционен фонд с капитал от $1,4 млрд. От 2017 г. е част от екипа на Българския център по предприемачество. Той е основател и първи главен изпълнителен директор на старт-ъп, който става публичен 7 години по-късно и бива продаден на компания от Fortune 500. Основал е и участвал в управлението на seed capital фонд, инвестирал в старт-ъп компании в районите с големи университети. Лари Бийл работи като финансов съветник и инвестиционен мениджър повече от 50 години. Той развива собствен бизнес в Силициевата долина, а сега помага на млади предприемачи по света да направят същото. Основател е на фондацията за междукултурно и  инвестиционно управление „Интеркултура“. Лари Бийл ще е специален гост на церемонията по връчване на дипломите на студентите от факултет „Международна икономика и администрация“ на ВСУ „Черноризец Храбър“, която ще се проведе на 17 май от 14 часа, информираха от университета. По-късно същия ден той ще се срещне с водещи представители на бизнеса от региона по темата „Менторството – малка инвестиция, голяма възвръщаемост“. На 20 май студентите от магистърската програма „Предприемачество“ ще представят пред него и група чуждестранни и български инвеститори разработените в рамките на програмата проекти за стартиране на собствен бизнес. За първи път през учебна 2019/2020 г. факултетът „Международна икономика и администрация“ на Варненския свободен университет предлага прием след завършено средно образование в специалността „Предприемачество и бизнес“. Бакалавърската програма стъпва на устойчивите модели на магистърския курс „Предприемачество“, казаха още от университета.", "date": "2019.05.10", "title": "Топ предприемачи от САЩ обучават варненски студенти  "}
{"url": "https://www.monitor.bg:443/bg/a/view/toto-pechalbi-tiraj-37-164805", "text": "„6 от 49“: Числа - 24, 30, 33, 35, 38, 45. Печалби: 6 - няма, 5 – 8 по 3076,50 лв., 4 – 332 по 74,10 лв., 3 – 6710 по 5,10 лв. ДЖАКПОТ: 3 528 484,12 лв.  Числа - 6, 11, 13, 19, 31, 34. Печалби: 6 – няма, 5 – 4 по 2320,00 лв., 4 – 316 по 29,40 лв., 3 – 5127 по 2,60 лв. ДЖАКПОТ: 485 987,45 лв.  I теглене: 1, 16, 18, 28, 33. Печалби: 5 – няма, 4 – 123 по 273,20 лв., 3 – 5530 по 8,10 лв. II теглене: 9, 13, 15, 31, 33. Печалби: 5 – няма, 4 – 161 по 208,70 лв., 3 – 6099 по 7,30 лв.  Числа - 7, 10, 29, 37, 47; Зодия 2 - Телец. Печалби: 5+1 – няма, 5 – няма, 4+1 – няма, 4 – 5 по 500,00 лв., 3+1 – 18 по 100,00 лв., 3 – 253 по 10,00 лв., 2+1 – 166 по 5,00 лв., 1+1 – 1069 по 1,50 лв., 2 - 2574 по 0,80 лв., 0+1 – 1791 по 1,00 лв. ДЖАКПОТ: 3 000 000,00 лв.  Позиции - 3, 4, 6; цифра – 2, 4, 5. Печалби: 3 – 12 по 2019,60 лв., 2 – 1363 по 17,80 лв. ДЖАКПОТ – няма.  Година 16, месец 02, дата 24, ден 5. Печалби: I група – няма, II група – няма, III група – няма, IV група – 3 по 69,90 лв., V група – 7 по 29,90 лв., VI група – 8 по 21,00 лв., VII група – 15 по 14,00 лв., VIII група – 34 по 4,90 лв., IX група – 35 по 7,20 лв., X група – 59 по 5,00 лв., ХI група – 148 по 2,30 лв., XII група – 150 по 2,80 лв., XIII група – 421 по 2,10 лв., XIV група – 1015 по 1,40 лв., XV група – 2166 по 1,10 лв. ДЖАКПОТ: 9394,04 лв.", "date": "2019.05.10", "title": "Тото печалби, тираж №37"}
{"url": "https://www.monitor.bg:443/bg/a/view/zabraniha-vodata-za-piene-v-8-sela-v-haskovsko-164806", "text": "Водата в осем села от общините Харманли и Симеоновград е забранена за пиене заради внезапно завишени стойности на флуориди.Регионалната здравна инспекция в Хасково издаде заповед, с която ограничава ползването на питейната вода на харманлийските села Българин, Шишманово, Рогозиново, Доситеево, Овчарово, Коларово, Богомил и село Тянево в съседната община Симеоновград. Причината е наличието на внезапно завишени стойности на флуориди. От здравната инспекция вече са връчили уведомително писмо на община Харманли. В него се пояснява, че водата не може да се ползва за питейни нужди и за приготвяне на храна. Тя обаче може да бъде употребявана за хигиенни цели, посочват от РЗИ. ВиК -Хасково се ангажира с график, като чиста питейна вода ще бъде доставяна в селата с помощта на три водоноски.  ", "date": "2019.05.10", "title": "Забраниха водата за пиене в 8 села в Хасковско"}
{"url": "https://www.monitor.bg:443/bg/a/view/shefove-v-temida-pompat-spisycite-na-ssb-bez-da-znajat-164818", "text": "Главният съдебен инспектор и петима членове на ВСС продължават да фигурират в регистъра на членската маса на Съюза на съдиите в България, въпреки че не са съдии отдавна, става ясно от разследване на сайта \"Правен свят\". Теодора Точкова е потвърдила, че не е плащала членски внос към ССБ от април 2015 г. и не знае защо още е в списъците на организацията.  \"Нямам информация дали съм включена в списъци на членовете на Съюза на съдиите в България или в списъци на други съсловни организации. За тази информация би следвало да се обърнете към тях. Не съм заплащала членски внос на Съюза на съдиите в България в периода след избора ми за главен инспектор на ИВСС до момента\", отговори главният съдебен инспектор Теодора Точкова на поставените от \"Правен свят\" въпроси.    Отговорът потвърждава, че ръководството на ССБ нарушава собствения си Устав, като не предприема действия по събиране на дължимия членски внос, както и че реално завишава броя на членовете си с т.нар. \"мъртви души\", действащи или бивши магистрати, които след като са преустановили плащането на членския си внос, би следвало да не се разглеждат като активни членове на организацията.  В продължение на години група от медии, неправителствени организации, политически лица, икономически и адвокатски кръгове, както и магистрати, упорито внушаваха на обществото, че само една съсловна организация има привилегията да представлява над 2000-те български съдии. Декларации, отворени писма и позиции на ръководството на въпросната организация по актуални въпроси, свързани с правосъдието, както и с дейността на останалите власти, редовно бяха представяни за обща позиция на съдиите в България или поне на мнозинството от тях. В отделни публикации и изказвания бяха изнасяни твърдения, че членската маса на тази съсловна организация е около и дори над 1000 действащи съдии. Промени в Закона за съдебната власт (ЗСВ), приети преди три години, позволиха да се внесе яснота за представителността на всички професионални организации в съдебната система. И докато Народното събрание гласуваше правилата за по-голяма прозрачност, сред които и въведеното задължение магистратите да декларират членство в професионални съюзи, сдружения и клубове по интереси, както и в неформални организации, Съюзът на съдиите в България (ССБ) засекрети данните за своята членска маса. Благодарение на Централния публичен регистър по чл. 195, ал. 1 от ЗСВ и след получените отговори по реда на Закона за достъп до обществена информация (ЗДОИ) от Висшия съдебен съвет (ВСС), \"Правен свят\" успя да установи с точност представителността на всички магистратски организации и най-вече на ССБ. Акцентираме върху въпросната организация, тъй като в публикация на сайта й от 7 май 2019 г. става ясно, че ССБ има претенциите да наследи историята на Съюза/Сдружението на българските съдии, основан преди 100 години. Към 9 април 2019 г., в България действащите съдии са 2210, в това число 169 административни ръководители, 148 заместници на административните ръководители и 47 младши съдии. От тях към 2017 г., в изпълнение на изискванията на ЗСВ, членство в ССБ собственоръчно са декларирали 584 съдии, което е половината от лансираните в продължение на години 1000 членове. \"Правен свят\" откри и откъде идва това несъответствие. През май 2011 г. тогавашният председател на ССБ съдия Мирослава Тодорова твърди, че организацията има 1000 души членска маса, разпределени в 13 секции. Изказването си съдия Тодорова прави в рамките на заключителна конференция по проект \"Организационно укрепване на ССБ\", финансиран със средства на холандското правителство по програма МАТРА. \"Много полезен е резултатът от проекта\", коментира и съдия Калин Калпакчиев, тогава член на Комуникационната комисия на ССБ, а понастоящем председател на организацията. През ноември 2017 г., според данни от Годишното Общо събрание на ССБ, проведено в Пловдив, съсловната организация вече е наброявала 766 члена. Само година по-късно обаче тази информация е актуализирана, а както се оказва - и далеч не е точна. В средата на ноември 2018 г., поради изтичане на мандата на предишния УС на ССБ, начело със съдия Атанас Атанасов, Общото събрание на организацията избира за нов председател съдия Калин Калпакчиев. Вписването на промените в Регистъра на юридическите лица с нестопанска цел обаче става възможно от втория опит. От ССБ били задължени да представят актуален списък на членовете си, както и на присъствалите на ОС, на което са избрани новите органи на управление. От протокола за Общото събрание е видно, че за по-малко от година членската маса на организацията е намаляла с нови 200 съдии и към есента на 2018 г. тя е наброявала 582 съдии. От тях, в предварително определения час за начало на ОС, са присъствали едва 87 души. След отлагане с един час, събранието започва своята работа в присъствието на едва 104 от членовете на организацията. Това става възможно на основание чл. 27 от ЗЮЛНЦ, според който \"Общото събрание е законно, ако присъстват повече от половината от всички членове. При липса на кворум събранието се отлага с един час по-късно на същото място и при същия дневен ред и може да се проведе, колкото и членове да се явят, освен ако уставът не разпорежда друго\". Разбира се, уставът на ССБ допуска именно това – вместо близо 300 съдии да взимат решение от името на 582-ма членове, това да могат да правят и около стотина. От присъствения списък на 10 ноември 2018 г. се разбира, че ССБ има представителност основно в столицата. Прави впечатление, че не малка част от присъствалите на ОС в определен период от време са били част от ръководните органи на организацията – Управителен съвет или Контролен съвет, както и тези, които по-късно са избрани за членове на новото ръководство. Става ясно още, че през ноември м.г. на заседанието не е присъствал нито един съдия от Велико Търново. Нямало е и съдия от Пловдив или поне липсва подпис срещу посоченото име на един магистрат от местен съд. В крайна сметка, ОС избира нов УС на ССБ, начело на който застава Калин Калпакчиев, който една година и един месец по-рано приключи мандата си като член на Висшия съдебен съвет (ВСС). При вписването на Калпакчиев в Регистъра на ЮЛНЦ е представен списък на членовете на Сдружение ССБ, като изрично е посочено, че той е актуален към дата 3 септември 2018 г., всяка от страниците е заверена с подписа на действащия към онзи момент председател на ССБ Атанас Атанасов и с печата на организацията. Оказва се, че в документа, който от ССБ са представили в Регистъра, присъстват имената на лица, които междувременно са били освободени от статута им на съдии, заради преминаване на друг държавен пост. Най-фрапантен е случаят с присъствието в списъка на името на Теодора Точкова, която е освободена от ВСС като съдия още на 8 април 2015 г., т.е. две години и половина по-рано заради избирането й за главен съдебен инспектор. В списъка, удостоверяващ членската маса на ССБ, присъстват имената и на действащи членове на Висшия съдебен съвет, които са освободени като съдии още през октомври 2017 г. Сред тях са имената на Цветинка Пашкунова, Севдалин Мавров, Красимир Шекерджиев, Олга Керелска, Драгомир Кояджиков. Присъствието на имената на петима представители на Съдийската колегия и на главния съдебен инспектор в списък на действащите членове на Съюза на съдиите в България е повече от проблемно, най-малкото защото това неволно би ги поставило в конфликт на интереси, особено, ако разглеждат кадрови или дисциплинарни казуси, свързани с магистрати от същата организация.  Според чл. 14.2 от Устава на ССБ, членове на организацията могат да бъдат дееспособни лица, които вече не са действащи съдии. Според чл. 20.4 от същия Устав, членовете на Съюза също така са длъжни редовно да внасят членския си внос. Остава открит въпросът – дали ръководителят на Инспектората на съдебната власт и една пета от членовете на ВСС, които не са магистрати, са продължили да си плащат членски внос и след освобождаването им. \"Правен свят\" разговаря с действащи съдии, които признаха, че макар и да са декларирали членство в организацията пред Регистъра към ВСС през 2017 г., не са наясно със своя статут, защото от години не са плащали членския внос, нито са били търсени за участие при взимането на решения. Така се оказва, че ръководството на ССБ предпочита да не контролира спазването на Устава на организацията, най-малкото, защото това би довело до драстичен спад на членовете й. Всъщност, въпросът с актуалния състав на ССБ е повече от сериозен, защото той може да доведе до поставяне под съмнение изобщо на легитимността на настоящото ръководство на организацията, както и на изразяваните от нея позиции. Но дори и всичко да е изрядно от нормативна гледна точка, самият факт, че съсловната организация разчита на членове, които вече са външни за системата, в т.ч. пенсионирани или недействащи съдии, показва доколко държавните институции следва да разглеждат ССБ като организация с достатъчно авторитетна представителност, когато я включват при разглеждането на определени решения. При всички случаи, информацията за десетократното разминаване между твърдяната (около 1000) и реалната (около 100 присъствали на последното ОС) членска маса на ССБ, напълно потвърждава тезата, че Съюзът и най-вече свързаните с него кръгове, заблуждават общественото мнение когато твърдят, че той изразява позицията на мнозинството от българските съдии. Обективният прочит на документите сочи, че решенията, декларациите и позициите по различни въпроси, които излизат от името на ССБ, се взимат от една капсулирана групичка магистрати (членовете на УС), която може да претендира да представлява около 5% или около стотина от общия брой на съдиите у нас.", "date": "2019.05.10", "title": "Шефове в Темида помпат списъците с членове на ССБ без да знаят "}
{"url": "https://www.monitor.bg:443/bg/a/view/tyrgovskijat-izlishyk-na-germanija-e-dostignal-20-mlrd-evro-za-mart-164804", "text": "Търговският излишък на Германия е достигнал 20 млрд. евро през март спрямо 18,7 млрд. евро през февруари, сочат предварителни данни на Федералната статистическа служба, цитирани от АФП. Със сезонни корекции износът се е увеличил с 1,5 на сто, което представлява по-бърз темп спрямо нарастването на вноса с 0,4%. През първото тримесечие износът на Германия е нараснал с 2,5 на сто до 336 млрд. евро (377 млрд. долара) въпреки неблагоприятната международна търговска среда, сочат данни на Федералната статистическа служба, цитирани от ДПА. Вносът в най-голямата европейска икономика се е увеличил с 4,8 на сто на годишна основа до близо 281 млрд. евро. Асоциацията на германските износители BGA очаква износът на германски стоки да нарасне с 3% тази година - колкото и през 2018 година, но едва наполовина спрямо увеличението през 2017 година. Германската икономика понесе ефектите от безпокойствата заради световните търговски конфликти като този между Съединените щати и Китай, както и от забавянето на световната икономика. Търговският излишък на Германия е достигнал 20 млрд. евро през март спрямо 18,7 млрд. евро през февруари, сочат предварителни данни на Федералната статистическа служба. Със сезонни корекции износът се е увеличил с 1,5 на сто, което представлява по-бърз темп спрямо нарастването на вноса с 0,4%.", "date": "2019.05.10", "title": "Търговският излишък на Германия е достигнал 20 млрд. евро за март"}
{"url": "https://www.monitor.bg:443/bg/a/view/grafa-zaredi-ljatnata-plejlista-s-ca-h-video-164801", "text": "Графа пусна чисто ново парче, което май ще се бори за достоен наследник на хита „Дим да ме няма“. В текста на CA$H отново морето е спасение от всички проблеми – идеален рефрен за наближаващото лято. пее Ампов, като си партнира с рапъра NDOE за песента. Музиката, текста и аранжимента са на Графа, а NDOE е споделил тези отговорности в своята част от песента. Видеото е топлокръвно и те жегва да хукнеш към плажа. В режисьорския стол сяда обичайния заподозрян Bashmotion, а Графа се вози в открито ремарке заедно с фикус, диван, лампион, пудел, саксия, акордеонист и още няколко авери. За да стигне до крайбрежието, където цялата банда пали клечката на една камара банкноти.", "date": "2019.05.10", "title": "Графа зареди лятната плейлиста с CA$H (ВИДЕО)"}
{"url": "https://www.monitor.bg:443/bg/a/view/vkluchvat-remontite-na-47-km-ot-pytja-velingrad-syrnica-v-programata-na-api-164807", "text": "Ремонтите на близо 47 км от третокласния път III-843 Велинград - Сърница до административна граница с област Смолян ще бъде включен в инвестиционната програма на Агенция „Пътна инфраструктура“ (АПИ). Първоначално ще бъде изготвен технически проект, а при осигурено финансиране ще започне рехабилитация. Това съобщи министърът на регионалното развитие и благоустройството Петя Аврамова в отговор на депутатски въпрос. Тя напомни, че през 2018-та е извършен ремонт на участъци от пътя с обща дължина около 7 км между Сърница и границата с област Смолян (от км 47+920 до км 53+893 и от км 54+982 до км 55+800) и към момента същите са в отлично състояние. Инвестицията е за над 2,5 млн.лв. с ДДС. Министър Аврамова посочи, че опасните участъци по трасето се изкърпват редовно по линия на текущото поддържане, като за миналата година ремонтите възлизат на около 72 000 лв. Направени са и броя габиони за укрепване на пътното тяло при км 23. С оглед обезопасяване на движението, до края на юни тази година се планира изкърпване на участъците, които са компрометирани по трасето. „Отчитаме, че предприетите действия по линия на текущото поддържане са недостатъчни за осигуряване на дългосрочна и безопасна експлоатация на пътя, както и натовареността му във връзка с туристическия поток към язовир „Доспат“. Необходимо е да се изработи технически проект, за цялостен ремонт на пътната отсечка, в който да бъдат заложени дейности по възстановяване на пътното тяло, както и изграждане на подпорни стени в отсечка с обща дължина около 1,2 км, след Велинград (от км 4+000 до км 14+100), засегната от наводнения през 2005 г.“, каза още Аврамова.", "date": "2019.05.10", "title": "Включват ремонтите на 47 км от пътя Велинград-Сърница в програмата на АПИ"}
{"url": "https://www.monitor.bg:443/bg/a/view/komandirovat-947-policai-po-moreto-prez-ljatoto-164793", "text": "Общо 947 служители ще бъдат командировани по курортите по морето през летния сезон. Това стана ясно от думите на вътрешния министър Младен Маринов в парламента. 781 от тях ще отидат за областната дирекция на МВР в Бургас, 126 за тази във Варна, а около 40 за Добрич, уточни МВР - шефът. При нужда обаче този ресурс може да бъде преразпределен. Той припомни, че от 2010 година осъществяват съвместно сътрудничество с други държави от ЕС, чиито граждани идват у нас на почивка по родното Черноморие. Традиционно се извършват съвместни патрули с полицаи от Румъния, Чехия, Полша и Германия. Тази година броят им ще бъде завишен, но Маринов не уточни с колко повече ще бъдат чуждите полицаи. Отделно от това е създадена организация за изготвяне на план за действие на МВР, като в него са заложени срещи с кметове по общини, съвместни проверки в туристическите обекти на банкови и небанкови финансови институции, на обмени бюра, информационни кампании. За улеснение на гражданите и подаването на сигнали има изготвени бланки на френски, немски, английски и руски език. Той припомни, че относно рисковите места – летища, гари , големи хотели има засилено полицейско присъствие и са под особен надзор, а лятото служители на СОБТ обезвреждат на място съмнителни пакети, чанти и други. Командировани в тези рискови райони са и екипи от отряда за борба с тероризма, като целта е създадена организация за бързо обезвреждане на съмнителни пакети. Иначе Маринов коментира и последния случай с обвини четирима души за участие в организирана престъпна група за трафик на жени с цел принудително сключване на фиктивни бракове. По думите му работата продължава и не иска да посочи колко са жертвите, нито колко са фиктивните бракове предвид разследването. МВР- шефът коментира и срещата преди ден между ЦИК и службите за сигурността на изборите. „Мисля, че сме създали добър механизъм за проверка на сигналите и за работа за добро преминаване на изборите без нарушения“, каза Маринов и уточни, че машините за гласуване също ще трябва да се съпровождат, което ще ангажира допълнителен ресурс. Въпреки това увери, че ще изпълнят всички свои ангажименти. На този етап няма да предприемаме допълнителни мерки по турската граница, каза още Маринов по повод повторните избори в Турция. По думите му на този етап турската държава изпълнява изключително добросъвестно задълженията по споразумението за мигрантите с ЕС и с България. „Не забелязваме активизация по нашата граница. Това не означава, че няма случаи, но споразумението работи и се предприемат мерки преди мигрантите да са стигнали нашата граница“, обяви Маринов.", "date": "2019.05.10", "title": "Командироват 947 полицаи по морето през лятото"}
{"url": "https://www.monitor.bg:443/bg/a/view/pazardjishki-policaj-naj-dobyr-individualen-strelec-v-turnir-164799", "text": "Пазарджишки разследващ полицай е победител в индивидуалното класиране на 23-то издание на турнира по стрелба „Бинев, Трошанов, Ангелов”, съобщиха от пресцентъра на ОД МВР - Пазарджик. Надпреварата се проведе на 3 и 4 май и бе открита в присъствието на министъра на вътрешните работи Младен Маринов, зам.-министъра Стефан Балабанов, главния секретар на МВР гл. комисар Ивайло Иванов и директора на Агенция „Митници” Георги Костов. За пореден път пазарджишките стрелци демонстрираха отлична подготовка и професионализъм при изпълнение на упражненията. В турнира взеха участие 100 служители от 19 структури на вътрешното министерство. Пазарджишкият тим беше представен от Цанко Близнаков – капитан на отбора, Цветан Колев, Атанас Бакалов, Анелия Гидикова и Илияна Лупова. Като индивидуален участник се състезава и Василен Димитров. В условията на сериозна конкуренция пазарджишкият тим обра по-голямата част от призовите позиции. Мъжете са на първо място, в комплексното класиране отборът е втори, а за поредна година първото място индивидуално при мъжете бе извоювано от разследващия полицай Цанко Близнаков, който е служител в отдел „Разследване” при ОД МВР - Пазарджик. Ръководството на дирекцията поздравява своите служители за отличното представяне и пожелава още много успехи в стрелковото изкуство. Майор Йордан Бинев, мл. лейтенант Красимир Трошанов и мл. лейтенант Ангел Ангелов губят живота си по време на полицейска операция в столичния квартал „Люлин“ на 3 май 1996 г. В тяхна памет ежегодно се провежда републикански турнир по стрелба с пистолет, организиран съвместно от Спортна асоциация на МВР и ОДМВР- София.  ", "date": "2019.05.10", "title": "Пазарджишки полицай-най-добър индивидуален стрелец в турнир"}
{"url": "https://www.monitor.bg:443/bg/a/view/edi-hyrn-pulev-e-sred-vyzmojnite-sypernici-na-djoshua-prez-dekemvri-164791", "text": "Кубрат Пулев може да се изправи срещу Антъни Джошуа до края на тази година. Това обяви мениджърът на британеца - Еди Хърн. Кобрата и Ей Джей трябваше да се боксират през октомври 2017 година, но контузия на българина две седмици преди насрочената дата провали сблъсъка им. Хърн разкри, че пред Джошуа има четири опции за мач през ноември или декември. Тяхна основна цел е шампионът на WBC Дионтей Уайлдър. Джошуа ще защитава коланите си срещу Анди Руис на 1 юни в \"Медисън Скуер Гардън\" в Ню Йорк. Уайлдър пък ще направи задължителна защита срещу Доминик Бризийл на 18 май в Бруклин. \"Джош ще се бие на 1 юни и след това през ноември-декември. Именно тогава искаме да се състои мачът с Уайлдър\", заяви Хърн пред \"Скай Спортс\". \"Нещата, което чуваме от техния лагер обаче не са много окуражаващи за нас, че този мач ще се проведе\", добави той. Ако Хърн не получи Уайлдър, той ще погледне към другите алтернативи, като Олександър Усик, Дилиън Уайт или малко вероятния вариант Тайсън Фюри, който е обвързан с конкурентна телевизия. \"Разочароващо е, защото Джошуа иска да участва в големи битки, но какво можем да направим. Можем просто да продължим да печелим. Разбрахме, че Усик се е контузил и няма да се бие на 25 май, но той ще бъде задължителен претендент, така че боят може да се случи през декември. Или пък с Дилиън Уайт, който първо трябва да победи Оскар Ривас. Може би Джош ще се бие с Тайсън Фюри, може би ще предпочете задължителния претендент на IBF Кубрат Пулев. Всичко може да се случи. Наистина най-важното нещо за тези четирима боксьори е просто да спечелят следващите си боеве, защото в тази дивизия всичко е възможно\", заяви Еди Хърн.", "date": "2019.05.10", "title": "Еди Хърн: Възможен е мач Джошуа - Пулев през декември"}
{"url": "https://www.monitor.bg:443/bg/a/view/doverieto-na-potrebitelite-se-ponijava-prez-april-s-0-7-punkta-164792", "text": "През април общият показател на доверие на потребителите се понижава с 0.7 пункта в сравнение с януари, което се дължи изцяло на пониженото доверие сред градското население, съобщи Националният статистически институт (НСИ). По отношение на икономическата ситуация в страната през последните дванадесет месеца се наблюдава известно влошаване в оценките на живеещите в градовете за разлика от населението в селата, което изразява по-малко негативна нагласа спрямо предходното наблюдение. Същевременно обаче прогнозите за следващите дванадесет месеца и на градското, и на селското население са по-неблагоприятни, в резултат на което общият балансов показател намалява с 2.1 пункта. Мненията на потребителите за финансовото състояние на техните домакинства през последните дванадесет месеца, както и очакванията им за следващите дванадесет месеца, са по-негативни в сравнение с три месеца по-рано. Относно безработицата в страната през следващите дванадесет месеца прогнозите се изместват към по-умерените мнения, в резултат на което балансовият показател се понижава с 4.4 пункта. Потребителите продължават да считат, че през последните дванадесет месеца има покачване на потребителските цени, но с по-слабо темпо спрямо оценките, регистрирани през януари. Същевременно и инфлационните им очаквания за следващите дванадесет месеца са по-слабо изразени. Последната анкета отчита известно подобрение (от 2 пункта) на общата оценка на настоящата ситуация да се правят разходи за покупка на предмети за дълготрайна употреба, като и намеренията на потребителите да извършват такива разходи през следващите дванадесет месеца са благоприятни. Малко по-позитивна е и нагласата на селското население по отношение на извършването на разходи за \"покупка на кола\" през следващите дванадесет месеца.", "date": "2019.05.10", "title": "Доверието на потребителите се понижава през април с 0.7 пункта"}
{"url": "https://www.monitor.bg:443/bg/a/view/ico-hazarta-v-novija-album-ima-po-hubava-pesen-ot-kolega-164796", "text": "На 18 май Ицо Хазарта (половинката от Ъпсурт) ще представи първия си солов албум, който носи името „Неправилен рап“. „Заглавието „Неправилен рап“ е една шега с едни определени хора, които имат желанието да казват кое е правилно и кое не е“, заяви в ефира на БНТ рапърът. Той ще представи соловия си проект с концерт в София лайв клуб и ще бележи ново начало не само за Хазарта, но и за Ъпсурт, които вече са дует, след като Буч напусна и заложи на самостоятелна кариера. По „Неправилен рап“ Хазарта е работил с много свои колеги, като за една песен време до него се завръща отново Белослава. Има дуети с варненския рапър Явката  ДЛГ. „Има и с Бобо, с който чак ме е срам да кажа от колко години планираме. С Хоумлес. В албума има и бонус трак на DJ Mascota, в която участвам. разказа още Ицо. По музиката се е трудил бат‘ Венци от Ъпсурт, но участва само като бийтмейкър в проекта. „Работил съм с много хора в албума. През годините много хора изявиха желание да работим заедно, да правим песни, не с всички се получи, да не кажа, че с никой от тези дето поискаха не се получи. Но пък за сметка на това, с тези, които аз поисках ,стана много добре“, намигна Хазарта и призна: „Искам да кажа, че в новия албум има една песен, която смятам, че е по-хубава от „Колега“. Следващият сингъл се казва „Гладен“, а видеото към него се очаква съвсем скоро, „няколко дни след премиерата на албума“, както каза авторът му и цитира Казандзакис в ефира на обществената телевизия:", "date": "2019.05.10", "title": "Ицо Хазарта: В новия албум има по-хубава песен от „Колега“"}
{"url": "https://www.monitor.bg:443/bg/a/view/vsichki-3000-mashini-za-evrovota-veche-sa-v-bylgarija-164795", "text": "Всички 3000 машини за гласуване на изборите за европейски парламент вече са в България. Това съобщи Веселин Тодоров от \"Сиела Норма\" пред БНР. Освен тях има и резервни 10%. Те са в склад, одобрен от ЦИК. Очаква се днес от Комисията да проверят и преброят машините. По думите му машините за гласуването са произведени специално за България, което е и причината за по-високата цена за наем. Ако след тези избори законодателят се откаже от машинното гласуване, тези машини до голяма степен остават непотребни, каза Веселин Тодоров. \"До 15-и представители на ЦИК трябва да проверят софтуера. Вчера имаше проверка на софтуера - дали работи така, както е описано в процедурата. Имаме одобрение\", каза Тодоров. Според очакванията са необходими около 5 дни за инсталация на 3000 машини за гласуване. \"На 15-и или в близките дни след това може да има одит от външна организация, вероятно академична институция, която ще провери дали вътрешните процеси, по които работи системата, са такива, каквито са описани. След това идва най-истеричната част - разнасянето на машините, което ще стане на 24-и срещу 25-и май\", каза Тодоров. Експертите по обслужване на машините нямат право да са в секциите, но остават на разположение в деня на вота. Веселин Тодоров увери, че имат достатъчно експерти, за да покрият всичките изборни секции.", "date": "2019.05.10", "title": "Всички 3000 машини за евровота вече са в България"}
{"url": "https://www.monitor.bg:443/bg/a/view/oborotite-v-tyrgovijata-na-drebno-prez-mart-se-uvelichiha-s-0-6-164794", "text": "По предварителни сезонни данни на Националния статистически институт през март оборотът в раздел \"Търговия на дребно, без търговията с автомобили и мотоциклети\" по съпоставими цени нараства с 0.3 на сто спрямо предходния месец. През март 2019 г. оборотът в търговията на дребно, изчислен въз основа на календарни данни, се увеличава с 0.6 на сто в сравнение със същия месец на предходната година. През март 2019 г. се наблюдава по-значителен ръст на оборота спрямо предходния месец при търговията на дребно с компютърна и комуникационна техника - с 3.2 на сто, и търговията на дребно с текстил, облекло, обувки и кожени изделия - с 2.7 на сто. По-съществено намаление е отчетено при търговията на дребно с битова техника, мебели и други стоки за бита - с 3 на сто. През март 2019 г. в сравнение със същия месец на 2018 г. оборотът намалява при търговията на дребно с хранителни стоки, напитки и тютюневи изделия - с 8.5 на сто, докато при търговията на дребно с автомобилни горива и смазочни материали и търговията на дребно с нехранителни стоки, без търговията с автомобилни горива и смазочни материали е регистрирано увеличение съответно с 12.8 и с 4.1 на сто. По-значителен ръст при търговията на дребно с нехранителни стоки, без търговията с автомобилни горива и смазочни материали е отчетен при търговията на дребно с компютърна и комуникационна техника и други потребителски стоки - с 11.8 на сто. Спад е регистриран при търговията на дребно с фармацевтични и медицински стоки - с 11.7 на сто.", "date": "2019.05.10", "title": "Оборотите в търговията на дребно през март се увеличиха с 0.6%"}
{"url": "https://www.monitor.bg:443/bg/a/view/a1-group-razviva-svojata-oblachna-platforma-exoscale-s-nov-dejta-centyr-v-sofija-164790", "text": "Облачната платформа на А1 Group - Exoscale - вече разполага с IT инфраструктура, в нов високотехнологичен дейта център на A1 в София. А1 е първият и единствен телеком в България със собствена хиперскалируема платформа, която предлага пълно портфолио от облачни услуги от тип инфраструктура като услуга (IaaS). Платформата осигурява висока производителност на изчислителните ресурси, предоставя повече гъвкавост, предлага лесен и удобен интерфейс за управление и прозрачно ценообразуване. Exoscale вече се наложи като предпочитано клауд решение за разработване на облачни бизнес приложения (Cloud Native Applications) в Европа с дейта центрове в Швейцария, Германия и Австрия. Наскоро платформата бе избрана от Европейската организация за ядрени изследвания (CERN) за внедряването на стратегически проект в ЕС, свързан с обработка и анализ на огромни количества от данни - 1 petabyte (1 000 000 GB) и 10 000 процесори ядра (CPU). „Откриването на новия център за данни на Exoscale в София е поредната стъпка от мащабната програма на А1 за инвестиране в развитието на облачните технологии. Радвам се, че с това отново затвърждаваме своята роля на двигател на дигитализацията у нас, като залагаме на водещите технологии. Гордеем се, че в България можем да предложим IT инфраструктура, която да обезпечава безпроблемната работа на всички бизнес приложения и системи на нашите клиенти. С новия дейта център в София техните данни остават в България, което им гарантира сигурност и спокойствие”, сподели Симеон Донев, старши директор „Маркетинг” в А1. Портфолиото на Exoscale включва виртуални машини Compute с хипербързи SSD дискове на цени, които започват от 5 евро на месец, както и S3 съвместим Object Storage за съхранение на всякакъв тип данни. Облачната платформа на А1 дава възможност за стартиране на виртуален сървър само за 30 секунди, а отчитането и заплащането е на час, единствено за реално използваните ресурси. Този модел на ползване е познат като „pay as you go” и гарантира отлична ценова ефективност на клиентите. Exoscale е идеална основа за IT проекти, свързани с разработване на софтуерни приложения с Microservices архитектура и виртуализирането им чрез контейнер технологии като Docker, Kubernetes, Rancher и др. Тя е разработена в съответствие с водещите технологии и стандарти за сигурност, както и с изискванията на GDPR регламента за защита на личните данни. Облачната IT инфраструктура е директно свързана с опорната оптична мрежа за пренос на данни на А1, което гарантира надежден и бърз достъп до клауд ресурсите. Информацията и бизнес приложенията на виртуалните сървъри на Exoscale ще се съхраняват на територията на страната. Клиентите ще имат възможност за директен контакт и консултация с екип от IT системни архитекти в Exoscale, както и с експертите по обслужване и поддръжка. Платформата е напълно автоматизирана, а заплащането ще може да става както с кредитна карта, така и с фактурата за телеком услуги от А1.", "date": "2019.05.10", "title": "А1 Group развива своята облачна платформа Exoscale с нов дейта център в София"}
{"url": "https://www.monitor.bg:443/bg/a/view/s-8-3-skachat-prihodite-ot-noshtuvki-prez-mart-164797", "text": "Приходите от нощувки през март 2019 г. достигат 48.7 млн. лв., или с 8.3 на сто повече в сравнение с март 2018 година, съобщи Националният статистически институт. Регистрирано е увеличение на приходите както от български граждани - с 13 на сто, така и от чужденци - с 3.7 на сто. През март 2019 г. в страната са работили 1 964 места за настаняване с над 10 легла - хотели, мотели, къмпинги, хижи и други места за краткосрочно настаняване. Броят на стаите в тях е 57.4 хил., а на леглата - 116.3 хиляди. В сравнение с март 2018 г. общият брой на местата за настаняване, функционирали през периода, се увеличава с 1.1 на сто, а на леглата в тях - с 1.2 на сто. Общият брой на нощувките във всички места за настаняване, регистрирани през март 2019 г., е 873.8 хил., или с 4.9 на сто повече в сравнение със същия месец на предходната година, като най-голямо увеличение на нощувките (с 11.4 на сто) се наблюдава в местата за настаняване с 1 и 2 звезди. През март 2019 г. в хотелите с 4 и 5 звезди са направени 73.1 на сто от общия брой нощувки на чужди граждани и 37 на сто - на българи. В местата за настаняване с 3 звезди са осъществени 18.4 на сто от нощувките на чужди граждани и 31.6 на сто - на българи, докато в останалите места за настаняване (с 1 и 2 звезди) те са съответно 8.5 и 31.4 на сто. Броят на пренощувалите хора в местата за настаняване през март 2019 г. се увеличава с 8.1 на сто в сравнение със същия месец на 2018 г. и достига 432.7 хил., като е регистрирано увеличение както при чуждите, така и при българските граждани, съответно с 9.2 и 7.5 на сто. Българите, нощували в местата за настаняване през март 2019 г., са 294.8 хил. и са имали средно по 1.8 нощувки. Чуждите граждани са 137.9 хил. и са имали средно по 2.4 нощувки, като 76 на сто от тях са нощували в хотели с 4 и 5 звезди. Общата заетост на леглата в местата за настаняване през март 2019 г. е 24.9 на сто, като се увеличава с 0.8 процентни пункта в сравнение с март 2018 година. Най-висока е заетостта на леглата в хотелите с 4 и 5 звезди - 33.9 на сто.", "date": "2019.05.10", "title": "С 8.3% скачат приходите от нощувки през март"}
{"url": "https://www.monitor.bg:443/bg/a/view/boec-s-poredna-manipulacija-sreshtu-peevski-164798", "text": "Поръчковото НПО „БОЕЦ”, свързано с укриващия се в Белград банкер-беглец Цветан Василев, продължава с опитите да буни държавата само дни преди изборите за европарламент. След масираната кампания, която организацията на издръжка на Василев спретна, разигравайки пълен цирк като се оплака на ЦИК, че депутатът и издател на „Телеграф медиа” Делян Пеевски не трябвало да бъде регистриран за кандидат за евродепутат, сега от БОЕЦ продължават атаките като правят внушения и за други от листата на ДПС - Атидже Алиева-Вели, като се опитат да я въвлекат в скандала с апартаментите. Останали с вързани ръце, след като Върховният административен съд посече опитите им да клеветят Пеевски, сега марионетките на банкера-беглец се пробват да пробутват манипулациите си и по други линии като дискредитират кандидатите на ДПС. Въпреки, че от близо седмица НПО-то на Василев буквално няколко пъти бе уличено в лъжа, БОЕЦ не се отказаха от кампанията си и дори се заканиха, че активните мероприятия срещу Пеевски ще продължат. Всъщност БОЕЦ използват фейковете си срещу Пеевски, а вече и срещу други от листата на ДПС, като щит. Целта е да се представят пред обществото като моралисти и съвестни граждани, изкарвайки Пеевски враг номер 1. Безкритичното тиражиране на техните сигнали в медиите на олигарха Иво Прокопиев и присъдружните им сайтове, пък вади за пореден път наяве връзките им. Така идва и логичният въпрос - ако от БОЕЦ са наистина толкова загрижени за доброто на държавата и за това истината да побеждава, защо досега не са подали нито един сигнал срещу спонсорите си – подсъдимите олигарси Иво Прокопиев и Цветан Василев, а услужливо следват техните опорни точки срещу Пеевски?", "date": "2019.05.10", "title": "БОЕЦ с поредна манипулация срещу Пеевски"}
{"url": "https://www.monitor.bg:443/bg/a/view/izdirvat-zatvornik-ot-bobov-dol-ne-se-vyrnal-sled-otpusk-164789", "text": "Затворник от Бобов дол е обявен за общодържавно издирване, след като не се е завърнал от домашен отпуск. Това съобщиха от пресцентъра на Министерството на правосъдието. Мъжът е излежавал присъда за кражба в затвора в Бобов дол и до излежаването на присъдата му оставали 10 месеца.", "date": "2019.05.10", "title": "Издирват затворник от Бобов дол, не се върнал след отпуск"}
{"url": "https://www.monitor.bg:443/bg/a/view/obviniha-chetirima-prinujdavali-romki-da-se-jenjat-za-indijci-i-pakistanci-164783", "text": "Специализираната прокуратура обвини четирима души за участие в организирана престъпна група за трафик на жени в страни от Западна Европа и Кипър с цел принудително сключване на фиктивни бракове с индийци и пакистанци. Крайната цел е била \"съпрузите\" по незаконен начин да получат законно пребиваване в страните от Европейския съюз, съобщиха от прокуратурата. Участниците в групата, сред които индийски гражданин с постоянен адрес в София и трима българи, са задържани при операция преди два дни в София. Според събраните до момента доказателства групата е действала от юни 2015 г. Участниците набирали жени, предимно от ромски произход, които били подмамвани с добро заплащане. Не всички от тях получили обещаваното им възнаграждение. Жените били транспортирани предимно в Белгия, Австрия, Дания и Кипър, където били принудително държани, докато се съгласят да сключат граждански брак там или в България с непознати чужденци. Впоследствие \"младоженците\" се регистрирали на адреси в съответните държави и кандидатствали за продължително пребиваване в тях на основание на гражданския брак с лице от Европейския съюз. Жените били принуждавани от участниците в групата да съдействат пред съответните миграционни власти за получаване на желания статут от чужденците, съобщи БТА.", "date": "2019.05.10", "title": "Обвиниха четирима, принуждавали ромки да се женят за индийци и пакистанци"}
{"url": "https://www.monitor.bg:443/bg/a/view/majka-i-dvete-j-deca-v-bolnica-sled-katastrofa-164786", "text": "Майка с две деца пострадаха при катастрофа тази сутрин на главния път Русе-Варна в близост до пътния възел с пътя Шумен-Силистра (Седми километър), съобщиха от Областната дирекция на МВР. Сигналът за инцидента е подаден около 7.30 часа. На място е изпратен екип на сектор „Пътна полиция“. Установено е, че лек автомобил „Мазда“ с шуменска регистрация, движещ се в посока Шумен, е излязъл вляво извън пътното платно и се преобърнал. Колата е управлявана от 31-годишна жена от град Шумен. В автомобила са пътували и нейните деца – момче и момиче на 6 и 9 години. Тримата са откарани в МБАЛ-Шумен. По първоначални данни децата са без сериозни травматични увреждания, но са оставени за наблюдение. Жената е с травма на лявата ключица и фрактури на четири ребра вдясно. От полицията уточняват, че шофьорката не е тествана с техническо средство за употреба на алкохол. Взета е кръвна проба за химичен анализ. Работата по случая продължава.", "date": "2019.05.10", "title": "Майка и двете й деца в болница след катастрофа"}
{"url": "https://www.monitor.bg:443/bg/a/view/deputati-za-lozan-panov-nacionalno-predatelstvo-da-izbere-politik-ili-magistrat-164785", "text": "Като национално предателство и недопустимо поведение определиха депутати изказванията на шефа на ВКС Лозан Панов пред емисарите от ЕК. Преди ден ВСС публикува т.нар. „паметни бележки“ от срещите на представители от Брюксел с тримата големи – главния прокурор, шефовете на ВАС и ВКС, както и с ВСС относно мониторинговия доклад за България и механизма за сътрудничество и оценка. От тях става ясно, че Панов лобира пред ЕК мониторингът за страната ни да не пада, обвинява комисията в съучастие, изразява разочарование, че последният доклад е положителен и обвинява в бездействие почти всички институции, а не на последно място недоволства, че не може да говори политически речи. „При положение, че всички усилия на законодателна, изпълнителна власт,и съдебна власт от влизането на България в ЕС, когато бе установен т.нар механизъм за сътрудничество, е той да бъде свален, подобни изказвания и подобни призиви са абсолютно недопустими. И в разрез с българския национален интерес.“, коментира в кулоарите на НС зам.-шефът на правната комисия Християн Митев от НФСБ, който определи действията на Панов като скандални и като национално предателство. \"Опасявам се че господин Панов има много странно раздвоение, може би и разтроение по отношение на различни теми,свързани не само с мониторинга, но и с дейността на законодателната и съдебната власт в България\", заяви още той. Според него Панов трябва да избере дали иска да е магистрат и шеф на ВКС или политик. „Бих му препоръчал, след всички тези негови изявления, да избере политическата кариера, да влезе в някоя от съществуващите партии или да създаде собствена и тогава да изразява тези становища\", аргументира се Митев. По думите му обаче ставало все по-наложително не само промените, инициирани от правосъдното министерство за тримата големи, но и призиви за оставка по отношение на Панов. \"В края на краищата той трябва да избере - председател на ВКС или политик\", заключи той. Лидерът на „Атака“ Волен Сидеров пък бе категоричен, че един председател на ВКС не може да политиканства. По думите му има разделение на властите в България и то е конституционно закрепено. „Ако някой иска да прави политика, да направи партия, да се яви на избори, да влезе в парламента и да се бори за политически идеи. Да си председател на ВКС и да политиканстваш, е недопустимо. Недопустимо е да работиш срещу родината си пред представителите на ЕК или други институции в Брюксел. Това, което Лозан Панов прави е неприемливо. И аз не знам защо още той е на тази позиция и този пост.“, каза Сидеров. Според него обаче Панов отдавна е трябвало да си подаде оставката и даде за пример т.нар.“апартманентгейт“, след който много политически фигури хвърлили оставки, сред които и Цветан Цветанов. „В същия този апартаментгейт участва и Лозан Панов и съпругата му. Абсолютно задължително е и той да подаде оставка“, смята Сидеров. По думите му в Западна Европа, където Панов се оплаква подават оставки и за по-малки неща. „Аршинът еднакъв за всички и Лозан Панов не може да бъде изключение. Така,че незабавно оставка да подава “, заяви той. Според него ВСС и магистратската общност като цяло трябва да вземат ясна позиция спрямо него и да настояват той да подаде оставка.", "date": "2019.05.10", "title": "Депутати за Лозан Панов: Национално предателство. Да избере – политик или магистрат е"}
{"url": "https://www.monitor.bg:443/bg/a/view/batalion-dobrovolci-si-platili-za-kazarmata-temata-164782", "text": "Един батальон войници доброволци са обучени у нас през последните 3 години. 409 души са си платили за обучение в Националния военен университет „Васил Левски“ и Военноморското училище във Варна, а поне още 100 са броили пари на частни обучители като Combat academy, показа проучване на „Монитор“. Сумата, която трябва да приготви всеки, който иска да придобие умения на войник в първата степен на обучение, е 684.60 лв., става ясно от информация публикувана на сайта на МО, която може да бъде видяна  В същото време от пресцентъра на МО, заявиха, че това е цената за начална подготовка, но се покрива от бюджета на МО за добровлци.  Таксата за курса е 441,80 лева плюс по 12-13 лв. за храна на ден които включват закуска, обяд и вечеря, за 4 седмици. Спането обаче се поема от военния университет. Втората степен на обучение е разделена на три дисциплини. Курсовете са „Тактика на мотопехотните войски“, „Комуникации и информационни системи“ и военноморски специалности. За първите две обучения кандидатите трябва да се бръкнат с 272,30 лева плюс 12 лева за храна на ден, а за третата, ако си извън гарнизона, струва 471,54 лв., а в гарнизона - 198,42 лева. Разбира се, Подготовката се състои от начален курс, който се провежда в 4 дни (по 8 учебни часа на ден), а цената е 360 лв. Пакетът за обучение на кандидатите да усвоят военни умения включва материали за провеждане на теоретичните занятия, осигуряване на транспорт до различните стрелбищни комплекси, осигуряване на огнестрелно оръжие и боеприпаси, 2 кафе паузи на ден и обяд. Желаещите да преминат държавния курс по военна подготовка са с различна степен на образование, като повечето от тях са студенти в други университети. В НВУ \"Васил Левски\" през изминалите 4 години доброволни войници са станали сред които учители, медицински сестри, агрономи, бизнесмени, сервитьори и дори имаше коафьор и маникюристка. Това са предимно млади хора на възраст от 20 до 30 години, като по-голямата част от тях са мъже. За 2019 г. е планирано да се проведат 6 курса по начална военна подготовка. До този момент е проведен 1 курс в ЕЦНП – гр. Плевен, като са завършили 23 обучаеми, припомниха от военното министерство. През април 19 души вече получиха удостоверения за завършен курс по специална военна подготовка „Тактика на мотопехотните войски“ в Националния военен университет (НВУ) „Васил Левски“. В НВУ се провеждат два типа курсове. Първите са по начална военна подготовка и в тях се изучават основите на военното дело: тактика, ядрена, химическа и биологична защита, като накрая се завършва с полагането на военна клетва. Вторият тип курсове са по специална военна подготовка като например курсове по тактика на мотопехотни войски. Условието за участие в тези курсове обаче е преди това желаещите да са преминали курс по начална военна подготовка. В курсовете могат да участват както студенти от всички вузове в страната, така и граждани, които минават през медицински преглед за установяване на тяхната годност за бъдещите натоварвания по време на военното обучение. Продължителността е две седмици. Обучението се провежда в района и на полигоните на Националния военен университет. По време на него участниците в курса стрелят в автомат \"Калашников\", мятат учебни и бойни гранати, наблюдават стрелби с артилерийски оръдия, изучават различни строеви команди и престрояване, както и някои теоретични постановки в Българската армия. Обучението се води от офицери от НВУ с необходимата подготовка и дългогодишен стаж. Първият курс от обучението за начална военна подготовка за тази година е проведен в Единния център за начална военна подготовка в Плевен от 11 март до 5 април 2019 г. , а вторият ще бъде от 30 септември до 25 октомври . Срокът за подаване на документи е 16 август 2019 г. Първият курс в НВУ „Васил Левски“ във Велико Търново ще е от 13 май до 7 юни 2019 г. а вторият - от  24 юни до 19 юли. Обучението пък във факултет „Артилерия, ПВО и КИС“ – Шумен, пък ще е от 26 август до 20 септември 2019 г. Срокът за подаване на документи е до 12 юли 2019 г. За военноморските специалности във ВВМУ „Н. Й. Вапцаров“ - град Варна, обучението ще е през август.   Той се провежда в 4 дни (по 4 учебни часа на ден, съобразено със занятията на учениците, сутрин или след обяд). Като за начало децата се запознават с въоръжените ни сили. На втория ден те практикуват строева подготовка, военен полеви фитнес, специализиран ръкопашен бой - основни техники, бойно-приложни техники и самоотбрана без оръжие. На третия ден пък децата окозват първа помощ и се запознават с устройството и работата на огнестрелните оръжия и с най-популярните модели на Glock и автомат \"Калашников AK-47\"(SAR). Следва стрелкова подготовка - теория на стрелбата, правила за безопастност, прецизна стрелба с късо и дълго пневматично оръжие На последния ден учениците се забавляват с военна AirSoft игра за отработване на придобитите теоритични познания и прилагане на практика с боравене на късо и дълго оръжие, обясниха запознати.", "date": "2019.05.10", "title": "Батальон доброволци минаха през казармата (ТЕМАТА)"}
{"url": "https://www.monitor.bg:443/bg/a/view/mel-gibsyn-stava-djado-koleda-164742", "text": "Холивудският ас Мел Гибсън ще влезе в костюма на Дядо Коледа. С това начинание звездата ще се заеме за да изиграе добрия старец в „Дебелакът“ - комедия, която ще бъде предложена за разпространение на кинофестивала в Кан. Гибсън ще играе Крис Крингъл (друго име на Дядо Коледа) в лентата, която ще бъде режисирана от Иън и Ешъм Нелмс. Изпълнителни продуценти са Дейвид Гордън Грийн и Дани Макбрайд. Те нарекоха филма Сюжетът се върти около един нестандартен и недодялан Дядо Коледа, преследван от наемен убиец. Ангажира го 12-годишният Били, който е получил въгленче в чорапчето си за подаръци. Очаква се снимките да започнат догодина.", "date": "2019.05.10", "title": "Мел Гибсън става Дядо Коледа"}
{"url": "https://www.monitor.bg:443/bg/a/view/na-finala-na-evrovizija-neta-barzilaj-predstavja-novo-parche-164730", "text": "Израелската певица и победителка от Евровизия 2018 Нета Барзилай издаде нова песен, с която ще отправи музикален поздрав към присъстващите на финала на тазгодишното издание на 18 май в Тел Авив. Парчето носи името Nana Banana, като Нета е категорична, че то съответства на нейното настроение в момента. Това е втората песен на Барзилай след победата й през 2018 година. Самата тя е написала текста и музиката заедно със Став Бегер и Натан Гошен. На иврит Nana Banana е детска закачка за дразнене. \"Не зная дали ще допадне на публиката на Евровизия, но сподели тя, визирайки хита си Toy.", "date": "2019.05.10", "title": "На финала на Евровизия: Нета Барзилай представя ново парче"}
{"url": "https://www.monitor.bg:443/bg/a/view/prokuraturata-razsledva-vereja-cska-za-cherno-toto-164787", "text": "Прокуратурата разследва евентуално черно тото в Стара Загора, съобщиха от пресцентъра на прокуратурата. В началото на декември 2018 г. на лице, чиято самоличност не се споменава от прокуратурата, е предложена облага, за да повлияе на футболния мач \"Верея\" - ЦСКА. На 08.05.2019 г. в Районна прокуратура – гр. Стара Загора е било образувано досъдебно производство по сигнал, изпратен след проверка, извършена от Главна дирекция „Национална полиция“ гр. София за това, че в началото на месец декември 2018 г. в гр. Стара Загора е била предложена на другиго облага, която не му се следва, за да повлияе на резултата на спортно състезание – футболен мач на \"Верея\" – ЦСКА, администриран от спортна организация – Български футболен съюз (БФС) – престъпление по чл.307в,ал.1 от Наказателния кодекс. На 9 декември в срещата между ЦСКА и \"Верея\" единственият гол бе отбелязан от Тиаго Родригес през първата част. С него \"червените\" взеха победата с 1:0 над домакините. Разследването е било възложено на ОД на МВР – гр. Стара Загора, като е определен двумесечен срок за провеждането му.", "date": "2019.05.10", "title": "Прокуратурата разследва \"Верея\" - ЦСКА за черно тото"}
{"url": "https://www.monitor.bg:443/bg/a/view/kyrvava-drama-s-dve-myrtvi-deca-v-drezden-164781", "text": "Смразяваща семейна драма се разигра в Дрезден – 55-годишен баща уби двете си деца (на 2 и 5 години), пише в. „Билд”. Тежко ранена е майката на децата, тежко ранен е и извършителят, който е арестуван. Първоначално в полицията било съобщено (обаждането е постъпило от съседите на семейството) за едно убито дете близо до централната гара на Дрезден, след това пристигналите на място служители открили още едно бездиханно телце и ранената жена, а съпруга й – французин, бил открит недалеч от местопрестъплението. Как точно е извършено убийството засега не се съобщава.", "date": "2019.05.10", "title": "Кървава драма с две мъртви деца в Дрезден"}
{"url": "https://www.monitor.bg:443/bg/a/view/spad-na-novopostroenite-vili-prez-pyrvoto-trimesechie-164788", "text": "По предварителни данни на Националния статистически институт броят на въведените в експлоатация жилищни сгради през първото тримесечие на 2019 г. е 635, а новопостроените жилища в тях са 2453. Спрямо първото тримесечие на 2018 г. сградите са с 65 повече, или с 11.4 на сто, а жилищата в тях нарастват с 918, или с 59.8 на сто. От въведените в експлоатация новопостроени жилищни сгради през първото тримесечие на 2019 г. със стоманобетонна конструкция са 77.2 на сто, с тухлена - 19.7 на сто, с друга - 1.9 на сто, и с панелна - 1.2 на сто. Най-голям е относителният дял на новопостроените къщи (73.9 на сто), следвани от жилищните кооперации (16.5 на сто). В сравнение с първото тримесечие на 2018 г. се наблюдава увеличение в броя на новопостроените къщи, жилищните блокове и сградите от смесен тип, докато броят на новопостроените вили намалява. Най-много жилищни сгради са въведени в експлоатация в областите Бургас - 85 сгради с 350 жилища в тях, Варна - 82 сгради с 537 жилища, и Пловдив - 77 сгради с 408 жилища в тях. Най-висок е делът на новопостроените жилища с три стаи (38 на сто), следват тези с две стаи (35.1 на сто), а най-нисък е делът на жилищата с шест и повече стаи - 3.9 на сто. Общата полезна площ на всички новопостроени жилища през първото тримесечие на 2019 г. е 208.6 хил. кв. м, или с 40.9 на сто повече в сравнение със същото тримесечие на 2018 г., а жилищната площ се увеличава с 36.9 на сто до 149.0 хил. кв. м. Същевременно средната полезна площ на едно новопостроено жилище намалява от 96.4 кв. м през първото тримесечие на 2018 г. на 85.0 кв. м през същото тримесечие на 2019 г. Най-голяма средна полезна площ на едно новопостроено жилище е регистрирана в областите Шумен - 184.8 кв. м, и Габрово - 174.0 кв. м, а най-малка - в областите Силистра - 20.7 кв. м, и Благоевград - 37.3 кв. м.", "date": "2019.05.10", "title": "Спад на новопостроените вили през първото тримесечие"}
{"url": "https://www.monitor.bg:443/bg/a/view/otnovo-valeji-prez-novata-sedmica-164774", "text": "Почивните дни ще бъдат малко по-топли и предимно слънчеви, в неделя започва ново заоблачаване и валежи. В събота ще бъде предимно слънчево почти над цялата страна, само в крайните източни райони се очакват слаби превалявания. Температурите ще бъдат от 17 до 22 градуса. В неделя започва ново заоблачаване, като валежи и гръмотевични бури се очакват предимно в Западна България. Дневните температури в неделния ден ще останат високи около 19-25 градуса. В понеделник ще продължи да вали предимно в западните райони, където се очакват гръмотевични бури. Температурите в страната ще бъдат между 17 и 23 градуса. Във вторник се очаква да вали в цялата страна, като и температурите ще се понижат и ще бъдат между 14 и 19 градуса, до около 22 градуса в южните райони. В сряда валежите ще продължат, повече в Западна и Северна България, а температурите ще останат без промяна. И в четвъртък се очакват превалявания, но вече по-слаби. От петък се очаква времето да се стабилизира и да бъде предимно слънчево, а температурите ще достигат летни стойности след 20 май.", "date": "2019.05.10", "title": "Отново валежи през новата седмица"}
{"url": "https://www.monitor.bg:443/bg/a/view/lekari-ot-pediatrijata-otnovo-izljazoha-na-protest-v-sofija-164773", "text": "Трети протест на лекари и медицински сестри от Специализираната детска болница се проведе в София. Недоволството е породено от ниското заплащане и липсата на медицински сестри, а едно от основните искания на протестиращите е специален статут на лечебното заведение, който да осигури финансова независимост. Въпреки че преди ден Надзорният съвет на здравната каса реши, че лимити по легла в лечебното заведение няма да има, лекарите са категорични, че недоволството ще продължи докато не се видят ефективни действия. Протестиращи лекари, медицински сестри, подкрепени от родители на болни деца, тази сутрин блокираха натовареното кръстовище на пешеходния светофар на бул. \"Иван Гешов\". Протестиращите настояват за отпадане на лимитите в детското здравеопазване, за промяна на статута на специализираната болница за активно лечение по детски болести \"Проф. Иван Митев\", както и за увеличаване на възнагражденията им.", "date": "2019.05.10", "title": "Лекари от Педиатрията отново излязоха на протест в София"}
{"url": "https://www.monitor.bg:443/bg/a/view/turisti-s-balon-se-zakleshtili-v-skali-v-rodopite-164772", "text": "Туристи, летели с балон, са се заклещили между скали в Родопите. Това съобщиха от Планинска спасителна служба (ПСС) към Българския червен кръст. През последното денонощие е регистриран един инцидент с туристи в планината. Късно снощи в района на Родопите група туристи, летели с балон, са били заклещени в скалите. Отрядът на планинските спасители в Пловдив е бил подготвен да действа, но екипи на Гражданската защита са провели успешно акцията. Няма пострадали при инцидента.", "date": "2019.05.10", "title": "Туристи с балон се заклещили в скали в Родопите"}
{"url": "https://www.monitor.bg:443/bg/a/view/sydyt-gleda-mjarkata-za-neotklonenie-na-alo-izmamnicite-zadyrjani-v-rumynija-164775", "text": "Очаква се днес съдът да гледа мярката за неотклонение на петимата мъже, които бяха задържани в Румъния заради телефонни измами. Обвиняемите бяха предадени на българските власти на българо-румънската граница в сряда, припомня Нова тв. Мъжете бяха задържани през април по време на акция, която се проведе на територията на България и Румъния. Арестувани бяха около 30 души, като 11 души получиха обвинения за участие в организирана престъпна група, занимавала се с телефонни измами. Според разследващите тази престъпна група е реализирала печалба от около 8 млн. лв. от \"ало измами\".", "date": "2019.05.10", "title": "Съдът гледа мярката за неотклонение на ало измамниците, задържани в Румъния"}
{"url": "https://www.monitor.bg:443/bg/a/view/maskirani-s-buhalki-potroshiha-centyra-na-atina-164771", "text": "Около 30 маскирани анархисти с бухалки изпочупиха витрините и нанесоха други щети на 11 магазина и 2 банки снощи в центъра на гръцката столица Атина, съобщи телевизия Скай. Извършителите са викали лозунги в полза на осъдения на доживотен затвор за убийства член на терористичната организация \"17 ноември\" Димитрис Куфодинас, който обяви гладна стачка заради отказа на властите да му разрешат нов домашен отпуск. Властите са задържали 15 души, но 12 от тях са били освободени, защото не са открити улики срещу тях. Тримата, които остават в ареста, са чужди граждани, които не са обвинени за снощното нападение, но не са разполагали с необходимите документи за престой в Гърция.", "date": "2019.05.10", "title": "Маскирани с бухалки потрошиха центъра на Атина"}
{"url": "https://www.monitor.bg:443/bg/a/view/sa-sht-pratiha-i-bombardirovachi-sreshtu-iran-164779", "text": "Бомбардировачи B-52 кацнаха в главната военновъздушна база на САЩ в Катар съгласно разпореждане на Белия дом за предислокация в Персийския залив с цел отразяване на неуточнени заплахи от Иран. Това потвърди днес Централното командване на ВВС на САЩ, цитирано от АП. На снимки, публикувани от командването, се виждат самолети B-52H Stratofortress, приземяващи се в базата \"Ал Удейд\" в Катар вчера вечерта. Други бомбардировачи са кацнали в сряда другаде \"в Югозападна Азия\", се казва в съобщението. В миналото американските военни са съобщавали за своето присъствие в базите \"Ал Дхафра\" в ОАЕ и \"Ал Удейд\" в Катар като обекти в \"Югозападна Азия\". Настоящата предислокация е на машини от Двайсета бомбена ескадрила от ВВС базата \"Барксдейл\" в щата Луизиана. В неделя Белият дом обяви, че ще изпрати в Персийския залив самолетоносача \"Ейбрахам Линкълн\" и съпътстваща ударна група с авиация за противопоставяне на Иран. Вчера бе съобщено, че самолетоносачът е прекосил Суецкия канал и е продължил пътя си към Персийския залив. Администрацията на президента Доналд Тръмп не е обявила подробности за предполагаемата заплаха от Иран. В сряда Техеран предупреди, че ще започне да се оттегля от ядрената си сделка със световните сили, която преди година бе денонсирана от Тръмп и той поднови санкциите на САЩ срещу Иран.", "date": "2019.05.10", "title": "САЩ пратиха и бомбардировачи срещу Иран"}
{"url": "https://www.monitor.bg:443/bg/a/view/shef-manchev-spasjava-semejstvo-v-shumen-164703", "text": "Шеф Манчев се отправя към Шумен за поредния епизод на „Кошмари в кухнята“. Там обаче той ще има двойна мисия – освен да спаси един ресторант, да помогне за сплотяването и на семейството, което го ръководи. Шеф Манечв ще попадне в ресторант „Шумен“ в градската градина, който от две години е собственост на Веско и Живка, които освен в бизнеса са партньори и в живота. Двамата са сервитьори по професия. Живка има стаж в заведението и почти на шега се заема с управлението му. Поради липсата на опит и познания в менажирането на бизнеса, в ресторанта настъпва пълен хаос. На помощ идват двете ѝ дъщери, но напрежението ескалира и собственичката ще се наложи да уволни някого. Ще успее ли шеф Манчев да вкара ресторанта и собствениците му в правилната посока? След кулинарна инспекция шеф Манчев открива серия от нередности в заведението. Ресторантът има капацитет за над 200 клиенти и само двама готвачи. Липсва концепция – менюто предлага над 20 салати, повече от 30 вида пици и основни ястия, с които готвачите и собствениците не могат да се справят. Над печката цари пълна импровизация с рецептите, продуктите са замразени, поръчките се бавят и пристигат полусурови. Клиентите се изнервят и се отказват от ястията. За капак конфликтите в кухнята не спират, което оставя шеф Манчев без думи. До какво решение ще стигне той ще стане ясно в епизода тази вечер.", "date": "2019.05.10", "title": "Шеф Манчев спасява семейство в Шумен"}
{"url": "https://www.monitor.bg:443/bg/a/view/naj-moshtnija-elektrodvigatel-za-glavina-164778", "text": "На провелото се в Хановер изложение на технологии за електрически и хибридни превозни средства (Electric and Hybrid Vehicle Technology), компанията Elaphe представи най-новия си ​​електрически мотор за главина, който предоставя до 1.500 Нм въртящ момент и повече от 110 кВ (147 к.с.) на колело. Също така, за разлика от централно разположените двигатели, предоставят повече пространство в купето, при някои видове превозни средства. Недостатъците са, че двигателите за главините са доста по-тежки от стандартните джанти, което натоварва окачването на автомобила с допълнителна въртяща се тежест. L1500 вече е тестван на леки автомобили, оф-роуд превозни средства и дори състезателни автомобил, достигайки от 0 до 100 км / ч за 3.5 секунди, за което компанията твърди, че е най-бързото ускорение, до сега, постигнато от двигатели в колелата. Компанията не пояснява, дали превозното средство е използвало два или четири електромотора. Новите електродвигатели ще бъдат произведени в ограничена серия, в края на 2019 година.    ", "date": "2019.05.10", "title": "Най-мощния електродвигател за главина "}
{"url": "https://www.monitor.bg:443/bg/a/view/ruska-moshenichka-s-nemski-pasport-be-osydena-na-12-godini-zatvor-v-nu-jork-164777", "text": "Върховният съд на Ню Йорк осъди 27-годишна гражданка на Германия с руски корени на от 4 до 12 години затвор за мошеничество. Анна Сорокина, която се е подвизавала в манхатънския хайлайф като Анна Делви е успяла по измамен път да получи услуги за 200 000 долара. Сега мошеничката ще трябва да върне парите на потърпевшите и да плати глоба от 24 000 долара. Присъдата й може да бъде заменена с условна, но най-рано след 4 години. Преди обявяването на присъдата Сорокина се обърна към съда с молба за прошка за извършените от нея грешки. 27-годишната Анна Делви-Сорокина в продължение на няколко години е била на гребена на вълната в средите на художници и финансисти, като дори е тръбяла за плановете си да открие собствен клуб на няколко етажа, който едновременно с това да представлява и център за съвременно изкуство. Интересен е фактът, че Анна твърдяла, че е родом от Кьолн, Германия, и при това не говорела сносен немски, но това не направило впечатление никому – все пак подвизите й се случвали в САЩ. Успяла е да излъже не само случайни познати, но и няколко големи банки и редица инвеститори. На едни разказвала, че баща й е дипломат, на други, че е собственик на петролна компания, на трети – че се занимава с антикварна търговия. Нещата стигнали до там, че Анна съумяла да открие няколко едри риби, които се съгласили да инвестират в създаването на елитен клуб и център за съвременно изкуство – може би защото ги е уверявала, че разполага със средства, при това сумата, която назовавала съвсем не била малка – 25 милиона долара, а търсела поне още толкова. Известни американски финансисти и юристи като Джоел Коен, който е разследвал мошеничествата на Джордън Белфорт – героя от филма „Вълкът от Уолстрийт“, безрезервно вярвали на думите й. Някои дори ходатайствали пред City National Bank да й бъде предоставен голям кредит под предлог, че мис Делви разполага със сметка в швейцарска банка. Анна водела доста разкошен начин на живот. Настанила се в известен бутиков хотел през февруари 2017 г., като цената на престоя в него струва 400 долара дневно. Оставяла на служителите на хотела по 100 долара бакшиш и след няколко месеца дори започнала да се разхожда по коридорите по халат с чаша вино в ръка – досущ като вкъщи. Когато на рецепцията не й обръщали веднага внимание заради други клиенти, тя ритмично слагала на плота едра банкнота след банкнота, докато служителят не сметне, че може да игнорира всичко, за да получи тлъстата сума. За това поведение на Анна Делви разказва служителката на хотела Неф Дейвис, с която измамницата се сближила. С нейна помощ Анна организирала елитни вечери и срещи с топ мениджъри на известни компании, спортисти и всевъзможни знаменитости. Сред гостите й били актьорът Маколи Кълкин и скандалният Мартин Шкрели – най-мразеният милионер в САЩ (богатството му се дължи на нагла спекула с лекарства за болните от СПИН, неотдавна той бе осъден на 7 години затвор за финансови машинации). Според свидетели Делви се държала високомерно, като едновременно с това правела впечатление за старомодна принцеса, дошла в съвременния свят от европейски замък. „Наоколо е пълно с деца от заможни семейства. Тук всеки е най-добрият ти приятел, но не знаеш нищо за него“, споделя по повод запознанството си с Анна художникът Андре Сарайва. Независимо от факта, че някои от познатите на мис Делви все пак подозирали, че в нея има нещо гнило, други пък не пропускали удоволствието да платят сметката й в хотела или такситата. Тя закономерно не си правела труда да връща дълговете. Приятелите й просто мислели, че тя е толкова богата, че просто не помни подобни „дреболии“. Големите подозрения започнали, когато Делви не дала номера на банковата си карта в хотела, а сметката й била набъбнала до 30 000 долара. След известно време тя все пак платила престоя си, но била помолена да напусне хотела. По-късно два други хотела се оплакали, че не си е платила и срещу нея започнало разследване. В крайна сметка станало ясно, че Делви е измислено име и дамата всъщност се казва Анна Сорокина. Родена е в Русия, а когато е била на 16 семейството й се преместило в Германия. Баща й бил шофьор, а по-късно се захванал с дребен търговски бизнес – съответно не разполагал с големи пари. През 2011 г. Анна се мести в Лондон, където учи в колеж, но не го завършва и отива да живее в Париж. От там заминава за САЩ, където с куп машинации успява да вземе кредит от 200 000 долара, който не смята да върне. Анна Сорокина е арестувана в Малибу и са й повдигнати обвинения за кражби. В момента я чака съд в Ню Йорк. „Прекрасно си прекарвах времето“, признава тя пред New York Magazine.", "date": "2019.05.10", "title": "Руска светска лъвица с немски паспорт бе осъдена на 12 години затвор за измами"}
{"url": "https://www.monitor.bg:443/bg/a/view/informatorkata-na-wiki-leaks-chelsi-maning-izleze-ot-zatvora-164776", "text": "Информаторът на WikiLeaks Челси Манинг, която до преди няколко години беше мъж на име Брадли, излезе от затвора, съобщи Би Би Си. Възможно е обаче свободата да не продължи дълго. Челси, която предаде на WikiLeaks хиляди секретни документи беше пусната от затвор във Вирджиния, където се озова заради отказ да свидетелства относно WikiLeaks и Джулиан Асанж. Веднага след освобождаването, обаче, на Манинг беше връчена призовка за свидетелстване следващата седмица. Адвокатите й казаха, че тя ще продължи да отказва да свидетелства (това в САЩ се смята за неуважение към съда и се третира като престъпление). САЩ обвиниха основателя на WikiLeaks Джулиан Асандж в сговор с Манинг с цел да бъдат откраднати и публикувани хиляди секретни документи, сред които видеозаписи от акции на армията на САЩ. Въпреки че не е ясно защо прокурорите искат да се яви пред Голямо жури, Манинг каза, че този тип съдебни заседания, които не са публични и процедурите в тях се пазят в тайна, лесно могат да се манипулират, а свидетелите да бъдат принудени да дадат определени показания. През 2013 г. Челси Манинг (тогава все още  Брадли) беше осъдена на 35 години затвор за шпионаж. Тогавашният президент на САЩ Барак Обама опрости оставащите 28 години от присъдата й през 2017 година.", "date": "2019.05.10", "title": "Информаторката на WikiLeaks Челси Манинг излезе от затвора"}
{"url": "https://www.monitor.bg:443/bg/a/view/todor-aleksiev-stana-shampion-na-gyrcija-164770", "text": "Националът Тодор Алексиев и неговият „Олимпиакос“ (Пирея) триумфираха с титлата в гръцката Волей лига. Волейболистите на Фернандо Бенитес Муньос надиграха категорично ПАОК (Солун) с 3:0 (24, 23, 23) в третия мач помежду им, изигран в зала \"Мелина Меркури\". Алексиев бе най-резултатен за победителите, като се разписа с 13 точки (1 ас, 1 блокада). Толкова добави и Йерун Раувердинк, Йоргос Петреас завърши със 7 точки (1 ас, 4 блокади). За ПАОК Нийлс Клапвайк бе над всички с 20 точки (5 аса), Александър Шафранович се отчете с 10 точки (2 блокади). Трофеят е 29-и за \"червено-белите\" и втори пореден за тима. Алексиев и съотборниците му спечелиха и Купата на Лигата този сезон.", "date": "2019.05.10", "title": "Тодор Алексиев стана шампион на Гърция"}
{"url": "https://www.monitor.bg:443/bg/a/view/grisho-pregovarjal-s-beker-za-trenior-164765", "text": "Григор Димитров започва преговори за нов треньор. Изборът на най-добрия ни тенисист е Борис Бекер, пишат специализирани медии. Не е ясно дали двамата ще започнат съвместна работа, но ако се случи, няма да е за първи път на германската легенда. От 2013 до 2016 г. трикратният шампион от “Уимбълдън” и бивш №1 в света работеше със сегашния водач в ранглистата Новак Джокович. За 3-те сезона сърбинът спечели 6 титли от “Големият шлем”, но двамата развалиха отношенията си. Григор в момента е без треньор, след като се раздели с Дани Валверду. Двамата започнаха работа през юли 2016 г. и през следващия сезон българинът записа най-успешния сезон в кариерата си, като спечели финалите на АТР в Лондон и стана №3 в света. Една от версиите за раздялата е възможността Валверду да влезе в съвета на директорите на АТР вместо подалия оставка Джъстин Гимълстоуб. След контузия в рамото, заради която пропусна три турнира, серията от неубедителни резултати на Димитров продължи и е съвсем вероятно скоро той да изпадне от топ 50 за първи път от 29 октомври 2012 г. Почти сигурно на предстоящия “Мастърс 1000” в Рим Григор ще разчита само на баща си Димитър. “Григор има нужда от треньор психолог. От човек, който може да го подготви психически за всеки мач, който българинът играе. Той е страхотен тенисист, но в последно време има проблеми с концентрацията”, коментира Анабел Крофт. Бившата №1 на Великобритания от години е водещ и репортер на Sky sports. Григор е красив мъж. Ако в тениса не му върви, да се откаже и да опита кариера в Холивуд. Почти сигурно ще има успех, е един от коментарите в Twitter след новината, че Димитров и Валверду вече не са заедно.", "date": "2019.05.10", "title": "Гришо преговарял с Бекер за треньор"}
{"url": "https://www.monitor.bg:443/bg/a/view/shirokite-gumi-izglejdat-po-dobre-no-tesnite-sa-po-evtini-164755", "text": "Много шофьори искат летните им гуми да изглеждат по-атрактивно, отколкото зимните. Поради това за лятото обикновено се избират широки и нископрофилни гуми, докато тесните по-често се използват през зимата. Изборът на гуми влияе на облика на автомобила, комфорта при шофиране и на много други характеристики. В Централна и Източна Европа собствениците на коли често имат два комплекта джанти - един за през лятото и друг за зимата. Разпространен избор измежду шофьорите е да използват малко по-големи и съответно по-скъпи джанти за летните гуми. Когато си купувате гуми е нужно да следвате препоръките на автомобилния производител. Можете да проверите документите на колата си, включително ръководството на автомобила, където е записан препоръчителният размер на гумите, както и възможни алтернативни размери. Правилната ширина на гумата също така се влияе от характеристиките, които са предпочитани от собственика, и които той иска да открие в своя автомобил и в управлението му. Широчината на гумата ще се отрази на цената, както и на някои други характеристики, като сцепление, ниво на шум, комфорт при шофиране и външен вид. Смяната на тесни гуми с по-широки обикновено увеличава съпротивлението при търкаляне и съответно малко увеличава разхода на гориво. При летните гуми, размерът е също така и въпрос на естетика, тъй като се смята, че по-широката гума изглежда по-добре от тясната. Ако човек иска да премине към по-голям диаметър на джантата, профилът на гумата трябва да се намали. Това позволява външният диаметър да остане в законовите граници и гумите ще продължат да разполагат с достатъчно място, за да се въртят. Профилът на гумата се отнася за съотношението между височина и широчина на гумата. Тъй като най-разпространените размери са тесни с висок профил, те се произвеждат в повече бройки от широките гуми с нисък профил. Това е една от причините тесните гуми обикновено да бъдат по-евтини от широките. Обемът на въздуха в гумата се отразява най-вече на комфорта, който осигурява при шофиране. Колкото по-широк е диаметърът на джантата, толкова по-малко въздух ще се побере в гумата. Високопрофилните гуми имат много място за въздух и са по-комфортни от широките, нископрофилни гуми. От гледна точка на безопасността и двата вида имат своите силни страни. На суха настилка широките гуми предоставят повече сцеплението от тесните, но рискът от аквапланинг е по-висок с широките. През зимата тесните гуми се представят по-добре при екстремни ситуации, тъй като оказват повече натиск върху повърхността на пътя. Тесните гуми също така са по-добри за мек сняг и киша. Широкият вариант от друга страна предоставя повече сцепление на твърди повърхности. : Широчината на гумата в милиметри при нормално налягане. Широчината на протектора винаги ще бъде по-малка, но ще варира спрямо модела на гумата и нейния производител. : Профилът на гумата или съотношението между височина и широчина. Например числото 55 означава, че височината е 55% от широчината. Колкото по-малко е числото, толкова по нисък ще бъде профилът на гумата. : Структурата на гумата. С R се обозначават радиалните гуми, които се използват при всички леки автомобили в България. : Диаметърът на джантата в инчове. : Индексът за натоварване на гумата. Числото 94 означава, че една гума може носи максимална тежест от 670 кг при нормално налягане. Колкото по-малко е числото толкова по-малък е и капацитетът за товар. : Индексът за скорост на гумата, или максималната допустима скорост. Например V означава, че колата не може да бъде карана с над 240 км/ч. : Ако маркировката завършва с XL (допълнително натоварване), това означава, че гумата може да носи по-голям товар от стандартната гума в съответния размер.", "date": "2019.05.10", "title": "Високопрофилните гуми возят по-комфортно"}
{"url": "https://www.monitor.bg:443/bg/a/view/anglijski-final-i-v-liga-evropa-164764", "text": "Английските „Арсенал“ и „Челси“ ще играят във финала на Лига Европа на 29 май в Баку. В полуфиналите-реванши „Арсенал“ надигра и като гост „Валенсия“ - този път с 4:2 и с общ резултат 7:3 отстрани съперника си. „Челси“ и „Айнтрахт“ завършиха 1:1 в редовното време, както и мача във Франкфурт. В продълженията гол не падна, а при дузпите лондончани спечелиха с 4:3. Така и двата финала в евротурнирите са между английски тимове, след като в Шампионската лига за трофея ще се срещнат „Ливърпул“ и „Тотнъм“. Валенсия - Арсенал 2:4 Голмайстори: 1:0 Гамейро (11), 1:1 Обамеянг (17), 1:2 Лаказет (50), 2:2 Гамейро (59), 2:3 Обамеянг (69), 2:4 Обамеянг (89). С общ резултат 7:3 Арсенал се класира за финала; Челси - Айнтрахт (Франкфурт) 1:1 в редовното време и продълженията, 4:3 при дузпите; Голмайстори: 1:0 Лофтъс-Чийк (28), 1:1 Йович (49) При дузпите: 0:1 Алер бележи, 1:1 Баркли бележи, 1:2 Йович бележи, 1:2 Аспиликуета пропуска, 1:3 Дегузман бележи, 2:3 Жоржиньо бележи, 2:3 - Хинтерегер пропуска, 3:3 Давид Луис бележи, 3:3 Пасиенсия пропуска, 4:3 Азар бележи и класира Челси на финал.", "date": "2019.05.10", "title": "Английски финал и в Лига Европа"}
{"url": "https://www.monitor.bg:443/bg/a/view/es-s-izvynredna-sreshta-na-vyrha-na-28-maj-164763", "text": "ЕС ще има извънредна среща на върха два дни след изборите за Европейски парламент на 26 май, за да обсъди кой да заеме трите ръководни поста в европейските институции, които ще се овакантят тази есен. Това потвърди участващият в днешната среща на върха на ЕС в Сибиу австрийски канцлер Себастиан Курц, цитиран от Асошиейтед прес. Срещата на върха на 28 май има за цел всички места да са заети до края на октомври, когато изтича мандатът на сегашния председател на Европейската комисия Жан-Клод Юнкер. Освен него в края на октомври си тръгва и шефът на Европейската централна банка Марио Драги. Месец по-късно поста си ще напусне и председателят на Европейския съвет Доналд Туск. Туск заяви, че на срещата този месец трябва да бъдат избистрени процедурите за избор на кандидатите и всички свободни длъжности да бъдат запълнени на следващата редовна среща на върха на ЕС в Брюксел през юни. На извънредната среща на 28 май европейските лидери ще анализират и резултатите от изборите за ЕП. Очаква се Туск да получи мандат да балансира различните интереси, докато държавите членки правят предложения във връзка с председателското място в Еврокомисията. Мнозина в Брюксел се опасяват, че на изборите още повече може да засилят позициите си евроскептичните партии, някои от които вече са представени в националните правителства, отбелязва ДПА.", "date": "2019.05.10", "title": "ЕС с извънредна среща на върха на 28 май"}
{"url": "https://www.monitor.bg:443/bg/a/view/deputatite-sybraha-vorum-ot-vtorija-opit-164767", "text": "Депутатите успяха да съберат кворум от втория опит. При първата регистрация за започване на заседанието на Народното събрание, депутатите бяха 115, с 6 по-малко от нужния кворум от 121 души. Последва почивка около 10 минути, след което имаше повторно преброяване. Тогава народните представители успяха да съберат 121 човека, за да започнат заседанието. В момента парламентът обсъжда откриването на медицински факултет към университет \"Проф. Асен Златаров\" в Бургас, която е единствената точка за днес. По-късно от 11.00 часа трябва да продължат с парламентарен контрол. В НС обаче са само представители от ГЕРБ, Обединени патриоти и Воля, депутатите от ДПС отсъстват заради Рамазан, а БСП вече няколко месеца бойкотира работата на парламента. В началото на заседанието пък зам.-шефът на НС Емил Христов, който председателства в момента, прочете съобщение от военния министър Красимир Каракачанов. Трима военни ще бъдат пратени в Израел за международно състезание за снайперисти.", "date": "2019.05.10", "title": "Депутатите събраха кворум от втория опит"}
{"url": "https://www.monitor.bg:443/bg/a/view/pitbul-razkysa-kraka-na-jena-v-asenovgrad-164769", "text": "Агресивно куче разкъса крака на жена в жилищен блок в центъра на Асеновград. Животното вече два пъти е нападало хора, без да бъде провокирано. Жителите на сградата настояват кучето да бъде изселено. Те казват, че живеят в страх, след като огромен питбул се отскубна от собственика си и нападна жена на стълбището. \"Стопаните нищо не направиха, за да предотвратят това нещо. Даже по-скоро като че ли нарочно беше пуснато кучето. С извинението, че той не е видял, че има човек на терасата. Той ползва обща част от тераса, която всеки от нас трябва да има достъп до нея. Ние от години не можем да припарим горе, защото кучето се отглежда там\", разказва пред bTV пострадалата Елена Кръстева. Тя е все още с отворена рана. Наложило се заради инцидента да лежи в болница. Оказва се, че това не е първото нападение на питбула. Преди години бил нахапан и друг човек. Съседите се страхуват да ползват общата тераса. Собственикът на кучето има своя версия за последния инцидент. По думите му на терасата не ходи никой.", "date": "2019.05.10", "title": "Питбул разкъса крака на жена в Асеновград"}
{"url": "https://www.monitor.bg:443/bg/a/view/ostavki-i-reformi-v-nek-sreshtu-skypija-tuk-poiskaha-rabotodateli-164766", "text": "След около година се очаква бизнесът у нас да има възможността да купуват необходимият им спешно ток за часове, научи „Монитор“. От Българската независима енергийна борса (БНЕБ) уточниха, че момента е възможна търговията (внос и износ) с доставка „Ден напред“ между България и съседните страни. По отношение на сегмента „В рамките на деня“, БНЕБ участва в проект за обединение на европейските пазари XBID. Вече се провеждат тестове по него, които се очаква да завършат в края на тази година. “В рамките на деня”. България се включи в т. нар. „Втора вълна“ за присъединяване към XBID, в която са включени още и Хърватия, Чехия, Унгария, Полша, Румъния и Словения, обясниха за „Монитор“ от БНЕБ. Във връзка със скоковете на цената тока на борсата от последните дни, вчера работодателите поискаха оставка на ръководството на НЕК и преструктуриране на компанията. Според председателя на АИКБ Васил Велев там има порочно кръвосмешение, защото НЕК е и обществен доставчик, и производител и търговец. Велев твърди, че шоковото поскъпване на тока, заради намалено предлагане. НЕК спазва законите в страната, Закона за енергетиката, решенията на КЕВР и ангажиментите, които има с Европейската комисия. Основното задължение на НЕК е да предоставя електроенергия за регулирания пазар, каза изпълнителният директор на Националната електрическа компания (НЕК) Петър Илиев на брифинг в сградата на компанията. Според Велев, в случая с шоковото поскъпване на тока, заради намалено предлагане, може да се говори дори за организирана престъпна група. „Поискали сме от КЕВР и от прокуратурата да се самосезират и да проверят защо се получава подобна ситуация. Да се види най кой се дават поръчките за производството на прескъпият ток. За балансиращата енергия, която е с 2,5 пъти по-висока цена дори от най-скъпия ток от 130 лв. за мегаватчас от сегмента „ден напред”, регистрирана в последните дни”, поиска шефът на АИКБ. По думите му, освен това всички ние понасяме и още загуби, защото се задействат енергоблокове, които обикновено произвеждат много повече от необходимото, отколкото е дисбалансът, но цялата добито количество ток трябва да им се плати по най-високата цена. По този начин от всяка фирма, която е принудена да купува този ток се изземват по 400-500 лв. за мегаватчас, за да може да се дадат на тези 3 групи централи. „На денонощие разликите между пазарната цена и прекалено високата на ден може да достигне до 2 млн. лв. Тази разлика е взета от хората и платена на няколко централи чрез НЕК и ЕСО”, заяви Велев. НЕК за настоящия регулаторен период трябва да предостави по прогнози на ЕРП-тата над 12 400 000 мегаватчаса, посочи Петър Илиев. Освен това много предприятия са се върнали на регулирания пазар. Поради тези причини до края на юни ще се надвишат прогнозите количества електроенергия с 2 400 000 мегаватчаса. Това налага над 1 400 000 мегаватчаса от количествата, предвидени за свободния пазар, да отидат за регулирания пазар. Илиев изтъкна, че НЕК няма задължение да регулира свободния пазар, но въпреки това компанията предлага на борсата всичките си свободни количества електроенергия. От 17 април до 7 май НЕК Въпреки това тези количества ток не са били реализирани. Илиев даде за пример, че на 7 май са били предложени 9 000 мегаватчаса, но са продадени само 5 300 мегаватчаса. Освен това, заради ангажимент към ЕК, НЕК продава на борсата всеки час между 500 и 700 мегавата на начална цена от 44,10 лв. До 2020 г. тези количества ще достигнат до 900 мегавата на час. От 1 юли 2018 до 5 май /включително/ НЕК е продала допълнително 837 000 мегаватчаса на борсата, посочи Петър Илиев. Изпълнителният директор на НЕК добави, че когато се очаква \"висока вълна\" на язовирите, се предоставят повече количества електроенергия. Тази година обаче енергийният запас на язовирите е с 23 процента по-малко от миналата година. Отделно това НЕК има задължения да доставя енергия за ЕСО за регулиране на мрежата. \"НЕК не може да допусне да няма ток за населението\", изтъкна Петър Илиев. Той увери, че ще има достатъчна енергия за населението. Според Петър Илиев цената на свободния енергиен пазар се определя от търсенето и предлагането. допълни Илиев. Въпреки това от 18 април средната цена е под 80 лв., посочи той. Васил Велев от АИКБ припомни, че в момента бизнесът у нас няма възможност да купува ток от чужбина в рамките на деня и посочи за пример как между Румъния, Сърбия и Унгария подобна търговия е възможна. Според него разрешението за спешен импорт на електроенергия по поръчка на отделни фирми в България зависи от волята на ЕСО и енергийната борса. „Трябва да има възможност за 24-часова търговия и тогава няма да се получават подобни резки скокове на цените”, поиска Велев. Според енергийния експерт проф. Атанас Тасев, проблемът на българската индустрия е в използването на стари технологии и оттам високата й енергоемкост. По думите му, в Германия цената на промишления ток е 130 евро за мегаватчас, но производството там е конкурентоспособно. Професорът е категоричен, че не може и дума да става за намеса на държавата на свободния енергиен пазар. Той добави, че фирмите, които са големи консуматори на електроенергия трябва да се научат да си планират добре разхода на ток и да сключват дългосрочни договори. Проф. Тасев припомни, че на търговете за такива доставки на АЕЦ-а, където и цените са по-ниски от сегмента „Ден напред“, кандидатите са много малко.", "date": "2019.05.10", "title": "След година фабриките купуват ток от чужбина за часове (ОБНОВЕНА)"}
{"url": "https://www.monitor.bg:443/bg/a/view/andru-lojd-uebyr-e-naj-bogatijat-muzikant-vyv-velikobritanija-spisyk-na-top-10-164715", "text": "Композиторът Андрю Лойд Уебър оглави годишната класация на в. \"Сънди таймс\" за най-състоятелните представители на музикалния бизнес във Великобритания и Ирландия. Със \"скромното“ състояние от 820 милиона лири Уебър измества миналогодишния водач в класацията - сър Пол Маккартни. Бившият бийтъл, чието състояние е намаляло със 70 милиона лири, отстъпва на втора позиция със 750 милиона лири. Третото място остава непроменено спрямо миналата година и се заема от ирландската група U2, с общо състояние в размер на 583 милиона лири. Топ 10 се допълва от Елтън Джон (320 милиона лири), Мик Джагър (275 милиона лири), Кийт Ричардс (260 милиона лири), Оливия и Дани Харисън - вдовицата и синът на бившия бийтъл Джордж Харисън (250 милиона лири), бившият бийтъл сър Ринго Стар (240 милиона лири), хореографът и танцьор Майкъл Флетли (204 милиона лири) и Стинг (200 милиона лири). На първо място сред най-богатите млади звезди на музиката във Великобритания и Ирландия е Ед Шийран, чието състояние се е удвоило и се оценява на 160 милиона лири. Миналата година Шийран заемаше второто място с богатство от 80 милиона лири. Със състояние, увеличило се от 140 милиона на 150 милиона лири, миналогодишната водачка в класацията на младите музиканти Адел остава втора. В общата класация, доминирана от ветерани на британската музика, 28-годишният Шийран и 31-годишната Адел заемат съответно 17-о и 22-ро място. В класацията на богатите млади звезди на музиката за първи път попада грайм изпълнителят Стормзи, чието състояние се оценява на 16 милиона лири.", "date": "2019.05.10", "title": "Андрю Лойд Уебър е най-богатият музикант във Великобритания (+СПИСЪК НА ТОП 10)"}
{"url": "https://www.monitor.bg:443/bg/a/view/sa-sht-moje-da-sloji-rusija-v-spisyka-na-stranite-manipulirashti-valutata-si-164768", "text": "Финансовото министерство на САЩ може да включи Русия в списъка на страните, които манипулират валутния курс на националната си парична единица, съобщава Bloomberg. Новият списък на такива държави се очаква да бъде разширен с още от 12 до 20 страни. Освен Русия в него може да влязат още Тайланд, Индонезия, Виетнам и Малайзия, като причината може да се търси в положителния им търговски баланс спрямо Щатите. Очаква се от списъка с манипулаторите да бъдат извадени Индия и Южна Корея. Според агенцията, въпреки символичния характер на списъка, включването в него може да породи негативни пазарни последствия за страните в него.", "date": "2019.05.10", "title": "САЩ може да сложи Русия в списъка на страните манипулиращи валутата си"}
{"url": "https://www.monitor.bg:443/bg/a/view/dijan-stamatov-malkite-maturi-da-se-obedinjat-v-edin-test-164753", "text": "Връзките между отделните предмети, които ученикът прави, са важни, коментира в интервю за \"Монитор\" председателят на Съюза на работодателите в системата на народната просвета на България и директор на 119-о СОУ -Не, нямаше. Ученици, учители и родители го очакваха с огромен трепет и вълнение. Според колегите изпитът тази година ще отрази минималните знания на учениците, защото им се стори доста лесен. - Определено. Според мен изпитът в сегашния си формат е изчерпан и той измерва само минималните знания на учениците, без да дава никакъв ориентир на учители, родители и ученици. - Първото нещо, което трябва да се промени, е времето на провеждане на малката матура. За да се проведе изпитът, учебният материал трябва да е изучен. Моята позиция и тази на колеги е, че не бива да приключваме с придобиването на нови знания още в началото на май. Поради тази причина смятаме, че изпитът трябва да се фокусира или в последния учебен ден на годината, или в последната седмица. - В момента изпитът се провежда по един традиционен хартиен вариант, но това може да се случва и на компютър. Така той може да бъде проверяван на момента, а на учениците да се представят мобилни цветни видеа. Има едно състезание в начален етап - „Знам и мога“, в което се представят уменията и знанията на учениците по всички предмети. По същия начин не е необходимо изпитите да се разделят в четири последователни дни, а да бъдат един цялостен. Могат да се направят въпроси, които да са игрови и подходящи за възрастта. В същото време да оценяват езиковата възможност на учениците със способността им да пишат правилно и необходимостта да четат с разбиране, както е в момента във втората част на изпита по български език. Това е необходимо, защото в момента националното външно оценяване възпроизвежда кратки знания, без да дава възможност четвъртокласникът да извършва малки връзки между отделните предмети. - Не е толкова съществен броят на въпросите, а по-скоро връзката с отделните предмети, която те правят помежду си. При направа на един съвременен компютърен вариант може да се използва комбинация от различните предмети. Когато се промени философията за провеждането на изпита и той е насочен към измерване на уменията, то тогава и самото учене ще бъде насочено в съвсем друга наклонност – придобиване на умения. Не както е в момента - да се изисква възпроизвеждане на дадена информация. Един такъв комбиниран вариант на явяване на изпити в седми клас би ограничил според мен категорично един проблем, който съществува в нашата страна от много години. Комбинираното явяване на изпити, в които има заложено мислене, творчество, съвременни технологии, поставянето на игрови въпрос в реално време ще ограничи необходимостта от явяване на частни уроци. В седми клас насочваме вниманието си единствено и само към измерване на знанията по български език и литература и математика. Поради тази причина учениците се фокусират само върху тях и се обезсмисля подготовката на учениците по абсолютно всички останали предмети, които те изучават. Ако обаче в края на тяхната подготовка се знае, че изпитът е комбинативен по всички предмети, с въпроси, които са насочени не към измерване на възпроизвеждането, наизустяване, а на отговаряне творчески на поставените въпроси и показване на уменията на 21-ви век, то тогава и ученето в прогимназиален етап коренно ще се промени. Там в момента наизустяването е в най-голяма степен. Най-вероятно това на пръв поглед изглежда доста революционно. В днешно време тази стъпка обаче трябва да се направи, защото тя е важна еволюционна стъпка да променим самата ни образователна среда. Всички знаем, че децата учат за изпита. Затова, за да променим начина на учене, първо това трябва да се случи с тях. - Голямата промяна в матурата в 12-и клас, която беше направена преди три години, е насочена към разделянето на държавните зрелостни изпити на модули. По този начин се гарантира възможността те да бъдат провеждани, без да остават съмнения за възможността за евентуално преписване. Тази промяна задължително трябва да се надгражда с всяка изминала година, за да придобива много по-съвършен формат. И при държавните зрелостни изпити голяма част от въпросите са изцяло на принципа на възпроизвеждането, без да изискват мислене. Много пъти сме виждали завършващи ученици, които не могат да напишат едно заявление за работа. След като не могат да се справят с тази задача, това би могъл да бъде един от въпросите на техния държавен зрелостен изпит. В момента налучкването на въпрос понякога гарантира тройката на матурата. Тези проблеми могат да се променят лесно със съвременните дигитални възможности. Въпросите за изпита трябва да бъдат комбинирани и по-осъвременени. За всеки ученик може да се генерира отделен тест, но не смятам, че някой би казал, че неговият тест е по-труден от чуждия. Провеждането на изпитите по европейската езикова рамка е на доста по-добър принцип и там няма как два изпитни варианта да бъдат абсолютно еднакви. Съществуващите механизми просто трябва да се приложат. - Има определен брой учебни дни в годината, за които учителите правят своето разпределение, но възникват неочаквани неща като грипни ваканции, зимни проблеми, избори, които се явяват като неочаквана дата. Всичко това може да бъде заложено още в началото на учебната година с по-гъвкава програма по отношение на разпределението на учебните дни. Те ще са точно определен брой, но без да са фиксирани. Всяко училище ще може да преценява кога да използва определения брой ваканционни дни. Това би предизвикало дискусия сред родителското съсловие, защото всички сме свикнали да започваме учебната година на 15 септември. Когато обаче възникнат неочаквани неучебни дни през януари или февруари в училищните институции, родителите също са засегнати от тези проблеми и няма какво да правят с децата си. Затова е редно точно този проблем много внимателно да се обсъди и да се стигне до консенсус, с който ваканциите да са гъвкави, в пряка връзка с тяхната реална необходимост. В момента имаме дълга лятна ваканция и много кратки зимна и пролетна. - Последният случай на агресия бе насочен към проблем в комуникацията между родители и учители. Аз, като директор, застанах зад учителите колеги на 51-во училище и по съвместна инициатива с него обсъдихме проблема на последния отраслов съвет в Министерството на образованието. Тогава категорично застанахме на позиция, че трябва да се спазват правилата във всички училища - такива, каквито в момента са разписани и съществуват на законова или подзаконова основа. Тези правила трябва да бъдат спазвани от абсолютно всички участници в учебния процес, без значение дали на тях им харесват или не, дали са им удобни. Никой не трябва да забравя, че основната институция в страната ни за създаване на правила, за създаване на навици за отговорност си остава училището. И когато родителите са на различно мнение от учителите, възниква противопоставяне между двете най-важни възпитателни институции за децата - семейството и училището. Именно поради това възникват понякога и агресивни подходи. - Тези санкции са една необходимост, за да светне лампичката, че правилата са за спазване. В училището в момента категорично липсва една ясна договореност, която да е правилно и точно разписана между всички родители, които са записали децата си в училище. Може да бъде всякак формулирана – договор или етично споразумение, но там трябва точно и ясно да бъде разписано какво ще се случи, ако родителите не се съгласяват с това, което им предлага училището. Какво ще се случи, когато те не са на едно мнение по отношение на санкционирането на тяхното дете за определени отклонения от нормите или ако не са съгласни с оценката, която им е поставена. Съдействието на родителите е една много важна позиция. От родителя не се очаква нищо друго освен да бъде съпричастен и да бъде част от добре подадената му образователна ръка за неговото дете. Всяко едно отдалечаване и несъобразяване с предложения, които училищата дават на родителя, води само до невъзможност за добро възпитание на техните деца. Роден е през 1967 г. в Карнобат Завършил е Факултета по биология на СУ “Св. Климент Охридски” и преподава биология Бил е последователно директор на 150-о СУ, 80-о СУ и 119-о СУ в София Зам.-министър на образованието в кабинета „Борисов 2“ В момента отново е директор на 119-о СУ в София Председател е на Съюза на работодателите в системата на народната просвета на България", "date": "2019.05.10", "title": "Диян Стаматов: Малките матури да се обединят в един тест"}
{"url": "https://www.monitor.bg:443/bg/a/view/tedi-burgazlieva-svali-30-kg-snimki-164736", "text": "Една от най-красивите ни миски Теди Бургазлиева се втали с 30 кг. Преди осем месеца тя  , а вече си върна топ формата. Затова се похвали самата тя с публикация в социалните мрежи. „По време на бременността си качих 30 кг. Докторите ме окуражаваха да ям повече, защото близнаците често се раждат преждевременно и недоносени – под 3 кг. Тогава изобщо не мислих как ще си върна формата. Единственото, което ме интересуваше, беше здравето на бебетата ми. Слава Богу, и двете се родиха над 3 кг, здрави и пухкави. Но тялото ми беше напълно трансформирано. Не мислих, че някога ще си върна формата...“, написа Бургазлиева към снимки, показващи, че всъщност е успяла да се втали отново.", "date": "2019.05.10", "title": "Теди Бургазлиева свали 30 кг (СНИМКИ)"}
