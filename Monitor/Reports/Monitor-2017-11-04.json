{"url": "http://www.monitor.bg/a/view/78653-%D0%A6%D0%B2%D0%B5%D1%82%D0%B0%D0%BD-%D0%92%D0%B0%D1%81%D0%B8%D0%BB%D0%B5%D0%B2-%D0%A5%D1%80%D0%B0%D0%BD%D0%B5%D0%BD%D0%B8%D1%86%D0%B8-%D0%B8-%D0%BC%D0%B5%D0%BD%D1%82%D0%BE%D1%80%D0%B8-v-%D0%B3%D0%BB%D0%B0%D0%B2%D0%B0-%D0%BE%D1%82-%D0%BA%D0%BD%D0%B8%D0%B3%D0%B0%D1%82%D0%B0-%D0%91%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%8F-%D0%9C%D0%B0%D0%B4%D0%BE%D1%84/", "text": "\n                    \n\n \n\n\n\nСпешно социологическо проучване, което изглежда ни в клин, ни в ръкав, раздира екрана на 5 септември 2017 г. Логиката за тази бърза поръчка веднага си идва на мястото. По същото време на конкурентен телевизионен екран тече „семейно интервю“ на Цветан и Антоанета Василеви. Двамата изповядват пред микрофон и камера тяхната версия за случилото се с трезора. Представят се за жертви, а журналистката Любица (Люба) Кулезич ги гледа в захлас. Клати глава, бърчи джуки. В придворната журналистика има заучени пози и фалш. Такива номера има и в социологията по поръчка.\n\nЦъкваме дистанционното и се прехвърляме от BiT към централната емисия на bTV, където мазно се промушва представителна извадка от „изследване на общественото мнение“ за КТБ. Лансира се тезата, че 75% от участниците в него са на мнение, че трезорът е бил фалиран умишлено. Така работи Фабриката за фалшиви новини. Пуска се тенденциозно нещо, което обслужва интересите на един или друг олигарх. Не е задължително да отговаря на критериите за достоверност. Може да е на принципа „една жена каза“. Важното е да се хвърли някакво твърдение в публичното пространство, което да се тълкува, коментира и най-вече – да се манипулира.\n\nСоциологическото изследване, което е нещо като черешката на тортата в защитната теза на банкера беглец, е направено от негови стари познайници. Това са Андрей Райчев и Кънчо Стойчев. Другарите на Цветан Василев така са се престарали, че в т. нар. изследване излизат с твърдението, че едва 15% от хората са убедени във вината на фараона Василев за разсипията на трезора.\n\nСоциолозите милионери са част от дружината помагачи, ангажирани да заметат следите на фараона Василев и да прикрият кражбата на века.\n\nКънчовците, както ги наричат в техните среди, официално са бодри пенсионери, след като през 2013 г. уж спряха да се занимават със социология. Месеци след като се разрази скандалът с източването на Фонд „Научни изследвания“, в който те имаха дейно участие, двамцата с гръм и трясък се оттеглиха от бизнеса си. По примера на един техен съратник, който също преди време уж емигрира в Сингапур, а след като облаците се разнесоха над главата му, отново изпълзя на припек, Кънчовците също запретнаха ръкави и се заеха с това, от което се изхранват – манипулации.\n\nИзразителите на общественото мнение, както се опитват да се представят, използват официалната си марионетка Първан Симеонов, който по документи се води изпълнителен директор на социологическата им агенция „Галъп“. Симеонов бе активиран, за да даде програмно интервю, в което да изпее опорните точки на задкулисието – как между БСП и ДПС нямало разлика, единствената опозиция била БСП, но само защото „истинската десница“ не била в парламента и не можела да защитава интересите на хората. Всичко това налагало спешно да се намери човек, който да въведе ред и да наложи съдебна реформа. Говорещата глава на Андрей Райчев и Кънчо Стойчев само дето не спомена, че изразителят на народната воля трябва да е къдрав, брадат и да е бивш министър на правосъдието. Ако за някого е учудващо защо продукт на ултракомунистическата номенклатура рони тежки сълзи за партии, създадени в лаборатория по драгалевска рецепта, е нужно да се разгледат подробностите.\n\nВъпросното интервю е публикувано в сайта „Медиапул“, собственост на бившата говорителка на Иван Костов – Стояна Георгиева. Сайтът е основен елемент на Фабриката за фалшиви новини, конструирана от кръга „Капитал“ на Иво Прокопиев и присъдружните му олигархични медии. Прокопиев и побратимите му, създадени от Иван Костов – Цветан Василев, Гриша Ганчев и Огнян Донев, имат сериозни проблеми с правосъдието. Трима от тях са подсъдими, а един – обвиняем, и дават мило и драго (пари, медии, влияние, финансирани от тях политици), за да овладеят съдебната система и да се спасят от наказателно преследване. Поради тази причина Фабриката за фалшиви новини работи с пълна сила, за да замаже следите от престъпленията им и да манипулира обществото в посока, изгодна на техните интереси. Кънчовците пък имат доста сериозен мотив да служат на фабриката.\n\nИстината е, че „социолозите милионери“ както те самите се наричат, са съучастници в източването на Корпоративна търговска банка. Двамата са държани на хранилка от банкера беглец Цветан Василев и също са се облажили от милиардите левове, откраднати от вложителите в трезора. Кънчев и Стойчев са съдружници в „Научнотехническо обслужване - НТО“, която изгря именно в скандала с фонд „Научни изследвания“. В тази компания обаче мажоритарният дял се държи от \"Сентръл техноинвест\". Въпросната фирма няма как да е позната на обществото с дейността си, тъй като е „куха“. Точно така я нарича прокуратурата в „общия поглед върху модела КТБ“, публикуван заедно с внасянето на обвинителния акт срещу Цветан Василев и съучастниците му в източването на КТБ.\n\n„Сентръл техноинвест“ фигурира в списъка с 80 компании, които Цветан Василев ползва, за да конструира финансовата си пирамида и да открадне близо 4 млрд. лв. от вложителите в КТБ. „Фирми, които нямат реална дейност, нямат бизнесидея (проект) и нямат действителен собственик – бенефициент на кредитния ресурс. Тези дружества наричаме условно кухи дружества.“ Това гласи описанието, което държавното обвинение дава за компаниите, сред които е и тази, с която си партнират Кънчовците.\n\nПо-интересното е, че собственик на \"Сентръл техноинвест\" се води „ТЦ ИМЕ Вест“ - компания, която е в същия списък на „кухи дружества“, но е пряк кредитополучател от КТБ и в момента се управлява от синдик. В списъка с некоректните длъжници към трезора, който синдиците на КТБ публикуваха преди време, „ТЦ ИМЕ Вест“ фигурира срещу 30 837 671 евро непогасени задължения. Схемата, по която мустакатият аферист е „захранил“ двамата социолози, е традиционната - куха фирма тегли необезпечен кредит от КТБ, прехвърля пари на друга компания, която пък влиза в съдружие с „правилните хора“, които да се облажат от парите на измамените вложители. Не е за подминаване фактът, че управител на \"Сентръл техноинвест\" е Мартин Апостолов – човекът, посочен от прокуратурата за ръководител на звеното „юристи“ към пирамидата КТБ, които обслужват кухите фирми на Цветан Василев.\n\nВъпросната фирма “Научнотехнологично обслужване - НТО”, в която Кънчовците са съдружници с куха фирма на Цветан Василев, официално се занимава с научни технологии в сферата на стволовите клетки. Според Търговския регистър на България тя е активна и до момента, а ако се съди от финансовите отчети от последните години, докарва нелоша печалба. Интересът на социолозите към медицинските иновации пък може да бъде обяснен с факта, че фирмата им е бенефициент по европроект и е прибрала няколкостотин хиляди лева от фондовете на ЕС.\n\nСъвместните инициативи на Цветан Василев с Кънчо Стойчев и Андрей Райчев са не само доходоносни, а продължават и до момента. Наблюдаващият прокурор по делото за КТБ Иван Гешев обясни малко преди излизането на изследването им, че е очаквано публични личности, които са получавали пари от Цветан Василев, сега да се опитват да ги оправдаят, поставяйки се в услуга на банкера беглец. Тоест не е учудващо, че щом Кънчовците още печелят от откраднатите пари от КТБ, биха се поставили в услуга на Фабриката за фалшиви новини. Учудване буди само защо прокуратурата гледа безучастно как се правят медийни кампании с пари, откраднати от КТБ, и не прави нищо по въпроса.\n\n„Този „Галъп“ не е онзи „Галъп“, пише в. „Телеграф“ преди време за социологическата агенция, която Кънчовците ползват за основна трибуна на изявите си. Причината е, че едва ли има човек, когото да спрете на улицата по целия свят, който да не каже, че е чувал за известната социологическа агенция \"Галъп\". Тънката разлика е, че американската компания, основана от Джордж Галъп в средата на ХХ век, която е един от пионерите в измерването на електоралните нагласи и в днешно време има клонове по целия свят, няма нищо общо с фирмата, зад която се крият Кънчовците. Напротив - \"Галъп инк\" дълги години води съдебни битки с ББСС-БГ, в която Кънчо и Андрей са съсобственици, за това, че използва името им неоторизирано, предлагайки услуги в идентична сфера като истинската фирма \"Галъп\". На всичко отгоре през годините двамата схемаджии правят цяла плеяда фирми с „Галъп“ в наименованието, които в различни периоди използват. Последната актуална - „Галъп интерненшънъл болкан“ ЕАД (да не се бърка с едноименната, но ЕООД, която в момента е в ликвидация), е тази, посочена в ЦИК като преброител на парламентарния вот през пролетта. В този „Галъп“ Райчев няма нищо общо – еднолична собственост е на Кънчо Стойчев. Представляващ е Първан Симеонов, а в борда на директорите са 22-годишната Ружа Андреева Райчева и 25-годишната Лилия Кънчева Стойчева.\n\nТук е моментът да отчетем, че ако някой си мисли, че „социолог“ значи човек, който обикаля с тефтер и химикалка в ръка и разпитва хората по улиците, то определено трябва да види фирмената история на Кънчовците. Андрей Райчев е имал пръст в 32 компании и е бил в управата на 27 фирми. По-нисичкият му ортак определено обаче е по-чевръст. Историята свързва Кънчо Стойчев с участие в управлението на цели 44 компании и собственост в 37. Направо е невероятно как им остава време да питат обикновените хора за мнението им. Не че го правят.\n\nОсвен със стволови клетки, бизнесът им е свързан със строителство, ресторантьорство, реклама, издателство, медии, но безспорно перлата в короната им е голфът. Те притежават уникалния комплекс за голф „Блексийрама“, разпрострял се върху цели 1000 декара между Каварна и Балчик. Цялата инвестиция в комплекса надхвърля 35 милиона евро. Дизайнер на игрището за голф е живата легенда в този аристократичен спорт Гари Плейър. В комплекса се предлагат над 25 модела двуетажни вили по дизайн на европейски и американски архитекти. Цялостният проект е за около 400 къщи. „Това са хора, които станаха доста заможни и богати в годините на прехода, а това не става случайно“, каза преди години по техен адрес Цветан Цветанов, който по това време заемаше поста министър на вътрешните работи.\n\nМакар и двамата да са известни под общото малко име Кънчовците, на практика фамилията, която може да им бъде причислена, е Райчеви, благодарение на знаменития татко на Андрей.\n\nПокойният вече Венцел Райчев е истински кадър на тъмночервената номенклатура. Комунист от малък, Венцел е член на РМС, активен борец против фашизма и възпитаник на Москва. Като журналист и преводач десетилетия наред се занимава с разпространение на комунистическата пропаганда, докато в бурните години на Перестройката успява да оглави Светая светих на този ресор - агенция София прес. С неоценимата помощ на своя покровител Андрей Луканов Венцел Райчев успява не само да придобие едноличен контрол над богатата държавна структура, създадена, за да прославя успехите на БКП по света, но и в мътните времена на прехода успява да я източи. Именно при Луканов София прес се отказва от държавна субсидия, но по този начин си издейства и свободата никой от изпълнителната власт да не я контролира. В началото на 90-те Венцел Райчев създава митичната фирма “Планета 999”, в която дял има София прес, но държавата в лицето на агенцията участва само с предоставяне на ресурси – имоти, техника, кореспондентски бюра по света. В същото време „Планета 999“ използва активите пак по предназначение – пропаганда, само че вече в полза на новите силни на деня. Чрез държавните активи Райчев създава поредица от медии, рекламни агенции, издателства и все облагодетелствани са неговите деца.\n\nКънчо Стойчев може и да е потомък на уважаваните сценаристи и писатели Братя Мормареви, но от талантливия си баща Марко май е наследил само хумора, който предизвикват неговите прогнози. Венцел Райчев е истинският негов бащица, тъй като не само му предоставя офиси за първата му частна социологическа агенция (където Андрей е зам.-шеф), но и му осигурява хранилка от държавната София прес. Рекламната агенция на Кънчо „Провижън“ буквално прибира лъвския пай от рекламите на София прес. В същото време синът Андрей е на държавна работа – шеф на статистическата агенция НЦИОМ. Благодарение на хлабавите закони и силното рамо на Андрей Луканов – „червения капиталист“, чийто идеологически последовател е уж „десният“ Иван Костов, Райчев хем е шеф на държавната НЦИОМ, хем развива частната си социологическа агенция, използвайки високия си пост. Така, вместо да им връчи червени куфарчета, пълни с пари, Луканов дава на Кънчовците ключовете към активи на държавата, благодарение на които днес двамата социолози могат да се похвалят като милионери с успешен частен бизнес. Андрей Райчев, разбира се, не дава вид на мултимилионер, тъй като традиционно се явява на публични места с вехти и захабени дрехи, за да заблуди хората, че е обикновен научен работник, а не червен велможа и богаташ.\n\nАскетизмът е поза. Кънчо Стойчев има внушително имение в санданското село Зорница, а Андрей Райчев е стопанин на къща за 1 млн. евро в Бояна.\n\nИмението на Стойчев е внушително и е достойно за богаташ - герой от някой латиноамерикански сериал. Социологът започва да гради чифлика си, като от 2009 г. нататък изкупува десетки ниви от дребни собственици в села в община Сандански, става ясно от справка в Имотния регистър.\n\nТой си харесал мястото на път за Мелник и вече е горд стопанин на 600 декара, като е платил минимум 180 000 лв. само за земята. Върху част от нея е захванал строителството на затворен комплекс с 11 каменни къщи в смесица от мексикански и средиземноморски стил, има дори калдъръмен площад с шадраван по средата, часовникова кула и други екстри, които придават на мястото вид на латиноселце. Нощувката и храната в комплекса са може би сред най-скъпите преживявания от този род в страната. Чаша кафе струва 5 лева, толкова е и чашата минерална вода. Топла супа на обяд и вечеря се предлага на цена от 30 лева, а основно ястие не може да се намери под 50-70 лв. Наемът на една къща за гости също е внушителен – между 500 и 700 лв.\n\nИмението му е туристически обект с винарска изба, има водоем за спортен риболов и други малки екстри. Стойчев имаше намерение да строи и голф игрище, но то пропадна. Социологът първо изгради минирезиденция, която почти всеки уикенд ползва заедно със семейството си. Засади и 5 декара лозов масив, а към него добави и ферма за кокошки и малък краварник с няколко животни. През 2015 г. поиска да прекара водопровод от минералния извор от с. Левуново до с. Зорница с трасе от около 14 километра. Получи благословията на тогавашния общински съвет в Сандански, чийто председател по онова време беше Явор Аргиров, а кмет беше Андон Тотев.\n\nЖители от Левуново обаче не приеха добре идеята да им вземат минералната вода и на два пъти окупираха залата на общинския съвет в знак на протест, че не дават „златото“ им да се изнася. Протестът им не бе чут от местните парламентаристи и те дадоха право на социолога да прекара водопровод и да ползва минералната вода. Решението на общинския съвет бе оспорено в административния съд в Благоевград, но пак бе обявено за законосъобразно. След като станало известно, че минералната вода ще загуби от лечебните си свойства заради дългия път, който трябва да измине до комплекса в Зорница, социологът Стойчев се отказа от идеята за минералния водопровод.\n\nАндрей Райчев пък и досега бяга от отговор на въпроса откъде има пари да се шири в къща за 1 млн. евро в Бояна. Социологът купува и имот в Бистрица през 2012 г., както и парцели на различни места в столицата. Семейството му е притежавало и цяла сграда на столичния бул. „Цар Борис III“, както и апартаменти. През 2013-а е продал апартамент от 50 квадрата в един от най-скъпите квартали на София - „Белите брези“, а четири години по-рано дарява на една от дъщерите си жилище от 52 кв. в центъра на столицата. Синът на Стойчев и една от дъщерите на Райчев пък имат общ хотел в Якоруда в близост до ски писта, като базата е запълнена чак до септември.\n\n \n                    ", "date": "2017.11.04", "title": "Цветан Василев: Храненици и ментори (V глава от книгата \"Българския Мадоф\")"}
{"url": "http://www.monitor.bg/a/view/15138-%D0%93%D0%95%D0%A0%D0%91-%D0%B8%D0%BC%D0%B0-%D0%BD%D0%BE%D0%B2-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%BD%D0%B0-%D0%B7%D0%B4%D1%80%D0%B0%D0%B2%D0%B5%D0%BE%D0%BF%D0%B0%D0%B7%D0%B2%D0%B0%D0%BD%D0%B5%D1%82%D0%BE-%D0%BD%D0%BE-%D1%89%D0%B5-%D0%B3%D0%BE-%D0%BF%D0%B0%D0%B7%D0%B8-%D0%B2-%D1%82%D0%B0%D0%B9%D0%BD%D0%B0/", "text": "\n                    ГЕРБ вече има номинация за нов здравен министър на мястото на подалия оставка проф. Николай Петров. Това съобщи министър-председателят Бойко Борисов в Бургаско, след като инспектира строителството на разширението на пътя Поморие - Ахелой, съобщи Би Ти Ви. Премиерът обаче не пожела да съобщи неговото име. \"Ще стане ясно на 10 ноември\", категоричен бе той.Борисов коментира и плановете на опозицията за вот на недоверие. „Вотът на недоверие е право на всяка една опозиция, но защо избират такъв момент? Ако сме национално отговорни, би трябвало да не го правят сега. Вот на недоверие се прави, за да мине, а не да правиш само парадиране, че правиш вот на недоверие. Ако допуснем, че целта им е да мине, това означава да се озовем без парламент по време на председателството на ЕС”, заяви Борисов, цитиран от NOVA и добави:„В България имаме две хубави поговорки: „Крадецът казва „Дръжте крадеца” и  „В ада на българския казан не е нужно да се слагат пазачи”. Ние можем спокойно да се дърпаме сами надолу и шест месеца, докато сме във фокуса на Европа, да се изговорят всички глупости, които на някого му дойдат на акъла”.Той каза, че от ГЕРБ ще предложат да отпадне и давността за престъпна приватизация. Над 30 милиарда лева са откраднати в България по време на периода на приватизация и до момента няма наказани. Ако някой от ГЕРБ направи нарушения, мигновено партията го изважда от редиците си, добави Борисов.Преди това премиерът свика работно съвещание на кризисния щаб в община Бургас за ситуацията в районите, пострадали при последните проливни дъждове в страната. Кметовете на Бургас и на Камено Димитър Николов и Жельо Вардунски му докладваха, че е създадена организация за ликвидиране на последиците. Всички отговорни институции следят непрекъснато ситуацията с пострадалите домове и процеса на възстановяване на щетите, съобщиха от правителствената пресслужба. Тази седмица двете общини, засегнати най-тежко от пороите на 25 октомври, получиха 1 млн. лв. от правителството за преодоляване на последиците от бедствието. На община Камено се предоставят 600 000 лв., а на община Бургас – 400 000 лв., за разчистване на пътната мрежа, речните легла и деретата от наноси и дървесна маса, както и за неотложно възстановяване на увредените сгради и инфраструктурни обекти. По този начин ще се подпомогне възстановяването на нормалния ритъм на живот в засегнатите територии. До този момент са изградени 4 временни моста в община Камено, докладва още кметът на общината Жельо Вардунски. Вече започна и изплащането на 325 лв. социални помощи на пострадалите домакинства. 318 броя уреди „бяла техника“ трябва да бъдат закупени за пострадалите домакинства в община Бургас и около 400 – за община Камено. В тази акция ще се включи и Българският червен кръст. Вече започна и изплащането на 325 лв. социални помощи на пострадалите домакинства.В ГЕРБ никога не са се водили разговори за коалиция с БСП, нито с ДПС. И за да спрат спекулациите на Конгреса на ГЕРБ на 26-ти ноември ще се вземе решение да не се прави такава коалиция, докато аз съм председател на партията, заяви Бойко Борисов по време на регионалната политическа академия на МГЕРБ, която се провежда в хасковските Минерални бани, съобщиха от пресцентъра на ПП ГЕРБ.Той обясни, че БСП си разчистват сметките помежду си като се обвиняват, че една част от тях били за коалиция с ГЕРБ. “Ние не искаме такъв съюз. Вътрешната опозиция в БСП да си намери друго обяснение с кого е”, заяви Борисов. Той подчерта, че е предложил на втората след ГЕРБ партия да оглави парламента заради стабилността на държавата и предстоящото председателство на Съвета на ЕС. Премиерът коментира, че след изборите е дал възможност на Деница Златева да запази поста си, за да бъде държавата стабилна, въпреки че Лиляна Павлова я превъзхожда в пъти като министър. “Не сме искали никой да купуваме. Стана като приказката:”Ти мен за каква ме мислиш и ако ме мислиш за такава колко даваш?“.Премиерът се обяви категорично против езика на омразата, който започва да се възвръща между Обединени патриоти и ДПС. Той призова патриотите да си мерят приказките и заяви, че ДПС също трябва да проявяват максимална толерантност.Бойко Борисов бе категоричен, че в отношението си към другите партии ГЕРБ винаги отчита, че зад тях седят големи групи български избиратели. “Голяма част от българските мюсюлмани подкрепят ДПС, друга част са зад нас. Ние уважаваме тези, които са ги избрали. Не се обиждат Карадайъ и Симеонов, ГЕРБ или БСП, а всички, които са гласували за нас”, категоричен бе министър-председателят.ГЕРБ и държавата са в отлична кондиция. “Имаме 4% ръст на икономиката, дадохме 700 млн. повече за заплати, 1 млрд. за рехабилитация на училища, детски градини, ВиК, 165 млн. лева за армия и полиция. 120 млн. лева номинал за научни изследвания. Инвестираме в образование”, каза министър-председателят и коментира, че проектобюджетът за 2018 година е добър. Според Борисов алтернативният бюджет на БСП дава повече разходи, но без приходи. “С такава политика ще се счупи държавата. Ще се вдигнат дефицитите, докато свърши резерва”, заяви Борисов.\n\n\n                    ", "date": "2017.11.04", "title": "Борисов нагази в калта"}
{"url": "http://www.monitor.bg/a/view/53783-%D0%A1%D0%B5%D1%81%D1%82%D1%80%D0%B0%D1%82%D0%B0-%D0%BD%D0%B0-%D0%BF%D1%80%D0%B5%D0%BC%D0%B8%D0%B5%D1%80%D0%B0-%D0%B4%D1%80-%D0%9A%D1%80%D0%B0%D1%81%D0%B8%D0%BC%D0%B8%D1%80%D0%B0-%D0%98%D0%B2%D0%B0%D0%BD%D0%BE%D0%B2%D0%B0-%D0%97%D0%B4%D1%80%D0%B0%D0%B2%D0%B5%D0%BE%D0%BF%D0%B0%D0%B7%D0%B2%D0%B0%D0%BD%D0%B5%D1%82%D0%BE-%D0%B5-%D1%87%D1%83%D0%B2%D1%81%D1%82%D0%B2%D0%B8%D1%82%D0%B5%D0%BB%D0%BD%D0%BE-%D0%BC%D1%8F%D1%81%D1%82%D0%BE-%D1%81%D1%82%D0%B0%D0%B2%D0%B0-%D0%B4%D1%83%D0%BC%D0%B0-%D0%B7%D0%B0-%D0%BC%D0%BD%D0%BE%D0%B3%D0%BE-%D0%BF%D0%B0%D1%80%D0%B8/", "text": "\n                    „Проф. Николай Петров си подаде оставката като министър на здравеопазването, защото е човек на честта”, коментира пред NOVA сестрата на премиера Бойко Борисов – д-р Красимира Иванова, която работи от 35 години в системата на здравеопазването. В момента тя е началник на отделението по неонатология в столичната АГ болница „Света София”.„Аз съм убедена, че проф. Петров ще защити името си, но ще го направи не от позицията на министър, а на лекар, професионалист и човек. Аз мисля, че той постъпи правилно, защото от позицията на свободен човек, той може да се защити по правилния начин”, коментира д-р Иванова и добави: „Смятам, че проф. Петров и неговият започнаха доста големи реформи, които досега не са правени. Аз предполагам, че той е знаел в какво стъпва. За мен случилото се е атака – заради това, че най-вероятно се нарушават големи интереси” .„Министерството на здравеопазването управлява третия по обем бюджет в държавата. Става дума за изключително много пари. Може би и там се получава някакъв конфликт в каква посока биха тръгнали тези пари”, каза още тя.Д-р Иванова призна, че с премиера имат споразумение. „Той не разбира от бебета, аз не разбирам от политика. Може би се е случвало 2-3 пъти да го попитам нещо от чисто човешко любопитство, отговорът му е бил „Не ти трябва да знаеш”, обясни тя.„Той винаги държи семейството си много настрани от политиката и от собствените си решения, от което аз и моите близки сме много доволни. Моята съвест е изключително спокойна, че никога и в никакъв момент аз не съм си позволила да се намесвам в каквото и да е било”, подчерта д-р Иванова.Наскоро тя се сдобила с още двама внука. Близнаците Борис и Красимир са родени преди малко повече от седмица. „Синът ми определи имената. Той много искаше едното бебе да се казва Борис – това е името на нашата фамилия и на моя дядо по баща. Моят брат е кръстен на него. Синът ми каза: „В семейството на баба и дядо е имало Краси и Боби и аз искам и в моето семейство да има Краси и Боби”, обясни д-р Иванова. Източник Блиц\n\n\n                    ", "date": "2017.11.04", "title": "Сестрата на премиера д-р Красимира Иванова: Здравеопазването е чувствително място, става дума за много пари"}
{"url": "http://www.monitor.bg/a/view/52980-%D0%A0%D1%83%D0%BC%D0%B5%D0%BD-%D0%A0%D0%B0%D0%B4%D0%B5%D0%B2-%D0%A2%D0%B2%D1%8A%D1%80%D0%B4%D0%B5%D0%BD%D0%B8%D0%B5%D1%82%D0%BE-%D1%87%D0%B5-%D0%A7%D0%B5%D1%80%D0%B2%D0%B5%D0%BD%D0%B0%D1%82%D0%B0-%D0%B0%D1%80%D0%BC%D0%B8%D1%8F-%D0%B5-%D1%81%D0%BF%D0%B0%D1%81%D0%B8%D0%BB%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%82%D0%B5-%D0%B5%D0%B2%D1%80%D0%B5%D0%B8-%D0%B5-%D0%B4%D1%8A%D0%BB%D0%B1%D0%BE%D0%BA%D0%BE-%D0%BD%D0%B5%D0%BF%D0%BE%D0%B7%D0%BD%D0%B0%D0%B2%D0%B0%D0%BD%D0%B5-%D0%BD%D0%B0-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B8%D0%BB%D0%B8-%D0%BE%D0%BF%D0%B8%D1%82-%D0%B7%D0%B0-%D0%BF%D1%80%D0%BE%D0%B2%D0%BE%D0%BA%D0%B0%D1%86%D0%B8%D1%8F/", "text": "\n                    Твърдението, че Червената армия е спасила българските евреи, е дълбоко непознаване на историята или опит за провокация”, заяви президентът Румен Радев по повод изказванията на говорителя на външното министерство на Русия Мария Захарова.Той добави, че страната ни е имала адекватна реакция на изказванията.Президентът беше попитан дали сегашната ни армия е мотивирана. „Армията се мотивира с много неща, най-вече с отношение. Очаквам държавническо отношение към армията, към всички проблеми, най-вече към проблемите на хората в нея и към тяхната подготовка.Той добави, че бюджетът за 2018 г. не може да реши всички проблеми в сектора, но „все пак е едно усилие на правителството”.Радев почете паметта на падналите във войните за национално обединение български воини на Архангелова (мъжка) задушница. На Централните софийски гробища президентът положи венец пред мемориала на загиналите герои.На ритуала присъстваха министърът на отбраната Красимир Каракачанов, началникът на отбраната ген. Андрей Боцев, командири на родовете войски, ветерани, дипломати и много граждани.Заупокойната молитва във Военния мавзолей-костница на Централните софийски гробища беше отслужена от епископ Тихон.\"Нека се окажем достойни наследници на духа и на корените нио\" - каза епископ Тихон.С падане на колене присъстващите почетоха паметта на воините, загинали за Отечеството. Бяха поднесени венци и цветя пред Военния мавзолей - костница и пред паметните плочи с имената на българските военнослужещи, загинали при изпълнение на служебния си дълг.Ритуалът с военни почести се провежда от 1924 г. и е прекъснат след идване на тоталитарния режим на власт. Традицията е възстановена през 1992 г. от Министерството на отбраната и Съюза на военноинвалидите и военнопострадалите.Категоричен бе и министърът на отбраната Красимир Каракачанов, който определи като исторически скандал изказването, дошло от Москва. Каракачанов заяви:\nИстината е, че спасението на българските евреи е дело на българския народ, защото в своята вродена толерантност, българите винаги са били толерантни към другите - а между българите и евреите, за разлика от много други държави, в които антисемитизмът е бил политика, в България, той никога не е имал своите проявления.\nГоворителката на руското външно министерство е много симпатична, но е пропуснала да прочете българската история по-задълбочено, каза още министърът на отбраната.Подобен бе и коментарът по темата на бившият служебен министър-председател Огнян Герджиков в сутрешния блок на ТВ Европа. \"Това е толкова очебийно несъстоятелно. Тя или няма представа от нещата или просто ни провокира. Не мога да си представя да има трета версия. Един сериозен човек, а тя би трябвало да е такъв, не може да си позволява така да говори абсолютни неистини, след като историята няма съмнение по това кой всъщност е спасил българските евреи. Най-малко това е съветската армия, най-малко\", каза Герджиков.Бившият служебен премиер не подкрепи искания от БСП и ДПС вот на недоверие към кабинета. \"Струва ми се, че в навечерието на нашето председателство на Съвета на Европейския съюз като че ли не е много удачно да се иска вот на недоверие. Това създава известно усещане за някаква нестабилност. Не че този вот ще мине, но ето, остават малко повече от месец, месец и половина, не бива такива трусове, или поне да го показваме по този начин пред Европа\", допълни Герджиков.\n\n\n                    ", "date": "2017.11.04", "title": "Румен Радев: Твърдението, че Червената армия е спасила българските евреи, е дълбоко непознаване на историята или опит за провокация"}
{"url": "http://www.monitor.bg/a/view/76048-%D0%9A%D0%BE%D1%80%D0%BD%D0%B5%D0%BB%D0%B8%D1%8F-%D0%9D%D0%B8%D0%BD%D0%BE%D0%B2%D0%B0-%D0%96%D0%B8%D0%B2%D0%B5%D0%B5%D0%BC-%D0%B2-%D0%B4%D0%B2%D0%B5-%D1%80%D0%B0%D0%B7%D0%BB%D0%B8%D1%87%D0%BD%D0%B8-%D0%B4%D1%8A%D1%80%D0%B6%D0%B0%D0%B2%D0%B8/", "text": "\n                    “Живеем в две различни държави. В тази на управляващите, в която по думите им има спокойствие. В истинската - всеки месец хората са на улицата и протестират”. Това заяви на среща с граждани в Разград председателят на БСП Корнелия Нинова, цитирана от пресцентъра на червената партия.\n\n“Според ГЕРБ те дават път на младите и можещите. Но в деня на будителите младите учени излязоха на протест за унизителните условия, в които работят. В паралелната държава на Борисов има сигурност, в истинската всеки месец полицаи, пожарникари са на протест, а пилоти отказват да летят”, каза още Нинова.\n\nТя продължи, че в държавата на правителството пенсиите растат, а в истинската пенсионерите излязоха по площадите с мъката, че няма как да живеят с двеста лева. “За ГЕРБ здравеопазването е приоритет, а в истинския живот болници фалират и лекарите са на улицата, защото не искат да бъдат пребивани, докато спасяват човешки живот. ГЕРБ всеки ден ни убеждават, че има икономически растеж, излишъци, стабилност и просперитет. Вие в област Разград усетихте ли ги, имате ли сигурност, по-лесно ли си плащате сметките? Ако ми кажете да, живеем по-добре,веднага си оттеглям думите, но ако кажете не, нека се хванем заедно и променим това”, каза още Нинова. По думите й паралелната държава седи сита в кабинетите, а реалната е тук-по площадите, на протестите, в домовете на хората. “Вие сте силата, защото сте истински. Освободете се от страха и апатията си. Не е вярно, че нищо не може да се промени. Може. Просто го поискайте”, призова Нинова.\n                    ", "date": "2017.11.04", "title": "Корнелия Нинова: Живеем в две различни държави"}
{"url": "http://www.monitor.bg/a/view/58182-%D0%A0%D0%B0%D0%B7%D0%BA%D1%8A%D1%81%D0%B0%D0%BD%D0%BE-%D0%BD%D0%B5%D0%B1%D0%B5-%D0%B1%D0%B5%D0%B7-%D0%B4%D1%8A%D0%B6%D0%B4-%D0%B2-%D0%BD%D0%B5%D0%B4%D0%B5%D0%BB%D1%8F/", "text": "\n                    През нощта ще преобладава ясно и почти тихо време. Утре облачността ще е разкъсана, без валежи. Повече слънце ще има над Западна България, а по-значителна ниска облачност ще се задържа над източните райони. Ще духа слаб до умерен североизточен вятър. Минималните температури ще са между 2 и 7 градуса, а максималните ще са предимно между 12 и 17 градуса.\n\nАтмосферното налягане ще се повиши и ще е по-високо от средното за месеца.\n\nНад планините ще преобладава слънчево време. Ще духа умерен, по високите и открити части – до силен вятър от север-североизток. Максимална температура на височина 1200 метра около 7 градуса, на 2000 метра – около 1 градуса.\n\nНад Черноморието облачността ще е предимно значителна, ниска слоеста, но само на отделни места ще прегърми. Ще духа до умерен североизточен вятър. Максимални температури на въздуха: 13-15 градуса, близки до температурата на морската вода. Вълнението на морето ще бъде 2-3 бала.\n                    ", "date": "2017.11.04", "title": "Разкъсана облачност и без дъжд в неделя"}
{"url": "http://www.monitor.bg/a/view/80800-8-%D0%BF%D0%BE%D0%B5%D1%82%D0%B8-%D0%B2%D1%8A%D1%80%D0%BD%D0%B0%D1%85%D0%B0-%D0%BB%D0%B5%D0%BD%D1%82%D0%B0%D1%82%D0%B0-%D0%BD%D0%B0-%D1%86%D0%B5%D1%80%D0%B5%D0%BC%D0%BE%D0%BD%D0%B8%D1%8F%D1%82%D0%B0-%D0%B7%D0%B0-%D0%97%D0%BB%D0%B0%D1%82%D0%BD%D0%BE%D1%82%D0%BE-%D1%8F%D0%B9%D1%86%D0%B5/", "text": "\n                     \n\n \n\n8 майстори на мерената реч върнаха „лентата“ назад във времето за тазгодишната, 34-та по ред церемония по връчването на наградите от най-стария национален конкурс за младежка поезия на името на Веселин Ханчев в Стара Загора.\n\nЛауреати на почетния приз от времето още преди 1989 година прочетоха стиховете, с които са впечатлили тогавашните журита.\n\nСред тях бяха вече утвърдени автори като Мария Донева, посланичката по света на писателите от Чили, преводачката  Виолета Бончева , режисьорът Крум Филипов, постановчик на „Балада за Георг Хених“ на Виктор Пасков, поетесите  Оля Стоянова и Катерина Васева.\n\nБлизо 100 почитатели на мерената реч препълниха една от залите на старозагорския исторически музей, където след продължило близо три часа литературно четене станаха известни тазгодишните наградени.\n\nНад 700 творби в мерена реч е прочело журито с председател Марин Бодаков, въпреки ограниченията за възрастовия диапазон /от 14 до 25 ненавършени години/ журиращите са допуснали до надпреварата и 12-годишната Паолена от Трявна.\n\n„Конкурсът е на много високо  ниво. Най-важното  обаче са вашите бъдещи приятелства. Тук големият победител е добрата поезия”,коментира Бодаков преди да обяви носителката на Златното яйце – 24- годишната „шотландска“ възпитаничка Надежда Тричкова, която впечатли екзаменаторите с творбата си „Невена от Радиото“.\n\nЛауреатката работи за чуждестранна компания, занимаваща се с медиен мониторинг, тя  има нелеката задача до няколко месеца да представи ръкописа си за първа стихосбирка, с чието издаване се ангажира община Стара Загора.\n\nВ неделя участниците в конкурса бяха в къща музей „Гео Милев“, където се проведе традиционната поетична работилница, на 10 ноември те ще представят стиховете си и в столичното читалище „Бачо Киро 1945“.\n                    ", "date": "2017.11.04", "title": "8 поети върнаха „лентата“ на церемонията за Златното яйце    "}
{"url": "http://www.monitor.bg/a/view/26964-%D0%98%D0%B2%D0%BE-%D0%9F%D1%80%D0%BE%D0%BA%D0%BE%D0%BF%D0%B8%D0%B5%D0%B2-%D0%9F%D0%B0%D1%80%D0%B8-%D0%BE%D1%82-%D0%B2%D1%8F%D1%82%D1%8A%D1%80%D0%B0-iv-%D0%B3%D0%BB%D0%B0%D0%B2%D0%B0-%D0%BE%D1%82-%D0%BA%D0%BD%D0%B8%D0%B3%D0%B0%D1%82%D0%B0-%D0%A5%D0%B8%D1%89%D0%BD%D0%B8%D0%BA%D1%8A%D1%82-%D0%BE%D1%82-%D0%9A%D0%B0%D0%BF%D0%B8%D1%82%D0%B0%D0%BB/", "text": "\n                    \n\n \n\n\n\nУправлението на Костов е златен период за „Агнешките главички“ и кръга „Капитал“. След като ОДС губи властта си, Николов и Прокопиев бързо се преориентират и пак хващат златния дявол за опашката – овладяват цял нов сегмент на енергетиката чрез настъпление по два вектора – търговията с ток и изграждането на ВЕИ (възобновяеми енергийни източници).\n\nБизнесът на Николов и Прокопиев се развива с геометрична прогресия. Приходите от сектора съперничат на тези от продажбата на оръжие или фармацията. В задачата им помагат двама министри в различни правителства – Лидия Шулева и Румен Овчаров, и трима шефове на ДКЕВР (сега КЕВР), ръководили комисията от 2001 г. до наши дни, като последният е видният костовист Иван Иванов.\n\nЗа връзките и взаимното обслужване между кръговете „Капитал“ и „Агнешки главички“ и вицепремиера в правителството на Симеон Сакскобургготски Лидия Шулева може да се напише обемист труд. Сръчните разградски крале на приватизацията владеят такива хватки, че хем не си поплюват, докато въртят схеми, хем излизат сухи след всяка поредна проверка на прокуратурата, която се опитва да ги разследва.\n\nНа кого му пука, че всеки досег на Иво Прокопиев с приватизация на българско предприятие завършва по обичайния начин – с призовка от прокуратурата заради колосални нарушения. Прокопиев разбира важността на представителната част при общуването с диспечерите в изпълнителната власт, затова създава неправителствена стопанска организация с гръмкото име „Българска международна стопанска асоциация“. Понеже не успява да развие творението си, залага на утвърдена марка и успява да стане зам.-председател на Съюза на работодателите. Фирмата му „Вивид пауър“ скоро след основаването си в края на 2006 г. получава лиценз за търговия с електроенергия. Регистрирана е на 16 октомври и на 18 декември вече е с лиценз. „Вивид пауър“ е част от обръча от фирми, свързани с министъра на икономиката и енергетиката в правителството на тройната коалиция Румен Овчаров. Не се учудвайте, това е част от успешната стратегия на кръга „Капитал“ и кръга „Агнешки главички“ – обичат да поучават другите на принципност, праволинейност и дясна политика. Баш приватизаторът от предишните две правителства добре знае как да подходи – нужно му е намигане на важен фактор в енергетиката, като например Р.Овч.\n\nОттук нататък червенобузото момче няма проблеми с управлението на тройната коалиция, заема изгодни позиции и осъществява добри контакти. Наследникът на Шулева Румен Овчаров продължава същата дружеска политика спрямо Прокопиев. В резултат милионерът влиза в бизнеса с износ на ток. „Вивид пауър“ е 100% собственост на „Вивид Пи Джи“, с мажоритарен собственик по това време добре познатата от сделката с „Каолин“ АД „Алфа Финанс Холдинг“. Въпреки че би трябвало да има дългогодишна практика, компанията на Прокопиев получава документа от раз, а това й гарантира сериозни позиции на този възникващ пазар.\n\nКомпанията се управлява от дясната ръка на Прокопиев Румяна Георгиева, която е бивш кадър на „Булгаргаз“ и е основен двигател в енергийните схеми на олигарха, свързани с продажбата на ток. Резултатите от оперирането на свободния пазар чрез покупката на евтина енергия от АЕЦ „Козлодуй” и продажбата й на индустриални предприятия са повече от добри - за 2008 г. дружеството има 113 млн. лева оборот и 4,8 млн. лева печалба. Това са 4% от продажбата на 1,25 млрд. киловатчаса на свободния пазар. През „Вивид пауър“ Прокопиев влиза в още една фирма – „Енерджи партнърс“. Фирмата е съществуваща, част е от румънски холдинг, има и лиценз за ток, получен през февруари 2006 г. Първоначално в ръководството й влиза човекът на Прокопиев – Румяна Георгиева, а скоро след това и „Вивид пауър“. Калоян Кънев е техническият директор в компаниите „Вивид пауър“ и „Енерджи Партнърс“. Той през 2010 г. е избран за член на управителния съвет на „Е.ОН България Продажби“.\n\nПрез 2007 г. Прокопиев се насочва към един от най-важните сегменти на пазара на енергия от ВЕИ-та – производството на соларни панели и строителството на ВЕИ паркове. За целта стъпва на две холдингови структури (които днес вече са фалирали, след като спря политическата подкрепа за ВЕИ-та, изразена в грабителски закони). „Соларпро холдинг“ АД е създаден през декември 2009 г. в резултат на преструктуриране на дейността на групата „Алфа Финанс Холдинг“ АД в областта на възобновяемите енергийни източници. Контролира се чрез непряко участие от „Алфа Финанс Холдинг“ АД (85,5%). Миноритарни акционери са Николай Беров и Румяна Георгиева, които държат по 6,5%. Има три основни бизнес направления. Първото е производство и монтаж на тънкослойни фотоволтаични панели на базата на аморфен силиций. Второто направление включва производство на технологично оборудване за първото производство чрез дъщерното дружество „Аутомейшънпро“ ЕАД. Третото направление е изграждане и управление на фотоволтаични електроцентрали и други генериращи мощности, използващи възобновяема енергия, чрез специално създадени дружества, дъщерни на „Алфа Енерджи Холдинг“ ЕАД.\n\n„Алфа Енерджи Холдинг“ е втората структура, дейността на която беше да менажира ВЕИ парковете на Прокопиев. Само за 2009 г. приходите на „Соларпро“ АД от инсталиране на фотоволтаични електроцентрали са за 13,17 млн. лева. „Соларпро холдинг“ АД има три дъщерни дружества. За 2009 г. „Соларпро“ АД отчита 421 хил. лв. печалба (при загуба от 907 хил. лв. за 2008 г.) За 2011 г. приходите на холдинга възлизат на внушителните 46,4 млн. лв., а печалбата – на 6,13 млн. лв. „Соларпро холдинг“ АД построи в онези златни години за ВЕИ-тата най-голямата фотоволтаична електрическа централа (ФЕЦ) „Янково“, с номинална мощност 2,4 МWp (мегават пика), разположена върху 116 хил. кв.м. Централата се намира в Североизточна България, в района на с. Янково, Шуменска област. Към 15 февруари 2010 г. цялата мощност на централата е инсталирана и успешно свързана към електропреносната мрежа на E.OН.\n\nМакар да стъпва на пазара през 2007 г., Прокопиев следи и пробва да акушира с лобистки механизми и статии във флагмана на медийната си група „Капитал“ на всяка законододателна промяна, свързана с въвеждането у нас на европейските директиви за използването на ВЕИ-та. Първият български нормативен акт, свързан с това, всъщност е решение от 2003 г. на ДКЕВР, с което се определя цена на изкупуване на енергията, но цената е толкова ниска, а разходите – толкова големи, че до 2005 г. в България има само 2 мегавата перки и никакви фотоволтаици. В средата на 2006 г. обаче цената е вдигната с 50%, а в края на същата година ДКЕВР определя почти 900 лева на мегаватчас с ДДС за фотоволтаици. През 2007 г. - годината, в която Прокопиев стъпва в тази сфера на енергетиката, е приет Законът за възобновяемите и алтернативните източници на енергия и биогорива, даващ изключителен набор от преференции на ВЕИ централите – задължителното им присъединяване към мрежата, и то в удобна за тях точка, кратки срокове за връзването им към системата на Електроенергийният системен оператор (ЕСО) или ЕРП-тата, а самата цена е закована на 12 години. През 2008 г. стимулите се засилват още повече, като за фотосоларите срокът е вдигнат на 25 г. Така е дръпнат спусъкът на бясното строителство на фотоволтаици, довело през 2012 г. до набъбването на сметките ни с 13% заради добавката зелена енергия и последвалите граждански протести срещу високите сметки за електричество. Бумът на присъединени ВЕИ мощности е толкова голям, че в средата на 2012 г. ЕСО е принуден да въведе ограничения пред присъединяването на нови мощности. Приети са и промени в Закона за възобновяемите енергийни източници (ВЕИ) – намален срок за задължителното изкупуване на екоенергията, увеличени разходи за инвеститорите, които вече трябва да плащат авансово такса за присъединяване на бъдещите им мощности, и общо намаляване на цената за изкупуване на енергията от ВЕИ. С това се слага край на далаверата на Прокопиев с ВЕИ-тата. Приходите на „Соларпро“ падат наполовина, а впоследствие се сриват. Част от завода му за соларни панели в Силистра е изнесен в Китай, а НАП – Силистра, разпродава друга част от имуществото и линията за производство заради задължения. Чудно ли е тогава, че Прокопиев, неговите медии и сателитните сайтове от фабриката за фалшиви новини са в челото на опитите да се конструира новата политическа формация „Дай, България“, която отново да ги обслужи. Фотоволтаиците обаче остават като цяло в ръцете на Прокопиев, макар и вече оплетени в схеми от офшорки, през които се превърта съмнителното им финансиране от парите за втора пенсия на 1,2 млн. български граждани, за което ще стане дума малко по-късно, защото продължават да са кокошка, снасяща златни яйца. Доклад на Сметната палата от одита й в ДКЕВР показва, че от 2009 г. до средата на 2012 г. чрез добавката зелена енергия в сметките ни ВЕИ-тата са извадили от джоба ни 807 312 000 лева. Основен дял от фотоволтаиците, участващи в това гигантско ужилване, е на Иво Прокопиев. Това потвърждава през 2015 г. и Валери Симеонов - шеф на Патриотичния фронт и председател на временната анкетна комисия в тогавашното НС, разследваща далаверите в енергетиката. „Същият този (Иво Прокопиев – бел.ред.) има десетки, да не са стотици ВЕИ-та, които е изградил точно в зората на далаверата, когато е било най-изгодно. Една от най-големите лъжи, които са приложени, за да се въведе в експлоатация едно от неговите най-големи ВЕИ-та, е, че по строителни документи има една мощност, а е присъединена като два пъти по-голяма. Той е създал фирми с негово участие, след което по незнайни причини изведнъж се изтегля от тях като име. Те са претърпели много такива промени и пререгистрации и продажби на собствеността и накрая собственик се оказва секретарката му“, разкрива Симеонов през август 2015 г. в интервю за агенция Фокус.\n\nВсъщност Прокопиев и Агнешкия крал Николов са нещо като енергийни вампири, докарали скъпия ток. Николов има пряко дялово участие в няколко фирми към момента, две от които свързани с ВЕИ, сочи справка в ДАКСИ. Това са МАТ ООД и „ФЕЦ Перун“ ООД. Третата фирма „Фамилекс-3“ е с предмет на дейност в областта на недвижимите имоти и хотелиерството. МАТ ООД – Разград, се занимава с производство на метални конструкции за фотоволтаичните електрически централи (ФЕЦ). Там Николов държи дял от една трета заедно с двама други съдружници. Чрез МАТ ООД участва в още фирми от сектора на ВЕИ. Първата е „Енерджи дивелъпмънт“, която се занимава с изграждане на ВЕИ и търговия с ток. Втората е „Стройинвест“ ЕООД - Разград, която е специализирана в областта на строителството. Третата е В2М ООД с предмет на дейност производство на ток от ФЕЦ. Четвъртата е “Венто Еко Енерджи“ ООД, която също се занимава с производство на ток от ВЕИ. Петата е ФЕЦ „Перун“, където Николов има и пряко участие от 58%. Отделно МАТ ООД държи 16% във ФЕЦ „Перун“. Има и трети съдружник, разбира се - главният му авер от кръга на „Агнешките главички“ Велеслав Тачев, с дял 26%. Последната дъщерна фирма на МАТ ООД е „БулПВ“ ООД. Тя се занимава с проектиране, изграждане и експлоатация на енергийни системи, свързани с алтернативни източници. Николов участва в управлението ФЕЦ „Перун”, на „БулПВ“, както и на „Грийн енерджи парк“ ЕООД. В първите две е управител, в третата е член на борда на директорите и представител на фирмата. „Грийн енерджи парк” е собственост на ФЕЦ „Перун“ – фотоволтаична централа в община Разлог. В предмета й на дейност е записано придобиване, изграждане, управление и експлоатация на енергийни обекти, производство на електроенергия от алтернативни източници. Справка в ДАКСИ показва връзките между олигарха Иво Прокопиев и Агнешкия крал Никола Николов. Това сочи протокол от общо събрание на ФЕЦ “Перун“. Според него тримата съдружници, сред които е и Николов, дават съгласието си през 2014 г. ФЕЦ „Перун“ да изкупи 4 522 500 поименни акции на „ПИ ВИ Инвестмънтс” и на „Алтърнатив инвестмънтс“ (дружества на Иво Прокопиев) в капитала на „Грийн енерджи парк“. Самото изкупуване става срещу изплащане на задълженията на двете дружества към ФЕЦ „Перун“ в размер 6 100 564 лева. В резултат на сделката „Грийн енерджи парк“ става 100% собственост на ФЕЦ „Перун“. Николов днес е сред управляващите на Българската фотоволтаична асоциация и беше сред диригентите на протестите срещу орязването на далаверата със зелената енергия.\n\n„Йовета-глас“ е още едно дружество, което фокусира бизнес връзките между Николов и Прокопиев. След като оглавява икономическата комисия в парламента по времето на Костов, Николов прехвърля основния си бизнес на близкия си сподвижник Велеслав Тачев. Той поема повереното чрез ЕТ „Йовета Велеслав Тачев“. По-късно Николов регистрира на името на своя сътрудничка „Йовета глас трейдинг“ ЕООД, към което той е „консултант“. Именно от тази позиция той контролира де факто целия внос на строително стъкло и стъклен амбалаж. Няколко години по-късно – през 2008 г., Никола Николов вече официално фигурира като акционер и председател на борда на директорите на дружеството „Йовета глас трейдинг“, показва справката в ДАКСИ. Там е притежавал 800 000 акции, което е 50% от капитала. Останалите акционери са от фамилията Тачеви - Велеслав Тачев, Евгени Тачев и Йорданка Тачева. Впоследствие като акционер в дружеството влиза и „Алфа кепитъл мениджмънт“ – фирма, свързана с Иво Прокопиев. Дружеството на разградския му ортак записва 560 000 лева в капитала на „Йовета глас“. По-късно става едноличен собственик на капитала на фирмата, която се преименува на „Йовета глас“ ЕАД. Близкият до сърцето на Агнешкия крал Велеслав Тачев присъства и във фирмата „Йовета-2005“ ООД. Там той е съдружник със сина си Евгени Велеславов Тачев и с дъщерята на Агнешкия крал Райна Николова Джипова.\n\nРайна Джипова от своя страна е едноличен собственик и във фирмата „Солар Плант“ ЕООД. Дъщерята на тамадата на кръга „Агнешки главички“ е и съсобственик във фирма „Евромед-София“ ООД. Върху много от фирмите, свързани с Николов, има запори от банки. Например върху „Грийн енерджи парк“ е имало залог от страна Алфа банк, който впоследствие е заличен. В момента предприятието е заложено в полза на Сосиете Женерал Експресбанк и Хипо Ное групе банк. Върху „Енерджи дивелъпмънт“ пък има залог на дружествен дял и на търговско предприятие от страна на ОББ. Размерът на залога е 3 239 109 лева. Върху В2М пък има залог от Токуда банк, а върху „Венто Еко Енерджи“ залогът е в полза на Уникредит Булбанк, като е в размер на 2 500 000 евро. Както виждате, става дума за едно вдъхновяващо сътрудничество, покълнало още при ерата на Костов.\n                    ", "date": "2017.11.04", "title": "Иво Прокопиев: Пари от вятъра (IV глава от книгата \"Хищникът от \"Капитал\")"}
{"url": "http://www.monitor.bg/a/view/39790-%D0%A1%D1%8A%D1%80%D1%86%D0%B5%D1%82%D0%BE-%D0%BD%D0%B0-%D0%9A%D1%80%D1%8A%D1%81%D1%82%D1%8C%D0%BE-%D0%A1%D0%B0%D1%80%D0%B0%D1%84%D0%BE%D0%B2-%D1%81%D0%B5-%D0%BF%D0%B0%D0%B7%D0%B8-%D0%B2-%D0%9D%D0%B0%D1%80%D0%BE%D0%B4%D0%BD%D0%B8%D1%8F/", "text": "В музея на имперската трупа има над 13 000 документа\n                    Да се възстанови музеят на Народния театър „Иван Вазов“ е първият проект на новоучредената към него фондация „Основа-та“. В момента експонати има в няколко помещения в класическата сграда. Те трябва да бъдат подредени така, че историята на националния културен институт да се запази за поколенията, а част от това богатство да стане достъпно за публиката. Директорът Мариус Донкин и екипът му сега обмислят къде в театралното пространство да се обособи кът с постоянна експозиция.В архива на Народния са съхранени повече от 13 000 снимки, записки, проекти за сценографии и костюми, афиши, които поетапно ще бъдат дигитализирани. Те се пазят в обширно помещение на 5-ия етаж и представляват съдържанието на музея.Под покрива на театъра е доста хладно, там няма фантом, не се случват свръхестествени явления, но малцина знаят, че има и една доста стряскаща реликва: сърцето на един от първопроходниците на родната театрална сцена Кръстьо Сарафов, съхранено в стъкленица с формалдехид.В класическия вид на отворена експозиция с посетители с билетчета музеят засега не съществува, но притежава уникални документи и предмети. Цели актьорски династии са предавали семейните си архиви в Народния. Тук са 2 огромни кашона от актрисата Олга Кирчева и родителите й – легендарните Елена Снежина и Атанас Кирчев. Драматургът на театъра Светлана Панчева показва като безценна реликва писма на Олга Книпер – съпругата на Антон Павлович Чехов до режисьора Николай Масалитинов. Незабравимата Таня Масалитинова приживе е предоставила на театъра архива на баща си и своя личен. Запазен е и целият архив на големия поет символист Николай Лилиев, който е бил драматург в Народния почти 3 десетилетия. От него са описани дори незначителни навремето бележки, оставени на портала на театъра, които днес са любопитен документ, напр. „Г-н Лилиев, оставям ви своята пиеса с молба да я прочетете и да изкажете своето мнение. Подпис: Лозан Стрелков“...В протоколи от заседания на директорските съвети фигурират оригиналните подписи на Пенчо Славейков и Яворов, когато първият е бил директор, а вторият – артистичен секретар на театъра, така че днес и в най-обикновената театрална бюрокрация може да се намери мастилена капка поезия. Съхранява се и екземпляр от стихосбирката на Яворов „Хайдушки копнения“, с ръкописно посвещение и автограф на поета до най-дългогодишния актьор в Народния Иван Попов. Датата е от април 1909 г., посочва Светлана Панчева.Сред рецензиите, написани саморъчно от видни интелектуалци, е и отзивът на изтъкнатия литературен критик Боян Пенев за пиесата „Големанов“ на Ст. Л. Костов. Куриозното е, че през 20-те с острия си език той „прави на нищо“ комедията, която отдавна смятаме за класика. Между предметите, „завещани“ от големите ни някогашни артисти, пък е кутията за грим на Стефан Караламбов, бащата на Меглена Караламбова.Около 1000 костюма се пазят в 2 огромни халета на последния етаж в Народния театър. Дамският и мъжкият гардероб са приютили както костюмите, които „играят“ в актуалните постановки, така и някогашни. Един от най-старите сега е изложен на 1-ви балкон – дрехата от оранжево кадифе е носил Васил Кирков в „Укротяване на опърничавата“ през 1909 г. В костюмния архив е златотъкана рокля с перли на Теодорина Стойчева, като Сара в постановка на Вазовата творба „Към пропаст“ от 1907 г., разкошните дамски и мъжки костюми за Петя Герганова като Виола/Цезарио от „12-а нощ“, за които през 1948 г. не са пестени коприна и кадифе, и още много други. „Когато започнахме да търсим най-старите костюми, за да ги опишем с кураторите от СГХГ за изложба там, те се изненадаха колко добре са запазени – разказва Панчева. - Тогава им показах голямата марка от вътрешната страна на гърба на дрехите: „Виена, Бург театър“. От началото на съществуването през 1904 г. докъм 30-те Народният театър е поръчвал голяма част от декорите и костюмите в прочутите ателиета там. Те и до днес не са мръднали“.\n\n\n                    ", "date": "2017.11.04", "title": "Сърцето на Кръстьо Сарафов се пази в Народния"}
{"url": "http://www.monitor.bg/a/view/81097-%D0%97%D0%B0%D0%B1%D0%BB%D1%83%D0%B4%D0%B5%D0%BD%D0%B0-%D0%B1%D0%B0%D0%B1%D0%B0-%D0%B4%D0%B0%D0%B2%D0%B0%D0%BB%D0%B0-%D0%BF%D0%B0%D1%80%D0%B8-%D0%BD%D0%B0-%D1%82%D0%B5%D0%BB%D0%B5%D1%84%D0%BE%D0%BD%D0%BD%D0%B8-%D0%B8%D0%B7%D0%BC%D0%B0%D0%BC%D0%BD%D0%B8%D1%86%D0%B8-%D1%86%D0%B5%D0%BB%D0%B8-5-%D0%B4%D0%BD%D0%B8/", "text": "\n                    Имали сме на случай, при който в продължение на пет дни възрастна жена дава пари на телефонни измамници. Казали са ѝ, че се провежда акция на полицията\". Това заяви Златка Падинкова, началник сектор към ГД „Национална полиция” пред Нова тв.\n\nТя допълни, че разкриваемостта на този тип престъпления от началото на годината до октормври е около 133 от 687 случая.\n\nПападинкова обяви, че най-новата схема на телефонна измамници е съдействие на полицията, при извършване на акция за телефонни измами. Готовността на гражданите да съдействат на полицията ги прави лесна жертва.\n\nТази схема е приплетена със заплахи, обясни Падинкова.\n                    ", "date": "2017.11.04", "title": "Заблудена баба давала пари на телефонни измамници цели 5 дни"}
{"url": "http://www.monitor.bg/a/view/72649-%D0%9C%D1%8A%D0%B6-%D0%B7%D0%B0%D0%B3%D0%B8%D0%BD%D0%B0-%D0%BF%D1%80%D0%B8-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%BA%D1%80%D0%B0%D0%B9-%D0%A8%D1%83%D0%BC%D0%B5%D0%BD/", "text": "\n                    32-годишен мъж е загинал на място при челен сблъсък между два автомобила до шуменския квартал Дивдядово, съобщи говорителят на ОДМВР в Шумен Ася Йорданова. Катастрофата е станала малко преди полунощ в петък срещу събота.По информация на полицията малко след 23 часа постъпил сигнал за ПТП с пострадали в района на \"Белия баир\" по пътя Шумен - Велики Преслав. На това място шосето е с три ленти - една за спускане в посока Велики Преслав и две на обратно нагоре по баира. Според възстановената обстановка на произшествието 18-годишен младеж от Хан Крум се е спускал от Шумен. В един момент автомобилът му излязъл от единичната лента за движение и се ударил челно в идващия отдолу \"Опел Корса\" с варненска регистрация. Зад волана на корсата е бил 32-годишният К. И. от село Кочово, който загинал на място и се наложило спасители да го вадят тялото му от автомобила.Тежко е състоянието и на 18-годишния шофьор на \"Пасата\". Младежът е с мозъчен кръвоизлив в интензивното отделение на МБАЛ Шумен и животът му е в опасност.По-късно в събота стана ясно, че загиналият в катастрофата е кметът на преславското село Кочово Кенан Ибрямов. Мъжът пътувал към Шумен за да посрещне своите родители, които трябвало да пристигнат от Варна.\n\n\n                    ", "date": "2017.11.04", "title": "Мъж загина при катастрофа край Шумен"}
{"url": "http://www.monitor.bg/a/view/28396-%D0%9C%D1%8E%D1%81%D1%8E%D0%BB%D0%BC%D0%B0%D0%BD%D0%B8-%D0%BE%D1%82-%D0%A1%D0%B0%D0%BD%D0%B4%D0%B6%D0%B0%D0%BA-%D0%B8%D1%81%D0%BA%D0%B0%D1%82-%D0%B0%D0%B2%D1%82%D0%BE%D0%BD%D0%BE%D0%BC%D0%B8%D1%8F-%D0%BE%D1%82-%D0%A1%D1%8A%D1%80%D0%B1%D0%B8%D1%8F/", "text": "\n                    Председателят на Бошнячкия национален съвет Сулейман Углянин поиска от сръбските власти и ЕС да бъдат насрочени избори за формиране на териториална мюсюлманска автономия Санджак, в югозападната част на страната.\n\nУглянин поиска срокове за въвеждане на европейски сили за сигурност и европейски органи на правосъдие в Санджак и обвини сръбската власт в дискриминация на бошнячкото население в региона.\n\nАнализатори подчертават, че посещението на турския президент Реджеп Ердоган преди дни в столицата на Санджак град Нови Пазар се е превърнало във важен сигнал за подкрепа на всички балкански мюсюлмани. Нови Пазар е наричан \"сръбският Истанбул\", най-турският град на Балканите.\n                    ", "date": "2017.11.04", "title": "Мюсюлмани от Санджак искат автономия от Сърбия"}
{"url": "http://www.monitor.bg/a/view/45738-%D0%91%D0%B0%D0%BB%D1%81%D0%B0%D0%BC%D0%B8%D1%80%D0%B0%D0%B9-%D0%BC%D0%B8-%D1%80%D0%BE%D0%B7%D0%B0/", "text": "Виолета Генова черпи ноу-хау от Дубай за луксозните си кутии с цветове, които издържат цяла година\n                    \n\n\n                    ", "date": "2017.11.04", "title": "Балсамирай ми роза"}
{"url": "http://www.monitor.bg/a/view/29460-%D0%99%D0%BE%D0%B0%D0%BD%D0%BD%D0%B0-%D0%A2%D0%B5%D0%BC%D0%B5%D0%BB%D0%BA%D0%BE%D0%B2%D0%B0-%D0%B4%D1%8A%D1%89%D0%B5%D1%80%D1%8F%D1%82%D0%B0-%D0%BD%D0%B0-%D0%94%D0%B6%D0%B0%D1%80%D0%BE-%D0%BA%D0%BE%D1%8F%D1%82%D0%BE-%D1%81%D1%82%D0%B0%D0%BD%D0%B0-%D0%90%D0%BD%D0%BD%D0%B0-%D0%9A%D0%B0%D1%80%D0%B5%D0%BD%D0%B8%D0%BD%D0%B0/", "text": "Актрисата събра театрални академии от 5 държави на фестивал у нас\n                    \n\n\n                    ", "date": "2017.11.04", "title": "Йоанна Темелкова - дъщерята на Джаро, която стана Анна Каренина"}
{"url": "http://www.monitor.bg/a/view/31056-%D0%A1%D1%82%D0%B8%D0%BB%D0%B8%D1%8F%D0%BD-%D0%9F%D0%B5%D1%82%D1%80%D0%BE%D0%B2-%D0%A1%D1%8A%D1%81-%D1%81%D0%B5%D0%BC%D0%B5%D0%B9%D1%81%D1%82%D0%B2%D0%BE%D1%82%D0%BE-%D0%BC%D0%B8-%D0%BF%D1%80%D0%B5%D0%BC%D0%B8%D0%BD%D0%B0%D1%85%D0%BC%D0%B5-%D0%BF%D1%80%D0%B5%D0%B7-%D0%B0%D0%B4%D0%B0/", "text": "\n                    Бившият капитан на националния отбор по футбол Стилиян Петров разкри пред Би Би Си, че в битката му с левкемията най-много са му помогнали съпругата му Паулина и двете му деца - Стилиян и Кристиян.\n\nВ откровено интервю той разказа, че по време на лечението синовете му са посещавали психолог, за да могат да се справят с трудния момент и рядко са виждали своя баща.\n\n„Когато научих диагнозата за болестта, през главата ми минаха много въпроси: „Защо на мен? Какво се случи? Къде сгреших?“, но няма отговор. Месеци наред имах безсънни нощи, за да разбера каква е причината, но не успях. Всеки, който минава през това, знае, че няма отговор на тези въпроси. Затова с моята съпруга основахме фондацията, тъй като знаем колко трудна е борбата. Със съпругата ми и двамата ни синове преминахме през ада. Децата ми ме виждаха в състояние, в което нито едно дете не бива да вижда баща си. Трябваше да ги водим на психолози, за да сме наясно, че те разбират ситуацията. Имаше период от година, в която не ме виждаха. Посещаваха ме през няколко месеца. Можеше да ме виждат само през малък прозорец, тъй като не им беше позволено да влизат в стаята\", спомня си той.\n\nСъпругата му Паулина пък помага на Стилиян с личния си пример и постоянното присъствие в болницата.\n\n\"Имам прекрасна съпруга, която направи голямата разлика. Беше невероятно да видя колко много ме обича. Спеше при мен всяка нощ, ядеше какво и аз ям, тъй като в един момент трябваше да ям. Бях много слаб, но трябваше да се храня. Тя ми даваше пример, че трябва да го направя, въпреки че яденето не беше хубаво. Когато видиш, че някой загърбва собствения си живот и този на децата, за да е сигурен, че ще оздравееш – това означава много. Тогава разбираш, че трябва да се бориш. Аз не бях готов да се предам и в тези моменти разбрах, че искам да живея и какво е значението на живота за един човек. Знаех, какво можех да загубя и не исках да го допусна. Исках да се боря и да живея. Да гледам децата си как растат и да продължавам да бъда баща и съпруг\", разкри бившият национал.\n\nДнес, след като се излекува от коварната болест и може отново да се наслаждава на живота и моментите със семейството си, Петров признава, че не е загърбил най-голямата си страст - футбола. Той играе всяка неделя. Отскоро в колекцията си дори има медал от надпреварата, който за него е най-ценното отличие.\n\n\"Много ми харесва да участвам в Неделната лига. Там играят много бивши футболисти. Понякога играем един срещу друг и тогава се събират доста зрители. Често ми питат защо ми харесва да играя футбол на такова ниво? Аз отговарям, защото съм още жив и имаше период, когато не знаех дали отново ще ритам топка, дали ще мога да ходя, дали ще живея. Когато с отбора ми спечелих медал, споделих с момчетата, че това е най-ценното отличие, което съм взимал през цялата си кариера. Обясних им, че това е така, тъй като мечтаех отново да играя футбол и да ми бъде дадена възможност да го правя. Вътрешно усещах голяма радост и затова този медал е поставен до другите ми отличия, но ми е по-ценен от всички останали\", категоричен е той.\n                    ", "date": "2017.11.04", "title": "Стилиян Петров: Със семейството ми преминахме през ада"}
{"url": "http://www.monitor.bg/a/view/81239-%D0%95%D1%82%D1%8A%D1%80-%D0%BF%D1%80%D0%B5%D1%81%D0%BA%D0%BE%D1%87%D0%B8-%D0%92%D0%B8%D1%82%D0%BE%D1%88%D0%B0-%D0%B4%D0%B2%D0%B0-%D0%BF%D1%8A%D1%82%D0%B8/", "text": "\n                    Отборът на „Етър” победи \"Витоша\" с 2:0 в мач от 15-ия кръг на футболното първенство в Първа лига. Мачът бе изпълнен със спорни моменти, включително първия гол, две ситуации за дузпа, все в наказателното поле на гостите. След този мач и преди паузата в първенството „Етър” е на 11 място с 15 точки, след серия от осем срещи без победа. \"Витоша\" остава последен, все още без победа и със само две точки.\n\n„Етър” поведе със страхотен топовен удар на Александър Александров. Попадението в 28-ата минута бе красиво, но преди това авторът на гола бе в голяма засада, която не бе маркирана. Вторият гол за търновци дойде след почивката, негов автор стана Самб Бадара в 71-ата минута, и оформи крайния резултат.\n                    ", "date": "2017.11.04", "title": "„Етър” прескочи „Витоша” два пъти"}
{"url": "http://www.monitor.bg/a/view/86767-%D0%98%D0%BC%D0%B5%D1%82%D0%BE-%D0%BD%D0%B0-%D0%A8%D0%B0%D1%80%D0%B0%D0%BF%D0%BE%D0%B2%D0%B0-%D0%B7%D0%B0%D0%B1%D1%8A%D1%80%D0%BA%D0%B0%D0%BD%D0%BE-%D0%B2-%D1%82%D0%BB%D1%8A%D1%81%D1%82%D0%B0-%D0%B8%D0%B7%D0%BC%D0%B0%D0%BC%D0%B0/", "text": "\n                    Името на Мария Шарапова беше забъркано в имотна измама в далечна Индия. Бившата номер 1 в света на тениса получила солидна сума, за да може строителна компания да използва името й като реклама за свой нов проект през 2013 г.\n\nСпоред  рекламната кампания, фирмата Homestead щяла да построи комплекс от луксозни кооперации, наречен \"Балетът на Шарапова\". Строителните дейности трябвало да завършат за 3 години, но до днес не е направена първата копка.\n\nДесетки заможни жители на щата Харян обаче инвестирали солидни суми. Някои от тях твърдят, че именно името на носителката на 5 титли от Големия шлем е причината да се доверят на строителите.\n\n\"Шарапова не само, че рекламираше усърдно мошеничеството, но и насърчаваше хората да инвестират в него. Съответно тя е част от престъпната група. Реших да платя още именно заради Шарапова, защото вярвах, че след като тя е рекламно лице и комплексът носи нейното име, няма как да ме излъжат\", твърди Бавана Агарвал, която все още чака предплатения си дом.\n\nТя и десетки други измамени ще заведат дело срещу изпълнителите, а и срещу самата Шарапова.\n                    ", "date": "2017.11.04", "title": "Името на Шарапова забъркано в тлъста измама"}
{"url": "http://www.monitor.bg/a/view/56990-%D0%97%D0%B2%D0%B5%D0%B7%D0%B4%D0%B8-%D0%BD%D0%B0-%D0%B4%D1%80%D1%83%D0%B3%D0%B8%D1%8F-%D0%B1%D1%80%D1%8F%D0%B3/", "text": "В Холивуд си изливат душата, у нас – тема табу\n                    Живеем в модерни времена, в които да си различен, е добре прието и дори насърчавано. В това число влиза и сексуалната ориентация. Докато преди 20 години всеки, който признае за нетрадиционните си трепети на сърцето, би бил публично линчуван, днес дори не ни правят впечатление еднополовите връзки. Ситуацията обаче е една идея по-различна за звездите, които дават пример на млади и стари. Не че е срамно, но за голяма част от знаменитостите се носят легенди относно сексуалността им, които не биват отхвърлени или потвърдени. Но докато у нас например статусът при някои известни имена остава тема табу, в Холивуд мнозина си признават какви са любовните им пориви. „Монитор“ направи бърза справка за звездите, които открито заявяват от кой отбор играят:  Холивудският ас Кевин Спейси пази ревностно личния си живот дълги години. Едва преди дни 58-годишният актьор призна, че е гей, с което разбуни духовете. Проблемът, разбира се, не бе начинът му на живот, а скандалните допълнения към откровението. Повод за разкритието бяха обвиненията срещу него за сексуален тормоз от актьора Антъни Рап. Спейси написа в Туитър, че много уважава по-младия си колега и е ужасен от тази история. „Честно, не си спомням за тази среща. Излиза, че тя е била преди 30 години“, каза той. Тази история провокира звездата от хитовия сериал „Къща от карти“ да разнищи още подробности, свързани с неговото ежедневие. „През целия си живот съм обичал мъжете и съм имал романтични връзки с тях. Сега реших да живея като гей“, написа той. В интервю за „Бъзфийд“ Антъни Рап разказа, че навремето се е сприятелил с носителя на „Оскар“, докато двамата са участвали заедно в постановка на Бродуей. Рап, тогава 14-годишен, е бил на парти в апартамента на 26-годишния Спейси. В края на вечерта по-възрастният му колега го е отвел в спалнята, положил го е на леглото си и се е качил върху него. Антъни Рап споделя още, че е останал с впечатлението, че Спейси е пиян, и въпреки че го е притискал здраво към леглото, той е успял да се измъкне и да напусне апартамента. Рики Мартин получи световна слава след излизането на албума му Livin’ La Vida Loca. Едноименната песен стана един от най-продаваните сингли в историята на поп музиката, а той се превърна в секссимвол. Хитмейкърът имаше 14-годишен романс с манекенката Ребека де Алба и двамата стигнаха почти до олтара. След дълги спекулации обаче певецът обяви, че таи страсти към мъжкия пол, през 2010 г. Първата му открита хомосексуална връзка бе с икономиста Карлос Гонсалес Абела, но през 2014 г. двойката се раздели. Наскоро обаче изпълнителят на La Mordidita обяви годежа си с актуалната си половинка – шведския художник Джоан Юзеф. Певецът призна, че е бил много притеснен, когато решил да направи предложението на любимия си, който пък светкавично казал „да“. Мартин съобщи за постъпката си в тв шоуто на Елън Дедженерис и разказа, че се е запознал с Юзеф, докато търсел нови попълнения за своята колекция от произведения на изкуството. Рики Мартин възпитава 9-годишни близнаци – Матео и Валентино. Звездата от „Бягство от затвора“ Уентуърт Милър е поредният секссимвол, който разочарова хиляди дами с признанието си, че е гей. Британският актьор се разкри в отворено писмо във връзка с покана за участие на филмов фестивал в Санкт Петербург. Причината – приетите закони в Русия, с които се забрани пропагандирането на хомосексуализма сред подрастващото поколение. Докато приключваше снимките на хитовия сериал, в който скочи в кожата на затворника Майкъл Скофийлд, Милър трогна последователите си в социалните мрежи и с друго признание. „Имам склонност към самоубийство от малък. Битката с депресията ми отне много време, възможности, приятелства и безсънни нощи. Чудех се с какво да се разсея. Можеше да бъдат наркотици, алкохол, секс. Но храненето се превърна в мое обсебване – нямах търпение да се натъпча, това бе върховият момент във всяка моя седмица“, написа във Фейскбук хубавецът, в чийто произход се преплитат и афрогени. Междувременно Уентуърт брани много успешно личния си живот от зоркия поглед на папараците и партньорите му остават в тайна. Навършил вече 70 години, британската мегазвезда Елтън Джон носи не по-малко енергия от по-младите си колеги. Възрастта обаче не го плаши, а напротив – никога не се е чувствал по-щастлив. „Когато растях, си мислех, че да стана на 70, ще е краят на света. Но нещата се промениха. Ти си толкова стар, колкото се чувстваш“, изповяда се той. Носителят на „Грами“ неведнъж признава, че дължи радостта си именно на своето семейство. Певецът разкрива сексуалната си ориентация в края на 70-те, твърдейки, че всъщност никога не е крил умишлено предпочитанията си. През 2005 г. той сключи граждански съюз с дългогодишния си партньор Дейвид Фърниш. Двамата възпитават 2 деца – синът им Закари идва на бял свят през 2010 г., а 3 години по-късно се ражда и малкият Илайджа. Все пак изпълнителят на Sorry Seems To Be The Hardest Word почти изцяло ще ги лиши от шанса да наследят богатството му, равняващо се на 270 милиона паунда. По-голяма част от парите му ще отидат за благотворителност, като с това се надява да ги възпита на честен труд. Американският актьор Нийл Патрик Харис спечели сърцата на редовия зрител с ролята на Барни в хитовия ситком „Как се запознах с майка ви“. Героят е гуру в прелъстяването, хвали се с креватните си подвизи с хиляди жени и дори пише наръчници за свалки. В реалния живот обаче положението далеч не е същото. През 2006 г., вследствие на обществен натиск, Харис открито обявява, че живее с дългогодишния си партньор - актьора Дейвид Буртка. Двамата имат близнаци, родени през 2010 г. - Харпър Грейс и Гидиън Скот. Момиченцето и момченцето носят фамилиите и на двамата си татковци. Малко по-късно Нийл и Дейвид встъпват в законен брачен съюз. Една от най-знаменитите комедиантки в САЩ - тв водещата Елън Дедженерис, от малка си пада по момчешките игри, харесва косата си къса и обича да носи костюми. Разкриването на сексуалната й ориентация не се приема с огромна изненада. Тя се изповяда за предпочитанията си през 1997 г. в култовото шоу на Опра Уинфри. Не така обаче стоят нещата при половинката й – актрисата Порша де Роси. Русокосата красавица, известна с участието си в хитовия сериал „Али Макбийл“, бе любимка на противоположния пол, преди да стане ясно по кого всъщност си пада тя. Двете знаменитости се осмелиха да официализират отношенията си с брак през 2008 г., като се влюбват от пръв поглед 4 години преди това. Събитието бе най-голямата гей сватба в Калифорния, откакто щатът позволи еднополовите съюзи. Годежният пръстен с 3-каратов розов диамант блести на ръката на Порша де Роси. След толкова години заедно звездите са категорични, че пламъкът помежду им гори все така силно.  В зората на кариерата си Краля на попфолка Азис израсна със скандал след скандал. Изпълнителят на „Мотел“ се осмели да вдигне първата еднополова сватба в България, и то пред очите на редовия зрител. Той и фитнес инструкторът Николай Първанов, по-известен като Китаеца, си казаха заветното „да“ през 2006 г. Двамата демонстрираха явно връзката си и дори се появиха като съпрузи в риалити формата „ВИП Брадър“. Седем години след като превърнаха сватбата си в медиен цирк обаче Китаеца заяви, че всичко е било пиар и Костинбродския славей не е гей. Скоро след това фолкидолът уби женското си алтер его Азия. През последните години певецът се промени кардинално и неведнъж призна, че се срамува от визията, която го прослави. След видеото към хита си „Сен Тропе“ остъргал гримовете си ритуално в мивката, изхвърлил 60 чифта изкуствени мигли и заключил токчетата в гардероба. Този си акт на промяна той отдава обаче не на сексуалността си, която и до днес не е потвърдена, а на дъщеря си Рая, която вече е достатъчно голяма, за да разбира как трябва да изглежда знаменитият й татко. Ники Китаеца пък се ожени за попфолк певицата Виолета през 2009 г. и двамата възпитават син.Докато феновете на лекия жанр тръпнат от любопитство и до днес мит или реалност е твърдението, че Азис е гей, лорд Евгени Минчев е повече от откровен. Макар знаменитият пиар да се определя като бисексуален и фолкиконата Сашка Васева да пише в автобиографията си, че двамата обмисляли да вдигат сватба преди години, той не се свени да обсъжда забежките си с мъже. По време на престоя си в Къщата на Големия брат през 2014 г. той издаде няколко имена на свои изгори, сред които и тогавашният му съквартирант - танцьорът Атанас Месечков. Повечето мъже в списъка с любовници на светския хроникьор отричат връзка с него, но каквото се случи в спалнята на бившия ватман, си остава там.\n\n\n                    ", "date": "2017.11.04", "title": "Звезди на другия бряг"}
{"url": "http://www.monitor.bg/a/view/70086-%D0%A4%D0%BE%D0%BB%D0%BA%D0%BB%D0%BE%D1%80%D0%BD%D0%B0%D1%82%D0%B0-%D0%B7%D0%B0%D0%B4%D1%80%D1%83%D0%B3%D0%B0-%D0%BD%D0%B0-%D0%98%D0%B2%D0%B0-%D0%B8-%D0%92e%D0%BB%D0%B8/", "text": "Момичетата слушат Риана и Тони Димитрова, но не мислят за смяна на жанра \n                    „И сега какво ще правим? Трябва бързо да изчистим, преди да са се прибрали мама и тате“, казва Гуна Иванова на внучката си Ивелина. Момиченцето е на възраст, в която все още може да ходи право под масата, и току-що е свързало точките на килима в дневната с флумастер в импровизирано съзвездие. Голямата ни народна певица се проявява като вещ дипломат и в случая, в който поверила на сестра й Велислава да среше косата й преди концерт. Гребенът се заплел точно в мига, в който конферансието обявил името на изпълнителката на „Лудо, младо“. Гуна и малките й коафьорки  Днес Ивелина и Велислава са все така добър тандем с баба си, развиват се в областта на финансите и актьорското майсторство и катерят музикалната стълбица в татковината като дует. На последния „Пирин фолк“ в Сандански вкараха първия си хеттрик с награди за изпълнението на „Не ме давай, мила майко“. „Това бе като сбъдната мечта! Вълнението още го има. Песента, която представихме, бе по музика и текст на Гунчето, а аранжиментът бе на Светослав Лобошки. За нас не е важно да бъдем известни певици, а да запазим фолклора ни, да се харесва той от младите и да се получи приемственост. След фестивала се убедихме, че има смисъл от всички усилия. Когато ни наградиха, баба плачеше от радост. Оставайки трите заедно насаме после, ни каза „Браво, горда съм”. Какво по-хубаво от това...“, спомнят си с вълнение сестрите.Жената, чиито глас е будил патриотизма и носталгията на нашенци в страни на четири континента, отглежда и лекува внучките си с песен. Деликатността й предизвиква респект и това й качество открай време усещат и възпитаниците й във вокални школи в Перник и София. „Строга е по отношение на музиката и когато види, че има причина да бъде такава. Но в детството ни доста ни глезеше. Винаги когато сме оставали да спим при нея, ни изненадваше със закуска в леглото и с Велислава се чувствахме като принцеси. Любимо ми беше да ни пее за лека нощ. Това много ме успокояваше. Песента, която си спомням, че много обичахме да слушаме и двете преди лягане, беше „Кавал свири”, разказва Ива. Най-ценният житейски урок, който научават от Иванова, е на лошото винаги да отвръщат с добро.Като малки сестрите не са се конкурирали нито по успех, нито за вниманието на другите. Винаги са се допълвали и са си пазили гърба емоционално. Най-сериозното им скарване ги е накарало да самобичуват с „наказателно мълчание“ около два дни, а причината за него е била битовизъм. „Спорим за дреболии. Например Ива често ми мърмори, когато си зарежа зарядното в контакта, или когато не си измия чашата за кафе. Но това са дребни неща“, казва Вели. „И двете сме темпераментни и „огнени” по своему. Има случаи, в които Велислава е по-здраво стъпила на земята, има случаи, в които аз. Има някакъв баланс, което е доста добре за нас. Хубаво е, че ние двете много си говорим и всяка приема критиката на другата“, добавя Ива. В момента тя кара магистратура по „Финансов контрол и финансово право“, иначе завършва „Бизнес администрация“ в УНСС. За разлика от повечето си връстници на този етап не вижда бъдещето си в чужбина. „Иска ми се това, което работя, да ми помага да продължавам в музиката, защото изключително много я обичам! Определено обичам родината си. Мисля, че не бих се чувствала добре на друго място. Бих пътувала много, но винаги бих се връщала тук.“, категорична е певицата.За разлика от нея Велислава прескача точните науки за сметка на изкуството и е сред обещаващите попълнения в класа на Стефан Данаилов в НАТФИЗ. Първата им среща е в Народния театър, където Ламбо ги събрал, за им говори за академичните предизвикателства през годината. „Той прави атмосферата топла и приятна и ни накара още от самото начало да се почувстваме като семейство. Много сме сплотени, когато сме заедно с него“, разказва тя.  и като едно от основните действащи лица в актуалния български филм „12а“, в който нейна екранна класна е Радина Кърджилова. „Никога не съм си мислила, че първата ми роля ще е главна и че ще се случи толкова рано. Беше предизвикателство за мен да се науча да танцувам хип-хоп, но самата героиня е доста близка до мен. И тя обича изкуство, само дето хип-хоп, а не фолклор. Тя е емоционална, борбена и амбициозна. Бих казала, че доста си приличаме. Първоначално бях притеснена, но с всеки изминал ден на снимачната площадка се чувствах все по-комфортно. Много ми хареса и на последните снимки плаках, че свършва“, изповядва се Вили.Ако погледнем личния плейлист на близначките, в него ще видим как имена като Риана си съжителстват с албуми на Желко Йоксимович, Миро, Васил Найденов и Тони Димитрова. И двете имат сериозен афинитет към българската естрада, но никога не са се замисляли за смяна на жанра. Дебютният си албум „Не ме давай, мила майко“ определят като „нашето бижу“. „Всяка песен в него е старателно подбирана, ние не пеем всичко. Смятаме, че сме се утвърдили като дует, и ще продължаваме заедно с любов към нашата музика“, казват сестрите.   Сестри Костадинови са красиви като коледно утро, а стройните им фигури могат да хвърлят сянка върху доста от псевдо секссимволите сред колежките им в поп-фолка. Момичетата не робуват на строги хранителни режими, за да поддържат форма. Ива се старае да ограничава бургерите и дюнерите в менюто си, а вечерята си гледа да не консумира след 20 ч. Основната й физическа активност е ходенето пеша. „Дори зимно време обичам. Обличам се топло и се започва едно ходене... Нямам против и сама да бъда. Често приятели ми казват, че прекалено много ходя. Не всеки може да издържи на темпото ми“, смее се певицата.Заради липсата на физическо време Велислава залага на различните упражнения от НАТФИЗ в часовете по акробатика, сценично движение, техники на класическия танц, балет и др. Понесат ли се на крилете на любовта, двете не водят избраника си на импровизиран качествен контрол при Гуна Иванова – за да може тя от позицията на опита си да усети дали това е точното момче. „Относно правилния човек, не смятам, че е редно някой друг да го определя това. Ти сам знаеш и усещаш дали да или не. Качествата – доброта, искреност, обичам да бъда изслушвана и разбирана, а много обичам, когато някой срещу мен говори неща, които ме карат да слушам и да се замислям“, казва Ива. Мъжът, който има шанс да се класира за втора среща с Велислава, трябва да притежава следните качества: „Да е широко скроен, с чувство за хумор и харизматичен. Трудно е да ми спечелят вниманието по принцип.“\n\n\n                    ", "date": "2017.11.04", "title": "Фолклорната задруга на Ива и Вeли  "}
{"url": "http://www.monitor.bg/a/view/51219-%D0%9A%D0%B5%D1%88-%D0%B8%D0%B7%D0%B2%D1%8A%D0%BD-%D0%BE%D1%84%D0%B8%D1%81%D0%B0/", "text": "Продаваме приятелството си между 17 и 85 лв. на час\n                    На какво ли не сме готови, за да напълним с допълнително банкноти нашето куче-касичка? Макар да разполагаме с ежедневна работа, често ни се налага да търсим алтернативни подходи в подсигуряването на неща от първа, втора и трета необходимост. Така се натъкваме на многообразни оферти за попълване на семейния бюджет. От усъвършенстването на уменията в сладкарството в опит да продадем някоя и друга торта на доволен съсед, до опитите за създаване на блог, където евентуално да привлечем рекламодатели. Вариантите са много, но като истински българи, ние ще потърсим по-нетрадиционните и по-неангажиращи предложения.  Някои казват, че най-важните неща, като любов и приятелство, не могат да се купуват. Явно са го изтъкнали преди на онлайн картата да се появи сайтът Rent A Friend. Замисълът не се простира много по-далеч от самото наименование. В интернет платформата всеки може да си наеме приятел, като дори има на разположение и своеобразен каталог. Сумата, с която ще трябва да се бръкне, зависи от личните договорки, но обикновено варира между 17 и 85 лв. на час. А спомняте ли си времето, когато мислехме, че дейтинг приложенията са опасни? Ако при тях имаме възможността да опознаем в детайли човека отсреща, доколкото той самият е склонен да се разкрие и няма намерение да предвижи отношенията ни на ниво „чук и беж“, то тук информацията изобщо не е на почит. Дори напротив. Най-оборотните „приятели“ за наемане описват себе си като авантюристични натури, които нямат нищо против да ви помогнат да свалите някоя мацка в бар, без дори да знаят презимето ви.Десетки ентусиасти от София също се предлагат на тарифа за по кафенце, показва проверка на „Монитор“. Възрастовата граница на столичаните, вписали се в каталога на Rent A Friend варира от 18- до 44-годишни, макар и някои от най-младите кадри да нямат вид на навършили пълнолетие. Така че, ако съдбата ви извие ръцете, все пак бъдете винаги нащрек.„Работата е, че хората искат просто някой да ги чуе, да е до тях“, обяснява 31-годишната австралийка Вики, която е вряла и кипяла в средите. Да бъде наемен приятел е основният й източник на финанси, като още в профила си заявява, че предлага единствено платоничната си подкрепа. Сред клиентите й са моден блогър, който я завел на шумно парти с цел да не си подрине авторитета, като се появи сам. Сред по-ексцентричните предложения на купуващите приятелството й била офертата на мъж да закупи бельото, с което е облечена на разходката им. Тенденция, която ако следите сериала „40 е новото 20“ (създателите на „Сексът и градът“- бел. ред) е все по-актуална. За щастие в България мъжете не си бъркат надълбоко в джоба за мръсните ни гащи. Ако смятате, че сте виден представител на балъците, които служат като магнит за неприятните медузи в морето, то ударили сте джакпота! Съществата са на особена почит на Запад, което от своя страна би могло да се отрази изключително положително на спестовната ви касичка. Проверка в бизнес средите показва, че сред най-евтините медузи, които се котират в САЩ, например, се продават срещу 330 долара. За какво са им притрябвали, ще попитате. Отговорът е – и те не знаят. Официално, медузите се предлагат като вид артинсталация, която даденият купувач може да си спретне в домашни условия. Не само това, в редица сайтове се предлагат и куп аксесоари като аквариуми, лампи и прочие, които да доукрасят нощното шкафче на любителя на морските животинки. Те също далеч не са леки за джоба. Комплект от аквариум, три медузи и храна за тях, която ще ви стигне в рамките на три месеца, се предлагат за „скромната“ сума от 400 долара.В случай, че се обезверите от факта, че българите все още предпочитаме да аранжираме мебелите си с тривиални неща като цветя и сувенири, то притесненията ви спират тук. Търговията с медузи е достатъчно напреднала, за да прекрачи териториалните граници на държавите. Ако пък попаднете на стриди, също опитайте късмета си! Макар и по-малко търсени, и за тях бихте припечелили някой друг лев отгоре.  Минавало ли ви е някога през ума чисто и просто да си поискате от хората финансова инжекция? Не, не под формата на просия, а в един много по-модерен и усъвършенстван вариант, а именно – краудфъндинга (онлайн платформа за събиране на средства – бел. ред).Платформите за онлайн даряване в името на дадена кауза стават все по-популярни и у нас, като през 2012 г. Димитър Апостолов решава да помогне на баба си в създаването на център за плетене в село Паталеница. И така в платформата Kickstarter се появяват плетени терлички и чорапки в най-различни разцветки и размери. Димитър успява да събере 11 хиляди долара за инициативата, а 167 души са се сдобили с терлици от баба му, след като са я подкрепили.Встрани от иновативната идея на Апостолов в стил „всичко ново е добро забравено старо“ и „нека се върнем към българските обичаи“, редица късметлии успяват да разширят обема на портфейла си просто заради идеята или заради проявеното чувство за хумор. Така герой в сайта GoFundMe създава проект, чиято цел е закупуването на продукти за една картофена салата. Той печели впечатляващите 70 хиляди долара. През 2015 г. пък двама влюбени учтиво помолиха онлайн потребителите за финансова подкрепа за предстоящия им меден месец и така напълниха банковата си сметка с 2000 долара преди пътешествието. Заключението – бъдете честни и оригинални и в един хубав ден краудфъндинг платформата ще се усмихне и на вас.  Не бързайте да скачате при всяка опция за участие в медицински експеримент, независимо дали си броите стотинките дори за земел от супермаркет. Най-важното, разбира се, е вашето здраве, така че се консултирайте с лекаря си за вида на терапията или лекарството, което ще бъде изпробвано на вас, преди да си го причините.Ако отговаряте на изискванията на фармацевтичната компания (общо състояние, тегло и т.н.), можете да се включите в тестването на медикаменти срещу заплащане. То се провежда в различни етапи, като сумата, която ще получите за участието си, е различна според изпробваното лекарство и в зависимост от етапа. Обикновено се посочва размера на бюджета, с който е склонна да се раздели фирмата за „заплати“ на съгласилите се да участват хора, като сумата достига до 500 лв., показа проучване на „Монитор“. Имайте предвид, че понякога изпробваните лекарства е възможно да имат странични ефекти, например гадене, повръщане, главоболие и др.  Носенето на рекламни тениски, както и други промопродукти, може да бъде наистина доходоносно. Проблемът с тази опция за събиране на някой друг лев е, че би отнела доста по-голяма част от времето ви. „Специалисти“ в бранша съветват да започнете първоначално с изграждането си на бизнес план. Или най-общо казано, да подберете компаниите, които бихте рекламирали по този начин, както и доколко те съответстват на вашата същност. След като направите това, следва да се свържете с всяка от тези фирми, като предложите услугите си. Тук напредналите играчи ще ви кажат, че е добре да се видите лично с представители от компанията, но вероятно и скайп разговор би свършил работа, ако „кандидатствате“ при чуждестранна организация. И така, това е моментът, в който трябва да убедите тези хора, че вие сте точният човек за реклама.Задълженията ви пък няма да се състоят единствено в носенето на щамповани блузки, като за допълнителни точки е добре да изтъкнете, че ще промотирате продукта/фирмата пред всички свои близки и познати, в социалните мрежи и въобще - на когото сварите. 124 долара – дълг на такава стойност е успял да изплати в рамките на три години популярният американски блогър Джейсън Зук, превърнал носенето на тишърти в своя основна дейност.\n\n\n                    ", "date": "2017.11.04", "title": "Кеш извън офиса"}
{"url": "http://www.monitor.bg/a/view/64097-%D0%94%D0%B6%D1%83%D0%BB%D0%B8%D1%8F-%D0%A0%D0%BE%D0%B1%D1%8A%D1%80%D1%82%D1%81-%D0%B5%D0%B4%D0%BD%D0%B0-%D0%A5%D1%83%D0%B1%D0%B0%D0%B2%D0%B0-%D0%B6%D0%B5%D0%BD%D0%B0-%D0%BD%D0%B0-50/", "text": "Чудовищен талант провокира усмивката на Мона Лиза \n                    Едно кльощаво момиче, с голяма и неотразима усмивка бързо си проправи път към върха на Холивуд в края на 80-те години на миналия век. Докато в Лос Анджелис, където всеки се бори да стане известен, живее духът на перхидролените топирани коси и пищни форми, Джулия Робъртс пробива с естествен чар и чиста проба талант.Тези дни „хубавата жена“ прескочи в групата на 50-годишните. Пламъкът в очите й обаче по никакъв начин не издава рождената й дата по паспорт.Своя дебют на телевизионния екран тя прави в първия сезон на поредицата „Криминална история“ с Денис Фарина през 1987 г., където изиграва млада жена, жертва на изнасилване. Само три години след това грозното пате се превръща в красив лебед, след като скочи в червената рокля на нахаканата проститутка в романтичната комедия „Хубава жена“. Заглавието на тоталния блокбъстър бележи прякора на актрисата и до ден днешен. Оттогава знаменитата американка цели 5 пъти получава почетното признание за  в годишните класации на сп. People, като последното отличие получи през април. Звездата от „Сватбата на най-добрия ми приятел“ стана такава и през 1991, 2001, 2005 и 2010 г.Носителката на „Оскар“ се старае да запази естествения си чар, но няма нищо против интервенции, свързани с ботокс и пластични операции. „За подобни намеси казвам – направи ги, ако имаш нужда. Мисля, че всички трябва да правим каквото ни се иска. Определено трябва да се борим с тях, но прекалената борба води до образуването на още бръчки.“, категорична е втората най-високо платената актриса в Холивуд.В актива си с участия Робъртс има над 40 роли в киното и телевизията, за които заслужено грабва  за превъплъщението си в Ерин Брокович в биографичната драма. В момента звездата се готви за първата си главна роля в сериал. Той ще е адаптация по книгата „Днес ще бъде различно“ на писателката Мария Семпъл, която ще се заеме и със сценария. В продукцията вечната красавица ще влезе в обувките на жена на име Елинор Флъд, която един ден се събужда с амбицията да поеме нещата в свои ръце, но в живота й настъпва неочакван и обезпокоителен обрат. Любопитен факт в родословното дърво на Джулия Робъртс е, че тя далеч не е единствената с афинитет към седмото изкуство във фамилията си. Родителите й са Бети Лу Бередемус и Уолтър Грейди Робъртс, които са актьори и драматурзи и се срещат по време на театрална постановка пред армията. По-късно двамата основават детско училище за актьорско майсторство в Дикейтър, Джорджия. Децата на Мартин Лутър Кинг и Корета Скот посещават школата и в знак на благодарност знаменитият общественик плаща престоя на майката на Джулия в болницата, по време на раждането ѝ. По-големият брат на звездата Ерик Робъртс, сестра й Лиза и племенницата й Ема също си изкарват хляба с превъплъщение в различни роли в киното и телевизията. Ако вярваме на твърдението, че красотата ще спаси света, то със сигурност Джулия Робъртс ще е в отряда на героите. Но и тя се изкушава от тестените изделия като всички нас. Наскоро звездата изненада феновете си с новината, че често похапва италианска паста. Учудването дойде от факта, че тя винаги е впечатлявала със стройна фигура. „Защо всеки се страхува от пастата? Пастата не ви е сторила нищо лошо. Не бъдете лоши с нея“, призова всички пред Today актрисата. Робъртс често гали небце и с пълнозърнести бисквити с шоколад. За сметка на това пък обръща специално внимание на закуската си. Менюто й сутрин включва яйца, препечена филийка, боровинки, авокадо и вода от кокосово мляко. На обяд екранната Ерин Брокович залага на салата с пиле, а вечерите релаксира с чаша вино и сьомга, гарнирана с кафяв ориз. Същността на Джулия Робъртс граничи с нормите на перфекционизма. Редом до огромния талант, световната известност и красивата визия, тя може да се похвали и с добро сърце. Звездата посвещава голяма част от своето време и ресурси на УНИЦЕФ и други благотворителни организации. През 1995 г. актрисата пристига в Порт о Пренс, както тя самата казва „за да се образова“. Беднотията, с която се сблъсква, е огромна и тя се заема с инициативата да събере 10 милиона долара по време на шестдневната си визита. През 2000 г. пък разказва на света за неврологичното разстройство „Синдром на Рет“ в документалния филм „Тихи Ангели“. Целта на лентата е да запознае обществото с болестта и как то да стане по – съпричастно към хората, които страдат от нея. Малко по-късно Earth Biofuels обявява Робъртс за говорител на компанията и за председател на Консултативния борд, който насърчава използването на възобновяеми горива. Актрисата участва и в кампанията „Зов за промяна“ на модния бранд Gucci, чиято цел е да се увеличат правата и влиянието на жените.\n\n\n                    ", "date": "2017.11.04", "title": "Джулия Робъртс – една Хубава жена на 50"}
{"url": "http://www.monitor.bg/a/view/18162-%D0%A0%D0%B0%D0%B7%D1%81%D0%B5%D0%BA%D1%80%D0%B5%D1%82%D0%B8%D1%85%D0%B0-%D0%BD%D0%BE%D0%B2%D0%B0-%D0%BF%D0%BE%D1%80%D1%86%D0%B8%D1%8F-%D0%B4%D0%BE%D0%BA%D1%83%D0%BC%D0%B5%D0%BD%D1%82%D0%B8-%D0%B7%D0%B0-%D1%83%D0%B1%D0%B8%D0%B9%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%9A%D0%B5%D0%BD%D0%B5%D0%B4%D0%B8/", "text": "\n                    Държавният архив на САЩ публикува още 676 документа от делото за убийството на 35-ия американски президент на страната Джон Кенеди.\n\nГоляма част от публикуваните тази седмица материали са били изготвени от ЦРУ, а останалите от министерствата на обраната и правосъдието, Конгреса и Държавния архив. В записките е включена и стенограма от прихванатия телефонен разговор между Лий Харви Осуалд с представители на съветското посолство в Мексико след покушението срещу държавния глава.\n\nНа 27 октомври президентът на САЩ Доналд Тръмп нареди да бъдат разсекретени около 2800 документи, свързани с убийството на Кенеди през 1963 г. по време на негово посещение в Далас, щата Тексас.\n\n\"Американското общество очаква и заслужава да му бъде предоставен възможно по-голям достъп до документите за убийството на президента Джон Кенеди, за да може хората да узнаят всички обстоятелства около него\", заяви Тръмп в съобщение, което беше разпространено тогава от Белия дом. В същото време президентът подчерта и че част от информацията е била редактирана в интерес на националната сигурност.\n\nБлагодарение на документите се счита, че престъплението е било извършено само от Лий Харви Осуалд. В тях дори се споменава, например, че два месеца преди опита за убийство на президента Осуалд се е срещал със съветски дипломати в Мексико сити.\n                    ", "date": "2017.11.04", "title": "Разсекретиха нова порция документи за убийството на Кенеди"}
{"url": "http://www.monitor.bg/a/view/35017-%D0%9E%D0%B1%D0%B2%D0%B8%D0%BD%D0%B5%D0%BD%D0%B8%D1%8F-%D0%B2-%D1%81%D0%B5%D0%BA%D1%81%D1%83%D0%B0%D0%BB%D0%BD%D0%B8-%D0%BF%D0%BE%D1%81%D0%B5%D0%B3%D0%B0%D1%82%D0%B5%D0%BB%D1%81%D1%82%D0%B2%D0%B0-%D1%81%D1%80%D0%B5%D1%89%D1%83-%D0%B4%D0%B5%D1%81%D0%B5%D1%82%D0%BA%D0%B8-%D1%81%D0%BB%D1%83%D0%B6%D0%B8%D1%82%D0%B5%D0%BB%D0%B8-%D0%BD%D0%B0-%D0%9E%D0%9E%D0%9D/", "text": "\n                    Между 1 юли и 30 септември по света са подадени 31 жалби срещу служители на ООН за сексуални посегателства, съобщи говорителят на световната организация Стефан Дюжарик, цитиран от АФП.Не всички факти по тези жалби са били потвърдени, а някои от тях са още на етап предварително разследване.От 31 жалби 12 са насочени срещу членове на миротворческите сили на ООН, а 19 срещу служители на агенции или програми на организацията. 10 от тях са свързани със сексуални посегателства, 19 със сексуална експлоатация, а две не са категоризирани поради неизвестна възраст на обвинителите.15 от жалбите са към служители на Върховния комисариат за бежанците, 4 към миротворческата мисия в Демократична република Конго, 3 срещу служители на Международната организация за миграцията, 3 срещу миротворците в Либерия, 2 срещу тези в Централноафриканската република и една е срещу служител на УНИЦЕФ.През този тримесечен период са започнати 14 разследвания и един от случаите е доказан. 12 от сигналите са за деяния през 2017 г., 2 за действия през 2016 г. и шест за деяния през 2015 г. или по-рано. Датата на 11 деяния не е известна.\n\n\n                    ", "date": "2017.11.04", "title": "Обвинения в сексуални посегателства срещу десетки служители на ООН"}
{"url": "http://www.monitor.bg/a/view/62962-%D0%9A%D1%8A%D1%89%D0%B0-%D0%BE%D1%82-%D0%BA%D0%B0%D1%80%D1%82%D0%B8-%D1%81%D0%B5-%D1%81%D0%B3%D1%80%D0%BE%D0%BC%D0%BE%D0%BB%D1%8F%D1%81%D0%B2%D0%B0-%D0%B7%D0%B0-%D0%9A%D0%B5%D0%B2%D0%B8%D0%BD-%D0%A1%D0%BF%D0%B5%D0%B9%D1%81%D0%B8/", "text": "\n                    Гигантът на стрийминга Нетфликс обяви, че прекратява отношенията си с актьора Кевин Спейси за сериала \"Къща от карти\" след отправените към него обвинения за сексуални посегателства, предаде АП.\n\nНетфликс съобщи, че повече няма да участва във финансирането на сериала \"Къща от карти\", ако Кевин Спейси продължи да играе в него. Компанията ще продължи да работи с продуцентската къща Ем Ар Си, която е съпродуцент на сериала, за да се прецени дали той може да бъде завършен без Спейси.\n\nНетфликс също така отказва да разпространява филма \"Гор\", в който Кевин Спейси е съпродуцент и играе ролята на писателя Гор Видал. Филмът в момента е в постпродукция и се очакваше да излезе догодина.\n\nВъв вторник Нетфликс вече обяви, че замразява работата по шестия и последен сезон на \"Къща от карти\".\n\nОт началото на седмицата зачестиха обвиненията срещу Кевин Спейси за сексуален тормоз или сексуални нападения както в САЩ, така и във Великобритания. Някои от тези обвинения са за случаи отпреди десетилетия, като едно от тях е за опит за изнасилване на 15-годишен младеж.\n\nСпейси не е арестуван и не са му повдигнати обвинения.\n                    ", "date": "2017.11.04", "title": "\"Къща от карти\" се сгромолясва за Кевин Спейси"}
{"url": "http://www.monitor.bg/a/view/22666-%D0%9C%D0%B5%D0%BB%D0%B0%D0%BD%D0%B8%D1%8F-%D0%B7%D0%B0%D0%B2%D0%BB%D0%B0%D0%B4%D1%8F-%D0%A5%D0%B0%D0%B2%D0%B0%D0%B8%D1%82%D0%B5-%D0%B2-%D0%B1%D1%8F%D0%BB%D0%BE-%D0%A1%D0%9D%D0%98%D0%9C%D0%9A%D0%98/", "text": "\n                    Президентът на САЩ Доналд Тръмп посети Хаваите на път към първата си официална обиколка в Азия, предаде АП. Той бе придружен от съпругата си Мелания, която за пореден път доказа защо е смятана за модна икона.Първата дама бе облечена в семпла бяла рокля без ръкави, която се спуска под коленете. Единственото допълнение към лятното облекло бе тънък черен колан. Мелания Тръмп бе подбрала и стилни обувки.Доналд и Мелания Тръмп посетиха мемориала на американския крайцер \"Аризона\" в Пърл Харбър, на Хаваите, предаде ДПА. Президентът и съпругата му положиха венец пред при стената с имената на американските военни, загинали при японското въздушно нападение, в резултат на което САЩ се включват във Втората световна война.После двамата посипаха листенца от бели цветя във водата край мемориала. Преди това двойката посети американското Тихоокеанско командване.В социалните мрежи държавният глава и първата дама благодариха за прекрасното и топло посрещане на Хаваите. Първа спирка в официалната обиколка на президента Тръмп в Азия е Япония.\n\n\n                    ", "date": "2017.11.04", "title": "Мелания завладя Хаваите в бяло (СНИМКИ)"}
{"url": "http://www.monitor.bg/a/view/88625-%D0%9F%D1%83%D1%87%D0%B4%D0%B5%D0%BC%D0%BE%D0%BD-%D0%B7%D0%BE%D0%B2%D0%B5-%D0%BD%D0%B5%D0%B7%D0%B0%D0%B2%D0%B8%D1%81%D0%B8%D0%BC%D0%BE%D1%81%D1%82%D1%82%D0%B0-%D0%BD%D0%B0-%D0%9A%D0%B0%D1%82%D0%B0%D0%BB%D1%83%D0%BD%D0%B8%D1%8F-%D0%B4%D0%B0-%D0%B1%D1%8A%D0%B4%D0%B5-%D0%BF%D0%BE%D1%82%D0%B2%D1%8A%D1%80%D0%B4%D0%B5%D0%BD%D0%B0-%D0%BD%D0%B0-%D0%BF%D1%80%D0%B5%D0%B4%D1%81%D1%80%D0%BE%D1%87%D0%BD%D0%B8%D1%82%D0%B5-%D0%B8%D0%B7%D0%B1%D0%BE%D1%80%D0%B8-%D0%B2-%D1%80%D0%B5%D0%B3%D0%B8%D0%BE%D0%BD%D0%B0/", "text": "\n                    Бившият каталунски лидер Карлес Пучдемон призова за обединен политически фронт на изборите в областта на 21 декември, за продължаване на борбата за независимостта от Испания и в знак на протест срещу затварянето на бившите членове на регионалното правителство, предаде Ройтерс.Пучдемон, който избяга в Белгия, след като правителството му бе свалено след едностранно обявената независимост на Каталуния, заяви, че възнамерява да участва на изборите, докато е в Брюксел.По-рано испанският министър-председател Мариано Рахой нареди в Каталуния да се проведат предсрочни избори. „Време е за всички демократи да обединят сили. За Каталуния, за свободата на политическите затворници“, заяви Пучдемон. Той призова партиите да се обединят срещу испанското правителство на урните.Ден преди това испанското правосъдие издаде европейска заповед за задържане на отстранения каталунски лидер Карлес Пучдемон и четирима членове на правителството му, които се намират в Белгия и отказаха да се явят пред испански съд, предаде Франс прес.Съдия-следователка издаде заповедта срещу всеки от петимата членове на уволненото регионално правителство на Каталуния по обвинения в \"бунт, метеж, злоупотреба с обществени средства и неподчинение на властта\".Съдът отхвърля молбата на адвокатите на Пучдемон и министрите му да дадат показания по видео връзка, като обясни, че те не изпълняват определените по закон условия. Освен това \"те дори не посочват адрес на пребиваване в Белгия за осъществяване на видеоконферентна връзка\", подчерта съдът.Европейската заповед за задържане е изпратена до белгийската федерална прокуратура, тъй като петимата \"изглежда са в тази страна\". В същото време обаче заповедта е пратена и в испанската национална полиция, Цивилната гвардия и Интерпол. Белгийската федерална прокуратура потвърди, че е получила заповедта за задържане. \"Ще я проучим, а след това тя ще бъде дадена на съдия-следовател\", обясни говорител на прокуратурата.Страната, от която е поискано да предаде издирвано лице, трябва да го предаде на страната, подала европейската заповед за задържане в срок до 60 дни.Според белгийския адвокат по наказателно право Максим Шоме съществуват начини да се оспори заповедта за задържане пред белгийското правосъдие, но такива обжалвания се удовлетворяват \"изключително рядко\". \"Идеята при европейската заповед за задържане е, че се има доверие в спазването на основните права от страната, която я е издала. Испания не е страна, която практикува изтезания\", обясни той.\n\n\n                    ", "date": "2017.11.04", "title": "Пучдемон зове независимостта на Каталуния да бъде потвърдена на предсрочните избори в региона"}
{"url": "http://www.monitor.bg/a/view/89065-%D0%97%D0%B0%D0%B4%D1%83%D1%88%D0%BD%D0%B8%D1%86%D0%B0-%D1%83%D0%B2%D0%B5%D0%BB%D0%B8%D1%87%D0%B8-%D0%B3%D1%80%D0%B0%D0%B4%D1%81%D0%BA%D0%B8%D1%8F-%D1%82%D1%80%D0%B0%D0%BD%D1%81%D0%BF%D0%BE%D1%80%D1%82-%D0%B2-%D0%A1%D0%BE%D1%84%D0%B8%D1%8F/", "text": "\n                    Центърът за градска мобилност разкрива днес временни линии за Архангелова Задушница. Трамвайни линии с номера 3 и 18 и тролейбусна линия номер 9 ще работят с увеличен брой коли.\n\nС увеличен брой коли ще работят автобусни линии с номера 64, 86, 260 и 309. \"Център за градска мобилност\" ЕАД ще осигури специализирани автомобил за принудително преместване на паркирани в нарушение автомобили за всеки един от гробищните комплекси - \"Централен гробищен парк\", \"Малашевски гробища\" и \"Бакърена фабрика\". Колите ще се преместват само по нареждане на отдел \"Пътна полиция\" при СДВР.\n\nПълна информация за временните линии има на страницата на Центъра за градска мобилност в интернет.\n                    ", "date": "2017.11.04", "title": "Задушница увеличи градския транспорт в София"}
{"url": "http://www.monitor.bg/a/view/74763-%D0%A2%D1%83%D0%BA-%D1%81%D0%BB%D1%8A%D0%BD%D1%86%D0%B5-%D1%82%D0%B0%D0%BC-%D0%B4%D1%8A%D0%B6%D0%B4-%D0%B2-%D1%81%D1%8A%D0%B1%D0%BE%D1%82%D0%BD%D0%B8%D1%8F-%D0%B4%D0%B5%D0%BD/", "text": "\n                    В събота преди обяд над по-голямата част от страната, ще е предимно облачно и на отделни места все още ще превали слаб дъжд. След обяд облачността ще намалее и ще се установи предимно слънчево време. Ще духа слаб, в Източна България до умерен вятър от север-североизток и с него ще проникне малко по-студен въздух. Максималните температури ще бъдат между 10° и 15°, в София около 10°. Това съобщи дежурният синоптик Красимир Стоев от Националния институт по метеорология и хидрология (НИМХ) при Българската академия на науките (БАН) пред \"Фокус\". Атмосферното налягане е близко до средното за месеца - ще се повишава. Над Черноморието ще има разкъсана облачност. Преди обяд все още на отделни места по южно крайбрежие ще превали слаб дъжд. Ще духа до умерен север-североизточен вятър. Максимални температури на въздуха 13° - 14°, близки до температурата на морската вода. Вълнението на морето ще бъде 2 - 3 бала. Над планините преди обяд ще има значителна облачност и на места ще превали слаб сняг. След обяд облачността ще намалее до предимно слънчево време. Ще духа слаб до умерен североизточен вятър. Максимална температура на височина 1200 метра около 5°, на 2000 метра – около 0°.\n                    ", "date": "2017.11.04", "title": "Тук слънце, там дъжд в съботния ден"}
{"url": "http://www.monitor.bg/a/view/14691-%D0%9F%D1%80%D0%B5%D0%BC%D0%B8%D0%B5%D1%80%D1%8A%D1%82-%D1%81%D0%BF%D0%B0%D1%81%D1%8F%D0%B2%D0%B0-%D0%B6%D0%B5%D0%BD%D0%B8-%D1%81%D0%BB%D0%B5%D0%B4-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0/", "text": "\n                    Премиерът Бойко Борисов е разпоредил спиране на правителствения кортеж заради претърпяло катастрофа „Ауди“ и махащ за помощ водач, съобщи кметът на Ямбол Георги Славов.Инцидентът е станал малко преди 20,40 часа в петък по околовръстното шосе на Ямбол край разклона за село Веселиново.Край асфалта Борисов забелязал маха отчаяно с ръка за помощ мъж и веднага наредил да се спре. Оказало се, че водачът, 32-годишен столичанин е самокатастрофирал, автомобилът излязъл извън платното и се преобърнал на една страна в драките. Вътре имало две жени на по 30 години от Ямбол. Едната се оказала с комоцио, а другата имала само повърхностни наранявания. Ранените били обслужени на място от лекар на правителствената болница „Лозенец“, който се движи задължително с кортежа. Междувременно на мястото на инцидента пристигнала линейка , повикана на телефон 112 от потърпевшия водач, на чийто зов за помощ никой друг не се е отзовал.„Не става дума за някаква пиар акция или геройство, премиерът и придружаващите  го са постъпили така, както всеки нормален човек би постъпил при сходна ситуация на пътя!“, коментира лаконично ямболският градоначалник. По молба на Бойко Борисов той лично отишъл в МБАЛ „Свети Пантеелймон“, за да види какво е състоянието на пострадалите.„Инцидентът е регистриран около 20,40 часа на 3 ноември. Образувано е досъдебно производство. Мястото е посетено от дежурната група. Няма данни за употреба на алкохол или друга от водача, който няма наранявания. В болницата е направен преглед на трима души, в хирургията е настанена една от пътничките, другите са освободени и са по домовете си.“, съобщиха от ОД на МВР-Ямбол в събота.Неофициално стана ясно, че министър – председателят е пътувал за Бургас и от там за Ахелой, където в събота инспектира изграждането на обходния път ,„Арена Бургас“ и укрепването на блега край Сарафово. По-късно от личния си профил във Фейсбук Борисов съобщи: „Заедно с кметовете на Бургас Димитър Николов и на Камено Жельо Вардунски проведохме работно съвещение на кризисния щаб за ситуацията в районите, пострадали при последните проливни дъждове в страната. Тази седмица двете общини получиха 1 млн. лв. от правителството за преодоляване на последиците от бедствието. Убедих се, че е създадена добра организация и институциите следят непрекъснато ситуацията.“\n\n\n                    ", "date": "2017.11.04", "title": "Премиерът спасява жени след катастрофа"}
{"url": "http://www.monitor.bg/a/view/67816-%D0%91%D0%BE%D1%80%D0%B8%D1%81%D0%BE%D0%B2-%D1%81%D0%B2%D0%B8%D0%BA%D0%B0-%D0%BA%D1%80%D0%B8%D0%B7%D0%B8%D1%81%D0%BD%D0%B8%D1%8F-%D1%89%D0%B0%D0%B1-%D0%B7%D0%B0-%D0%BF%D0%BE%D1%81%D1%82%D1%80%D0%B0%D0%B4%D0%B0%D0%BB%D0%B8%D1%82%D0%B5-%D0%BE%D1%82-%D0%BF%D0%BE%D1%82%D0%BE%D0%BF%D0%B0-%D0%B2-%D0%91%D1%83%D1%80%D0%B3%D0%B0%D1%81/", "text": "\n                    \n\n\n                    ", "date": "2017.11.04", "title": "Борисов свика кризисния щаб за пострадалите от потопа в Бургас"}
{"url": "http://www.monitor.bg/a/view/87547-%D0%94%D1%83%D1%85%D0%BE%D0%B2-%D0%BE%D1%80%D0%BA%D0%B5%D1%81%D1%82%D1%8A%D1%80-%D0%B8-%D1%82%D1%83%D0%BC%D0%B1%D0%B8-%D1%86%D0%B8%D0%B3%D0%B0%D0%BD%D0%B8-%D0%B7%D0%B0-%D0%90%D1%80%D1%85%D0%B0%D0%BD%D0%B3%D0%B5%D0%BB%D0%BE%D0%B2%D0%B0-%D0%97%D0%B0%D0%B4%D1%83%D1%88%D0%BD%D0%B8%D1%86%D0%B0/", "text": "\n                      Траурни маршове в изпълнение на градския духов оркестър и тумби мургави мъже, жени и деца посрещаха в събота , на Архангелова Задушница дошлите да се поклонят на мъртвите си роднини и приятели в  старозагорските гробища.Оркестърът се беше настанил в съседство с паметниците на някогашните партизани Стойо Неделчев – Чочоолу и генерал Велко Димитров и почти без прекъсване свиреше най-популярните маршове, свързани с отдаването на почит към покойниците. Мургавите тълпи щъкаха като скакалци по алеите и прибираха оставените край паметните плочи раздавки, тъпчейки ги в огромни торби.Някои от „опечалените“ цинично споделиха, че „плячката“ директно отивала в магазините за хранителни стоки в махалата.„Ситуацията е неспасяема, няма как да вървим подире им, дори за Задушница сме едва 5-6 души , нищо че има и три полицейски патрулки. Гледаме все пак да не стават скандали…“, уморено коментира шефът на парковата охрана, който беше зает основно с регулиране на огромния автомобилен поток при централния вход.Така е всяка година, по-малко са само по Черешовата задушница, защото тогава са из градините, сподели възрастна жена, дошла да поплаче на гроба на дъщеря си.Отрупана с венци беше още прясната могила на погребания с почести  на 22 октомври двукратен кмет на Града на липите и бивш здравен министър д-р Евгений Желев.Фенове на футболния клуб „Берое“ бяха оставили запалени свещички пред паметника на легендарния генерал от някогашните строителни войски и почетен жител на Стара Загора Делчо Делчев.Едва петдесетина са все още свободните места за нови погребения в парка, очаква се в началото на следващата година да започне ползването на новото гробище край намиращото се в западна посока село Богомилово.Сегашният  гробищен парк е разположен върху площ от над 700 дка, като първото погребение е било извършено през лятото на далечната 1974 година. Само през 2016-а тук са били погребани 1050 покойници, от началото на т.г. броят на траурните събития надхвърля 850.Едва 10 души работят по щат в специализираното общинско звено, хората определено не стигат дори за елементарната подръжка и почистването на страничните алеи.От много време се говори и дори т.г. имаше заделени от бюджета 40 000 лв за изграждане на стена, където да бъдат полагани урни с праха на покойниците, но по неизвестни причини градежът все още не е започнал.\n\n\n                    ", "date": "2017.11.04", "title": "  Духов оркестър и тумби цигани за Архангелова Задушница      "}
{"url": "http://www.monitor.bg/a/view/53008-%D0%9A%D0%B8%D0%BD%D0%B0%D0%B4%D0%B6%D0%B8%D0%B8-%D0%B2%D1%8A%D0%B7%D1%81%D1%82%D0%B0%D0%BD%D0%BE%D0%B2%D0%B8%D1%85%D0%B0-%D0%BF%D0%B0%D0%BC%D0%B5%D1%82%D0%BD%D0%B8%D0%BA%D0%B0-%D0%BD%D0%B0-%D0%B5%D0%B4%D0%B8%D0%BD%D1%81%D1%82%D0%B2%D0%B5%D0%BD%D0%B8%D1%8F-%D0%B1%D1%8A%D0%BB%D0%B3%D0%B0%D1%80%D0%B8%D0%BD-%D0%B7%D0%B0%D0%B3%D0%B8%D0%BD%D0%B0%D0%BB-%D0%B2-%D0%9F%D1%80%D0%B0%D0%B6%D0%BA%D0%B0%D1%82%D0%B0-%D0%BF%D1%80%D0%BE%D0%BB%D0%B5%D1%82/", "text": "\n                    Кинаджии възстановиха паметника на единствения българин, загинал по време на Пражката пролет в Чехословакия през 1968 година. Редник Николай Цеков Николов от белослатинското село Бъркачево е убит в селце близо до Карлови Вари, а близките му и досега не знаят при какви точно обстоятелства. Но на най-черния за тях 9 септември същата година те получават тялото му в запечатан ковчег. Николай бил на 21 години, когато е изпратен в в бившата социалистическа държава, заедно с още 2200 войници. В последното писмо до майка си той я успокоявал, че ще се върне за гроздобера, като не предполагал, че няма да го доживее.\n\nНиколай е погребан с военни почести. Две години по-късно от завод „Кремиковци\", където младежът работел преди да влезе в казармата, вдигнали паметник в родното му село Бъркачево.\n\nНо монументът е поруган от вандали, а бронзовата глава – отдавна претопена. За да не бъде забравена историята на поредния войник, загинал нелепо извън България, по идея на брата на Николай проектът е реализиран със съдействието на продуцента Мартичка Божилова и екипът на продуцентска къща „АгитПро“ чрез Националния филмов център към Министерство на културата, на професионална гимназия по каменообработване в мездренското село Кунино и кмета на община Бяла Слатина Иво Цветков. Автор на паметника е скулпторът  Стефан Стефанов, който е  директор  на гимназията по каменообработване. За откриването му дойде режисьорът Стефан Командарев, а протойерей Тодор Дудов  извърши водосвет за освещаването му.\n                    ", "date": "2017.11.04", "title": "Кинаджии възстановиха паметника на единствения българин, загинал в Пражката пролет "}
{"url": "http://www.monitor.bg/a/view/25495-%D0%A1%D1%8A%D0%B4%D1%8A%D1%82-%D0%B2-%D0%9A%D0%BE%D0%B7%D0%BB%D0%BE%D0%B4%D1%83%D0%B9-%D0%B2%D1%8A%D1%80%D0%BD%D0%B0-%D0%BD%D0%B0-%D1%80%D0%B0%D0%B1%D0%BE%D1%82%D0%B0-%D1%81%D0%BA%D0%B0%D0%BD%D0%B4%D0%B0%D0%BB%D0%BD%D0%B8%D1%8F-%D1%88%D0%B5%D1%84-%D0%BD%D0%B0-%D0%BE%D1%85%D1%80%D0%B0%D0%BD%D0%B0%D1%82%D0%B0-%D0%B2-%D0%90%D0%95%D0%A6/", "text": "\n                    Скандалният началник на отдела за физическа защита в АЕЦ „Козлодуй“ Пешко Караджов се връща на бял кон на работа. Той бе уволнен на 21 юли тази година след като бе пуснат в публичното пространство видеозапис, в който той бълва заплахи към местен полицай. Отстраняването му бе поискано от енергийния министър Теменужка Петкова и се случи след намесата на премиера Бойко Борисов.\n\nКараджов обаче е обжалвал уволнението си, а съдът в Козлодуй е преценил, че то е незаконно, тъй като вече му е било наложено друго дисциплинарно наказание – „Забележка“ за същото провинение. По делото е бил приложен видеозаписът в социалните мрежи, от който става ясно, че Караджов е в нетрезво състояние, използва обидни и нецензурни думи към длъжностно лице. „ Именно за това ново нарушение работодателят е следвало да изиска обяснения от ищеца преди да го накаже“, се казва още в решението на съдия Галя Петрешкова-Ставарова. Според него атомната централа ще трябва да плати веднага на Пешко Караджов обезщетение за трите месеца, в които е останал без работа в размер на 15 823.50 лева, както и направените от него разноски по делото за 1716.73 лева.  Решението на козлодуйския съд, без частта му за обезщетението, не е окончателно и подлежи на обжалване пред Окръжния съд във Враца.\n                    ", "date": "2017.11.04", "title": "Съдът в Козлодуй върна на работа скандалния шеф на охраната в АЕЦ"}
{"url": "http://www.monitor.bg/a/view/15541-%D0%9F%D0%B0%D1%82%D1%80%D0%B8%D0%B0%D1%80%D1%85-%D0%9D%D0%B5%D0%BE%D1%84%D0%B8%D1%82-%D0%BE%D1%82%D1%81%D0%BB%D1%83%D0%B6%D0%B8-%D0%BB%D0%B8%D1%82%D1%83%D1%80%D0%B3%D0%B8%D1%8F-%D0%B2-%D0%A2%D1%80%D0%BE%D1%8F%D0%BD%D1%81%D0%BA%D0%B8%D1%8F-%D0%BC%D0%B0%D0%BD%D0%B0%D1%81%D1%82%D0%B8%D1%80/", "text": "\n                    Днес в Троянската света обител се стекоха хиляди хора на големия християнски празник Задушница.Те запалиха свещ и отдадоха почит на починалите си близки.  В храма на манастира бе отслужена Заупокойна света литургия и панихида в памет на починалия преди 5 години Български патриарх Максим, който е погребан в храма.Панахидата бе оглавена от Негово Светейшество Българският патриарх Неофит, в съслужие с Търновския митрополит Григорий, Доростолския Амвросий, Неврокопския Серафим и Врачанския Григорий, Мелнишкия епископ Герасим и игуменът на Троянския манастир Велички епископ Сионий.\n\n\n                    ", "date": "2017.11.04", "title": "Патриарх Неофит отслужи литургия в Троянския манастир (СНИМКИ)"}
{"url": "http://www.monitor.bg/a/view/34529-%D0%9F%D1%80%D0%B5%D0%BD%D0%B0%D1%80%D0%B5%D0%B6%D0%B4%D0%B0%D1%82-%D0%BF%D0%B0%D0%B2%D0%B5%D1%82%D0%B0%D1%82%D0%B0-%D0%BF%D0%BE-%D0%94%D0%BE%D0%BD%D0%B4%D1%83%D0%BA%D0%BE%D0%B2-%D0%BE%D1%81%D0%BD%D0%BE%D0%B2%D0%B0%D1%82%D0%B0-%D0%B1%D0%B8%D0%BB%D0%B0-%D0%BD%D0%B5%D1%83%D1%82%D1%8A%D0%BF%D0%BA%D0%B0%D0%BD%D0%B0/", "text": "\n                    Точно два месеца след като беше отворена за движение отсечката от столичния булевард „Дондуков” между улиците „Бачо Киро” и „Будапеща” там отново тече ремонт. Майстори пренареждат паветата, които само за няколко седмици са се разместили, съобщи Би Ти Ви. Според Николай Патов, който реди павета от 12 години, това не е работа за всеки и изисква умения. Оказва се, че основата не е била добре подготвена, за да се редят паветата отгоре.\n                    ", "date": "2017.11.04", "title": "Пренареждат паветата по Дондуков – основата била неутъпкана"}
{"url": "http://www.monitor.bg/a/view/18970-%D0%9F%D1%8A%D1%80%D0%B2%D0%B8-%D0%B2%D0%BE%D0%B5%D0%BD%D0%B5%D0%BD-%D1%80%D0%B8%D1%82%D1%83%D0%B0%D0%BB-%D0%BA%D1%80%D0%B0%D0%B9-%D0%BB%D1%8A%D0%B2%D0%B0-%D0%BE%D1%82-%D0%9C%D0%B5%D0%BC%D0%BE%D1%80%D0%B8%D0%B0%D0%BB%D0%B0-%D0%BD%D0%B0-%D0%B7%D0%B0%D0%B3%D0%B8%D0%BD%D0%B0%D0%BB%D0%B8%D1%82%D0%B5-%D0%BF%D1%80%D0%B5%D0%B4-%D0%9D%D0%94%D0%9A/", "text": "\n                    Военен ритуал в памет на загиналите герои от Първи и Шести софийски пехотен полк на Първа Софийска дивизия се състоя пред реставрираната скулптурна фигура на лъва от Мемориала на загиналите войници от двата полка пред Националния дворец на културата. На това място през 1934 г. цар Борис III открива мемориалните стени с имената на над 3000 военни, загинали за свободата на България. Оттогава е оцеляла единствено статуята на лъва, която беше върната на мястото си преди няколко дни.\n\nВ церемонията взеха участие министърът на отбраната Красимир Каракачанов, кметът на София Йорданка Фандъкова, заместник-кметът на София Тодор Чобанов и о.з. кап. Атанас Илев, председател на Съюза на възпитаниците на Военните на Негово Величество училища, Школата за запасни офицери и родолюбивото войнство и гражданство. Панихида в памет на загиналите воини отслужи Тивериополският епископ Тихон. В знак на признателност пред паметника бяха положени цветя и венци от министъра на отбраната, началника на отбраната, Комисията по отброана, Националният военноисторически музей, кметът на София, Българския червен кръст, Организацията на евреите в България и др.\n                    ", "date": "2017.11.04", "title": "Първи военен ритуал край лъва от Мемориала на загиналите пред НДК"}
