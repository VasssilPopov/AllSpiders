{"url": "https://www.monitor.bg:443/bg/a/view/zlatanov-praznuva-70-g-s-kniga-za-vnucite-149053", "text": "Легендата на родния волейбол Димитър Златанов празнува 70-ия си рожден днес с лична изповед. Европейският шампион с ЦСКА разказва в 239 страници своята история, посветена на внуците му - Миа и Мануел. Книгата „Да докоснеш върха“ бе представена в Музея на спорта в София в присъствието на двама президенти на България - Петър Стоянов и Георги Първанов, както и цяла плеада от величия на мрежата. Редом до Димитър на тържеството бяха съпругата му Мария и синът му Христо, придружен от жена си Криара Гросо и двете им деца. „Толкова високи хора не са влизали в музея досега“, приветства гостите с усмивка уредникът Катя Иванова. Тя припомни, че Златанов е от поколението спортисти и волейболисти, които са писали историята на българския спорт. „Чрез книгата всички българи, които се докоснат до нея, ще видят и човекът, и бащата и дядото Димитър Златанов. Важно е да се отбележи, че той е част от постижения, които не са повторени до момента. През 1969 г. става клубен шампион с ЦСКА. Година по-късно националният ни отбор взема сребро на световното първенство в София. Той често казва, че и до днес хората го спират с въпроси какво се е случило при 13:5 за нас в петия гейм... През 1976 г. взима КНК. На олимпиадата в Москва 1980 печелим сребърните медали, а той е капитан на тима. Надявам се тези моменти да се повторят във времето“, пожела си Иванова. Според друга жива легенда на играта край мрежата Тодор Симов, Димитър е от редицата титанични забивачи, които сме имали. „Наричаха го „лъвът“, прозвище, което не всеки заслужава“, допълни уредничката на музея. Самият Симов върна лентата години назад и разказа на гостите как Златанов е дошъл в ЦСКА: „През лятото на 1966 г. в 6-и пехотен полк в Лозенец направихме кастинг за представителния тим на ЦСКА. Като го видя Димитър Гигов веднага ми каза: „Тошо, този чел, не чел, го правим фелдфебел. Той не само стана такъв, но и стигна до старши офицер“, сподели Тошара.  Той е единственият българин във волейболната Зала на славата в Холиуок, Масачузец. Нападател номер 1 в света за 1970 г. Избран е за волейболист номер 1 на България за XX век и е сред най-добрите 25 волейболисти в света за миналия век. От 1968 г. играе за ЦСКА, с който е 9-кратен шампион на България. През 1969 г. с „червените“ става европейски клубен шампион, а през 1976 г. - носител на КНК. Сребърен медалист от СП в София 1970 г.  - Мексико'68, Мюнхен'72 и Москва'80. Знаменосец на българската делегация в Мюнхен и олимпийски вицешампион в Москва.  с Робе ди Капа (Торино). , който играе в Япония.  а като помощник на Васил Симов в националния отбор печели бронз на ЕП в Берлин през 1983 г.  - орден „Стара планина I степен“.", "date": "2018.11.08", "title": "Златанов празнува 70 г. с книга за внуците"}
{"url": "https://www.monitor.bg:443/bg/a/view/jalbi-za-neizdyljeni-zaplati-i-nespazvane-na-rabotnoto-vreme-v-git-149054", "text": "Най-много сигнали срещу работодатели в Главната инспекция по труда има за забавени или неплатени заплати, както и за неспазване на работното време. Това каза изпълнителният директор на инспекцията Румяна Михайлова пред bgonair. Тя уточни, че голяма част от жалбите са анономни. Друга част пък били неоснователни. Все още имало и хора, които работят без договор и това е само в техен ущърб. Михайлова поясни, че всяка година в ГИТ постъпват около 6000-7000 сигнала.", "date": "2018.11.08", "title": "Жалби за неиздължени заплати и неспазване на работното време в ГИТ"}
{"url": "https://www.monitor.bg:443/bg/a/view/bylgarija-e-na-24-to-mjasto-v-es-po-tolerantnost-kym-ednopolovite-dvojki-149059", "text": "България се нарежда на 24-то място по толерантност към еднополови двойки от всички 28 европейски страни. Това показват данните от годишния обзор на асоциацията Илга Европа, представени на международна конференция в София за правата на хомосексуалните да сключват брак. След нас са Румъния, Литва, Полша и Латвия. Най-либералната държава към еднополовите двойки е Малта. Тя достига 94% толерантност. Резултатът на България е малко над 24 на сто. Една от причините е, че у нас бракът между еднополови не е разрешен.", "date": "2018.11.08", "title": "България е на 24-то място в ЕС по толерантност към еднополовите двойки"}
{"url": "https://www.monitor.bg:443/bg/a/view/pognaha-socdeputat-za-prane-na-pari-ot-ktb-149051", "text": "Прокуратурата погна соцдепутатката Елена Йончева за пране на пари, отмъкнати от КТБ. Това стана ясно, след като главният прокурор Сотир Цацаров поиска Народното събрание да снеме имунитета на бившата журналистка и още петима народни представители, за да започне наказателно производство срещу тях, съобщи говорителят на обвинител №1 Румяна Арнаудова. От държавното обвинение обясниха, че срещу Йончева, която е народен представител от „БСП за България“, има данни за пране на пари в особено големи размери. След сигнал на двама депутати от ГЕРБ и още един човек е извършена проверка, на 31 август 2018 г. в спецпрокуратурата е образувано досъдебно производство за финансови операции с пари, присвоени от КТБ и прикривани чрез офшорната компания „Далий Трейдинг Лимитид“. „Според доказателства до този момент това са средства, които не са на длъжностни лица от КТБ или от печалбата на банката, а пари на вложители там. Има гласни показания, че Самоличността на свидетелите няма да бъде разкривана в този момент“, заяви Арнаудова. По време на разследването е установено, че на 17 април 2012 г. едноличният собственик на капитала на „Авторска телевизия“ ЕООД Елена Йончева е взела решение представляваното от нея търговско дружество да учреди съвместно с офшорна компания „Далий Трейдинг Лимитид“ (регистрирана на 9 февруари 2011 г., съгласно действащите нормативни актове на територията на Британски Вирджински острови) дружество с ограничена отговорност „Офроуд“ ООД. На 20 април 2012 г. представляващите „Далий Трейдинг Лимитид“ също са взели решение за учредяване на това съвместно дружество с продуцентската къща „Авторска телевизия“ ЕООД. В решенията на управителните органи на двете фирми е посочен размерът на капитала на новосформираното „Офроуд“ ООД – 10 000 лв., разпределен в 100 дружествени дяла, всеки един с номинална стойност 100 лева. Всеки от учредителите („Авторска телевизия“ ЕООД и „Далий Трейдинг Лимитид“) при разпределението на капитала записва по 50 дружествени дяла (по 50 %), с обща номинална стойност в размер на по 5000 лева. Вноските в капитала са разпределени както следва: съдружникът „Авторска телевизия“ ЕООД срещу записаните 50 дружествени дяла се задължава да извърши парична вноска в размер на 5000 лева, а съдружникът „Далий Трейдинг Лимитид“ срещу записаните 50 дружествени дяла се задължава от които 310 000 лева да бъдат отнесени във фонд „Резервен“ на „Офроуд“ ООД. „Далий Трейдинг Лимитид“ се е задължило след учредяване на „Офроуд“ ООД в Търговския регистър на България да направи и допълнителна парична вноска в „Офроуд“ ООД в размер на 250 000 евро или тяхната левова равностойност в срок от 1 година, при годишна лихва 5%. Учредителното събрание било проведено на 23 април 2012 г., като за управител и представляващ на „Офроуд“ ООД е избрана Елена Йончева. В това си качество, тя е сключила с КТБ АД рамков договор за платежни услуги за юридическо лице и едноличен търговец. Определена е като единствената, която има право да се разпорежда със сумите по сметките на „Офроуд“ ООД. На 20 и 22 юни 2012 г. по разплащателната сметка на „Офроуд“ са постъпили договорените суми, включително и валутен превод в евро от „Далий Трейдинг Лимитид“. Предстоят множество действия по разследването, свързани с установяване на начина на разпореждане с тези средства. Предстои разкриването на данъчна, осигурителна и банкова тайна. „Има данни, че Когато се повдига обвинение за пране на пари, има два варианта – или да се позовем на влязла в сила осъдителна присъда за извършено предикатно престъпление или ако няма такава присъда, в рамките на разследването за пране на пари да докажем и предикатното престъпление“, обясни Арнаудова. Тя отрече случаят с Йончева да е едно от 24-те дела, чиито материали бяха отделени от делото за източването на КТБ. Снемането на имунитета на соцдепутата Георги Михайлов пък е заради 2 престъпления - умишлена безстопанственост и сключването на 8 неизгодни договора за доставка на медикаменти и консумативи, докато е бил изпълнителен директор на Специализираната болница за активно лечение на хематологични заболявания - София. В СГП са постъпили материали от проверка от отдел „Икономическа полиция“ на СДВР. От тях е видно, че към 31 май 2018 г. задълженията на болницата към доставчици са над 24 млн. лв. По договорите, сключвани от Михайлов в периода 7 май 2015 г. – 19 април 2017 г. Имунитетите на депутатите от „Воля“ Васелин Марешки, Кръстина Таскова и Пламен Христов са, за да им бъде повдигнато по още едно обвинение – за престъпен сговор с цел имотна измама. Това е по разследването от м.г., когато бяха обвинени в изнудване. и управител на „Фармнет“ ООД – Варна, а на Кръстина Таскова и Пламен Христов като регионални мениджъри, свързани с отправени заплахи за увреждане на имуществото към собственици на аптеки, с цел те да бъдат принудени да поемат имуществени задължения – да закупуват лекарства и лекарствени средства само от „Фармнет“ ООД, при неизгодни за тях условия - по-високи цени спрямо другите доставчици. Имунитетът на депутата от ГЕРБ Борис Кърчев се иска по разследване, че като шеф на две фирми в Стара Загора не е платил данъци в особено големи размери – 320 000 лв. ДДС през 2015 г. Разследването е по сигнал на НПО и гражданин. Като управляващ „Би Би Си Кейбъл“ ООД Кърчев потвърдил неистина в подадена справка - декларация по ЗДДС и използвал документи с невярно съдържание – отчетни регистри и данъчни фактури и приспаднал неследващ се данъчен кредит. В хода на проверките е установено използването на сходна практика за избягване, установяване и плащане на данъчни задължения в особено големи размери и от КТВ ООД. Управляващ съдружник в дружеството от създаването му на 24.03.2005 г. до 24.08.2016 г. е бил Борис Кърчев.", "date": "2018.11.08", "title": "Погнаха соцдепутат за пране на пари от КТБ"}
{"url": "https://www.monitor.bg:443/bg/a/view/skandal-s-reklama-na-studentska-televizija-149046", "text": "Промоклипът, с който университетската телевизия на СУ „Свети Климент Охридски“ - Алма матер тв, обяви кастинга си за нови кадри, предизвика противоречиви реакции. Причината – финалните кадри на видеото показват как Башар Рахал се заглежда в дупето на студентка. Актьорът застана начело на телевизията от началото на месец юни, а целта на рекламата е обявяването на национален подбор на репортери, сценаристи, актьори и т.н. за медията. „Годината, в която цял свят говори за #MeToo, а в България това се ползва за сценарий на реклама за... телевизия!“ и „Не съм си обръснала краката. Дали ще съм достойна да ви донеса кафето и след това и тоалетната хартия“, гласят само част от негативните коментари, които се появиха лавинообразно след представянето на видеото. „Чувството за самоирония е много важно. Тук явно не достига до правилните хора. Направих си труда да разгледам въпросните коментари – поне 75% от тях не са от студенти. Реално 25 човека се редуват в публикуването на коментарите“, обясни пред „Монитор“ Рахал. Той допълва, че сред целите на кампанията е подбирането на студенти, които да пълнят телевизията със съдържание от различните краища на страната. Кастинги ще се проведат в София (17, 18 и 19 ноември), Благоевград (21 ноември), Пловдив (23 ноември), Бургас (25 ноември), Варна (27 ноември), Велико Търново (29 ноември) и Русе (1 декември). „Целта е да правим пълноценна телевизия, да се развиват паралелно не само образователните програми, но също сатиричните, новинарските емисии и т.н. До този момент всеки е говорил от името на студентите, сега искаме те сами да имат трибуна, от която да говорят. И идеята е крайният продукт да не се гледа само от студенти. След провеждането на кастинга ще работим по пилотни броеве, след което ще търсим финансиране“, обясни още Рахал.", "date": "2018.11.08", "title": "Скандал с реклама на студентска телевизия"}
{"url": "https://www.monitor.bg:443/bg/a/view/prokopiev-na-syd-utre-148950", "text": "С адвокатски циркове като по учебник отложиха старта на делото EVN в спецсъда подсъдимите по него. По процеса пред Темида са изправени разградският бизнесмен Иво Прокопиев, бившият вицепремиер Симеон Дянков, ексминистърът на икономиката Трайчо Трайков, изпълнителнят директор на свързаната с Прокопиев фирма „Булброкърс“ Радослав Рачев и двама инвестиционни консултанти в дружеството – Любомир Евстатиев и Петър Василев.", "date": "2018.11.08", "title": "Прокопиев и ко шиканират делото EVN с адвокатски трикове (ОБЗОР)"}
{"url": "https://www.monitor.bg:443/bg/a/view/dve-jertvi-pri-tejka-katastrofa-kraj-plovdiv-149055", "text": "Мъж на 57 години и спътничката му на 80 години загинаха тази вечер при тежка катастрофа край Пловдив, съобщиха от полицията. Заради пътно-транспортното произшествие бе затворен за движение и в двете посоки пътят Пловдив-Пещера. Тежката катастрофа станала след 18.30ч. днес, когато бил подаден сигналът до 112. По първоначални данни на полицията в участък между селата Оризари и Кадиево се сблъскали лек автомобил БМВ и камион. Загинали водачът и пътник в леката кола. Без наранявания е шофьорът на тежкотоварния автомобил, който е 79-ти набор. До приключване на огледа трафикът се насочва по обходни маршрути от полицейски служители. Причините се изясняват.", "date": "2018.11.08", "title": "Две жертви при тежка катастрофа край Пловдив"}
{"url": "https://www.monitor.bg:443/bg/a/view/oligarhijata-zaliva-fejsbuk-s-falshiva-realnost-149052", "text": "Какво общо има между млада шампионка по шах и народният представител и наш издател Делян Пеевски? Не бързайте да казвате нищо или да махвате с ръка – естествено, че нищо. За хилядите тролове, които ежеминутно се трудят в интернет пространството в полза на задкулисните си ментори обаче не е така.   Плод на тяхното творчество например е чутовната манипулация, че на младата спортна надежда е отказана стипендия от Столична община заради липса на средства, но видите ли държавата плащала пари на Пеевски – за охрана от НСО. Всеки здравомислещ човек разбира, че това е евтина пропаганда, в която се навързват две напълно несвързани една с друга новини, с цел да се омаскари някого. Столична община, както и всяка друга форма за местно самоуправление, не плаща парите за охрана на НСО, а си има собствен бюджет и сама решава как да бъде разпределен. от снимки на младото момиче, прегърнало шампионска купа, заповедта за отказ на стипендия и... Пеевски. Покъртителният пример за медийна манипулация пък е създаден от вярната пионка на банкера-беглец Цветан Василев – Георги Георгиев от псевдо гражданското сдружение „БОЕЦ“. И макар в медиите да изобилства от публикации, подкрепени с официални доказателства за връзката между БГ Мадоф и видинския „Боец“, тази информация е спестена на широката публика. И това не е случайно – Василев, както и неговите авери олигарсите Иво Прокопиев, Сашо Дончев и Огнян Донев имат за какво да мразят Пеевски. Със законодателните си инициативи депутатът и колегите му ДПС спряха не една или две техни далавери, които въртяха на гърба на държавата и гражданите. Медиите от нашата издателска група пък системно, с документи и лесно проверими факти, разкриваме грозната действителност, в която виреят олигарсите и техните афери. Показваме лицата и на техните говорители от Фабриката за фалшиви новини в опит да прокараме лъч на нормалност в мътните води на превърналата се в блато медийна среда у нас. Затова новите обществени манипулации вече набират скорост през една друга трибуна, по-различна от класическите медии – социалните медии. Фалагманите на Фабриката отдавна са разобличени като обслужващи интересите на политико-икономически тъмни кръгове. А както стана ясно и последното (поръчано впрочем от самите олигарси – б.р.) медийно проучване – тиражите на издания като „Сега“ и „Капитал“ Или с две думи казано – никой не иска да дава пари, за да чете манипулациите и пропагандните им материали. А това е лошо за олигархичните им издатели, защото ако никой не чете медиите им, няма как да облъчват обществото с лъжите си и да обслужват собствените си интереси. И когато това се случи, маските падат. Ноторно известен факт е, че основното правило на задкулисието у нас е да не отговаря с материалите си на основния журналистически въпрос – Кой говори. Ако знаеш кой ти казва една информация, ще знаеш ли дали да вярваш в нея или не. Така например, ако говори кандидат за депутат, трудно събрал над 2% на последните избори с формацията си, създадена и финансирана от дискредитирани личности като Иво Прокопиев и Сашо Дончев, например, няма как да бъде представян като експерт по право, нали? Въпреки това Христо Иванов и много от неговите съратници - неуспели депутати, често са представяни само като  специалисти във Фабриката, а самите „говорещи главички“ разпръскват манипулации в угода на олигарсите и громящи враговете им. Отговорът на въпроса обаче скоро ще излезе наяве. Новоприетите медийни поправки от НС, внесени именно от Пеевски и колегите му Велислава Кръстева, Йордан Цонев и Хамид Хамид, узакониха именно осветляването на тъмните финансови потоци, които текат към определени медии в последните години, за да се плащат с тях подобни пропаганди. И това жегна силно олигархията, която от години се бе стаила зад кулисите, за да диктува от там обществения дневен ред, без да се вижда от къде идва той. Социалните мрежи между другото успешно се ползват от същите тези кръгове едновременно като Народен съд и уред за промиване на мозъци. Неудобните са сочени с пръст и окарикатурявани, за да се подценят истините, които вадят наяве те. „Богоизбраните“ от олигарсите пък са венцеславени като мъченици на свободното слово и борбата за демокрация. Смешен плач, който обаче все повече се набива в общественото съзнание. А обществото, залято от толкова много помия, все повече забравя да пита – кой говори и къде са доказателствата за това, което казва? Така, в центъра на настоящата и най-мащабна досега пропагандна атака е поставен вечният враг на олигархията, мразен от задкулисните играчи и писалките им издател и депутат, който обаче в последното десетилетие е спечелил повече подкрепа от хората на избори, колко всичките им ГМО партии заедно не успяха. Делян Пеевски. Прост медиа анализ показва, че поне по една фалшива новина на ден през последните две години е продуцирала Фабриката за фалшиви новини на олигархията срещу депутата от ДПС и наш издател. Справката е направена на база на на заглавията в периода ноември 2016 – 2018 г. индексирани от търсачката Гугъл. От показаните резултати на ключова дума „Делян Пеевски“ се появяват над 1000 резултата, като 2/3 от тях са продуцирани от изданията на Фабриката и съдържат от откровени лъжи до текстове, в които около един факт се навързва цяла плетеница от измислици. Без да се проверяват фактите, без да се търсят доказателства, без дори да звучат логично. Фейковете се роят като под индиго и най-лошото – ретранслират се напълно безкритично от знайни и незнайни сайтове. Останалите манипулации са сътворени от тролове, което правят именно такива евтини, абсурдно, но добре звучащи популистки лозунги като случая със стипендиантката например. Чудите се защо го правят? Защото продуцираните във Фейсбук текстове също се индексират от „Гугъл“ и така, ако някой напише „стипендиантка“ в търсачката, ще изскочи и името на Пеевски. Както вероятно се досещате, тези медийни манипулации също се ретранслират от сайтчетата от машината за манипулации, чиято единствена цел е промиването на мозъци. Точно затова преди няколко дни медиите от издателската група които реално играят ролята на гара разпределителна за фалшиви новини. Списъкът е непълен и се променя постоянно, защото в „играта“ се включват нови болтчета и изключват други, слагани като резерва за следващата атака. Кампанията е естествено продължение на битката срещу фалшивите новини, които първи стратирахме у нас преди вече почти две години. Сега темата за медийните манипулации е много модерна и мнозина олигарси се пробваха да яхнат в своя угода. Преди няколко години обаче бяхме сами в борбата си срещу това издания, представящи се за стандарт на журналистиката, да ни лъжат в очите при това безнаказано. Днес, след стотици примери за фалшивите новини, които ни заливат от тези издания дойде време да направим следващата крачка или както се казва в онзи стар виц „Поименно, колега, поименно“... Затова в следващите дни имената на изданията, в които са били засечени откровенни лъжи, пропаганда, фейкове или просто непроверени информации ще бъдат съобщавани поименно от нашите страници. Защото обществото трябва да стане нетърпимо към подобни явления. Независимо дали са плод на платено творчество, нечия диктовка, олигархична опорка или просто мързел да провериш изтеклата в интернет информация и я препечаташ безкритично. Защото журналистиката е пазител на двете най-важни обществени ценности – истината и свободата. И за да има качествени медии у нас, различни от олигархичните машини за лъжи, тези две ценности трябва да вървят ръка за ръка.", "date": "2018.11.08", "title": "Олигархията залива Фейсбук с фалшива реалност"}
{"url": "https://www.monitor.bg:443/bg/a/view/vseki-5-i-lejal-v-bolnica-vednyj-godishno-149049", "text": "Над един милион души лежат в болница у нас годишно. Само през 2017 г. хоспитализираните са били 1 251 772, което прави почти всеки пети. Това показва справка от Националната здравноосигурителна каса, предоставена по искане на „Монитор“. Независимо че частните болници разполагат с по-добри битови условия и НЗОК им плаща равностойно с останалите, лекуваните в тях пациенти по линия на касата са двойно по-малко. Хоспитализираните в частните болници през миналата година са били 419 005, а в държавните и общинските – 946 390. Оказва се, че някои от пациентите са лежали и в двата вида по отношение на собствеността лечебни заведения. През тази година дори има тенденция броят на хоспитализираните да нарасне до края на месец декември. От януари само до септември броят на преминалите болнично лечение е 1 029 439. 1 785 987 435 лева е платила касата за лечение на хоспитализирани по клинични пътеки през миналата година. От началото на 2018-а до месец септември тя е броила на лечебните заведения същата сума от 1 785 987 435 лева. Оказва се, че за близо две години са През 2017-а те са били 11573, а през 2018 -а са 8518 неизрядни платци към здравноосигурителната система. От справката за двете години става ясно още, че българинът най-често ляга на легло в клиника от сърдечна недостатъчност (15,97%) и стенокардия (9,4% ). По през 2017 г. в частните болници води стенокардията - 4,66% от случаите, сърдечна недостатъчност – 3,23%, и неисулинозависим захарен диабет – 1,85 на сто. В държавните и общинските болници приетите със сърдечна недостатъчност представляват 4,91% от всички пациентите следвани от тези с увреждания на нервни коренчета и плексуси – 3,18%, и мозъчни инфаркти – 2,89 на сто. Някои от пациентите са били хоспитализирани както в частните, така и в държавните болници. От началото на тази година до месец септември със стенокардия в частните болници са 4,74% от всички хоспитализирани по линия на здравната каса. С увреждане на нервни коренчета и плексуси са били 3,23, а със сърдечна недостатъчност 3,12 на сто. За същия период в държавните и общинските лечебни заведения със сърдечна недостатъчност са били 4,71% от всички хоспитализирани, с увреждания на нервни коренчета и плексуси - 3,01%, и с мозъчен инфаркт - 2,83 на сто.", "date": "2018.11.08", "title": "Всеки 5-и лежал в болница веднъж годишно"}
{"url": "https://www.monitor.bg:443/bg/a/view/parlamentarni-igri-149033", "text": "Демокрацията е игра с повече или по-малко ясни процедурни правила. Тези правила са писани, или неписани. При демокрацията е прието също, че е разрешено всичко, което не е забранено. Сред демократичните прийоми спадат игрите с кворума в парламента. В тази област българският парламентаризъм достигна небивали върхове. Помним как до 2009 година включително парламентът си заседаваше, вземаше решения и ковеше закони в явно противоречие с конституцията на страната, която изисква присъствие на поне 121 депутати в залата. Така, ако депутатите са по-малко, техните действия не предизвикват правни последствия, т.е. те са нещо като посетителите на Ганкиното кафене. В продължение на много години в Народното събрание действаше една пробита система за регистрация на депутатите и съответно за гласуване, която идеално устройваше и управляващи и опозиция. В залата присъстваха по няколко дежурни депутати от парламентарните групи, всеки от които гласуваше с по едно тесте депутатски карти. Понякога дежурните бяха истински виртуози в изкуството на незаконния депутатски вот. На тези фалшиви гласувания често присъстваха журналисти, наблюдатели и различни гости (включително от чужбина), които с удивление наблюдаваха наглото нарушаване на конституцията на Република България и на Правилника на Народното събрание в частност. Целият този цирк се наблюдаваше и даже режисираше от част от ръководството на парламента и в частност от председателстващия заседанията. Стигна се даже до сигнали до Конституционния съд, който си изми ръцете по пилатовски като каза, че гласуването без кворум противоречи на Конституцията (което е очевидно), но че той няма задължението да следи какво става в парламентарната зала! Получи се класически „Параграф 22“, в условията на който незаконната игра с кворума продължи много години. Днес за щастие това е невъзможно, защото системата за гласуване включва биометрична идентификация. Тези игри с кворума вече са забравени, но те отлично илюстрират факта, че когато става въпрос за лична изгода, управляващи и опозиция действат в трогателно единство. БСП + ДПС разполагаше с инфарктните 120 депутати, които не стигаха за заветния кворум. Опозицията в лицето на ГЕРБ назидателно и редовно им разказваше играта, като в критични моменти не се регистрираше за участие в парламентарните заседания. Това доведе до една мъчителна агония с участието на „златния пръст“ на лидер на една по-малка партия, която не беше формално в управлението. Агонията продължи до европейските избори през 2014 година, когато БСП спечели жалките за тази партия 4 евродепутати, в резултат на което управляващата коалиция се разпадна и се стигна до предсрочни парламентарни избори. Такава игра с кворума е допустима в съвременната демократична държава, но тя подкопава устоите на нормалната демократична практика. И рано или късно се връща като бумеранг върху своите създатели. Подобно нещо наблюдаваме днес. общо и могат да си позволят само един отсъстващ депутат, което е много трудно осъществимо за дълъг период, дори само поради естествени причини, като заболяване например. Управляващите могат да разчитат и на двамата отцепници, но това пак не е достатъчно за стабилен кворум. Ако опозицията във формат „Всички срещу ГЕРБ и ОП“ е единна в парламентарния бойкот, това ще изправи пред много тежък проблем управляващата коалиция и накрая нервите на ръководството на ГЕРБ могат да не издържат и то да хвърли за трети път пешкира на политическия тепих. От друга страна едни бързи предсрочни избори едва ли ще променят днешната политическа картина в парламента и в този смисъл ще са вредни за страната. Какви следователно са опциите пред управляващите, ако искат да избегнат прекратяване на мандата в близко бъдеще? Още повече, че в такъв случай служебният кабинет, натоварен да произведе поредните предсрочни избори и назначен от президента Румен Радев, ще бъде откровено анти-ГЕРБ и анти-ОП нахъсан? поредните скандали (в случая свързани с двама от вицепремиерите от ОП) да отшумят по естествен начин, както обикновено се случва у нас. Към този вариант се придържат в момента управляващите, но така те могат да пропуснат едно радикализиране на уличните протести, след което предсрочните избори ще се окажат неизбежни. Развитието на събитията през следващите дни и седмици ще покаже дали този вариант ще сработи. Моята лична прогноза е, че това е опасно и вероятно ще доведе до нежелани скорошни предсрочни избори. Просто един перманентен и даже усилващ се уличен натиск, съчетан с парламентарни игри с кворума, представлява смъртоносна смес, която неминуемо ще доведе до нестабилност и падане на управляващата коалиция от власт. Тогава, независимо от резултата от предсрочните избори, четвърти кабинет на Борисов или даже само нов кабинет с водеща роля на ГЕРБ в него, стават проблематични. Вариант 2 е да се преговаря с партията „Воля“ на г-н Марешки за повече или по-малко дискретна подкрепа на кворума. Проблемът при този вариант е какво ще поиска шефът на „Воля“ срещу една такава подкрепа и доколко тази подкрепа ще бъде устойчива във времето. Този вариант е всъщност модификация на вариант 1 и носи неговите недостатъци, макар и не в толкова остра форма. Вариант 3 е да се поеме лична политическа отговорност чрез подаване на оставка от вицепремиера, виновен за изострянето на конфликта с майките на деца с увреждания. Тук ситуацията може да се използва и за един тежък, но обективен и полезен анализ на причините, поради които у нас се раждат толкова много деца с увреждания. Резултат от това трябва да е изработването на дългосрочна програма за намаляване на тези случаи, които са свързани с тежки страдания както на децата, така и на техните родители. Такава програма ще има и дълготрайно демографско значение, което е особено важно в условията на осъзнатата от всички тежка демографска криза в страната. И съвсем не е задължително подаването на оставка от страна на въпросния вицепремиер да означава разпадане както на малката патриотична коалиция, така и на управляващата коалиция като цяло. Тук личният интерес на депутатите за оставане в парламента може да съвпадне с обществения интерес за недопускане, или поне за отлагане, на едни предсрочни избори. Вариант 4 е още утре да се поеме изпреварващ курс към предсрочни избори. Които не са желани от повечето български граждани, но които според някои лидери на опозиционни политически партии ще решат личните им лидерски проблеми. Макар че надали. Има нещо, което би трябвало да е очевидно поне за онези български политици, които смятат, че трябва да са отговорни преди всичко пред народа си. И то е, че ни е необходимо единение пред предизвикателствата, които вътрешното и международното положение ни предлагат в изобилие. Последните събития около междинните избори в САЩ, които засилиха още повече разцеплението между хората в тази велика държава, показва от какво трябва да се пазим и какво не трябва по никакъв начин да допускаме. Ако искаме България да я има и да е над всичко! Другото са парламентарни игри, от които ползите са фиктивни, а опасностите за всички нас са реални.", "date": "2018.11.08", "title": "Парламентарни игри"}
{"url": "https://www.monitor.bg:443/bg/a/view/transportnijat-ministyr-poiska-ostavki-v-bdj-149034", "text": "Тримата членове на съвета на директорите на \"Холдинг БДЖ\" са депозирали оставките пред транспортният министър Росен Желязков по негово желание. Това са шефът на борда Велик Занчев, който е и зам.-министър на транспорта, главният изп. директор Владимир Владимиров, както и Филип Алексиев, финансов директор. Това съобщи самият Желязков на нарочна пресконференция по темата. Мотивите на ръководството да подадат оставки са „лоша вътрешна комуникация, и съществуващо напрежение“. При влизането си в министерството на мястото на Ивайло Московски, Желязков е поискал анализ и информация за състоянието на БДЖ. На среща с ръководството е бил запознат със състоянието, проектите и ремонтната дейност на подвижния състав и бил уверен от ръководството, че няма проблем с дружеството. „Освен с обществените поръчки“, подчерта транспортният министър. Той припомни, че на 24 октомври е назначил одит на \"Холдинг БДЖ\" да бъде направен от транспортното министерство в дъщерните дружества във връзка с графика на движение на влаковете, както и анализ на подвижния състав. Разривът между министъра и ръководството е настъпил преди дни, когато с принципала си шефовете в БДЖ решили да си говорят през медиите „Неясно за мен се появи в медийното пространство доклад, който е свързан с проблеми в холдинга, депозиран пред борда на директорите във връзка с редица проблеми“, коментира информацията Желязков за изготвен от изпълнителния директор Владимир Владимиров доклад до него и ДАНС. В него Владимиров обвинява дългогодишния си колега в борда на директорите и зам.-министър Велик Занчев „в злоупотреби при обществените поръчки, некачествени ремонти и неспазване на елементарни мерки за безопасност във фирмата, които застрашават живота и здравето на хората, пътуващи във влаковете“, публикуваха преди дни онлайн медии. „Не разполагам с такъв доклад, както и нямам информация в ДАНС да има“, коментира още Желязков. Освен вътрешните проблеми в холдинга е за която се очаква Комисията за защита на конкуренцията да се произнесе. По думите на Желязков нито назначеният одит, нито спряната процедура са предпоставка да поиска оставките на Занчев, Владимиров и Алексиев. Другата седмица транспортният министър ще вземе решение дали заедно или поотделно за всяка една от оставките. С темата другата седмица ще бъдат запознати и депутатите от транспортна комисия. Според Желязков в момента няма готов екип, който да замести сегашния борд на директорите и не са коментирани имена.", "date": "2018.11.08", "title": "Транспортният министър поиска оставки в БДЖ"}
{"url": "https://www.monitor.bg:443/bg/a/view/vnuk-roden-sled-smyrtta-na-djado-si-pri-katastrofa-tyrsi-obezshtetenie-149032", "text": "Внук, родил се след смъртта на дядо си, който търси обезщетение за гибелта му в катастрофа. Този куриоз бе цитиран днес по време експертно обсъждане на темата преди гласуването на второ четене, внесени промени от депутата и шеф на бюджетна комисия Менда Стоянова в Кодекса за застраховане за лимити при обезщетенията за загинал при катастрофа. Припомняме, че в края на миналата седмица премиерът Бойко Борисов, в качеството си на председател на ГЕРБ, разпореди депутатите от партията да не гласуват внесените промени, докато не бъдат подложени на широк обществен дебат. На обсъждането стана ясно за бума на претенциите от близки на пострадали при катастрофи към застрахователите и Гаранционния фонд. Само за 3 месеца след решението на Върховния касационен съд (ВКС) за по-широк кръг на роднини с право на обезщетение 728 наследника са предявили искове към застрахователните компании за 100 млн. лева. при 49 ПТП-та пред Гаранционния фонд за обезщетения за суми между 100 и 200 хил. лева.  Менда Стоянова обясни, че внесеното предложение, станало известно като „ценоразпис“ за смърт при катастрофи, не е подготвено от нея, а от от работна група с представители от изпълнителната власт. Таван от 20 000 лева обезщетение за близките на починал при катастрофа, предлага Стоянова с промени в Кодекса за застраховане. Сумата ще се изплаща на съпруг, съпруга, на човек, живеещ на семейни начала, на дете и на родител. Братът и сестрата на починалия може да получат 15 000 лева, а 5000 лева обезщетение по изключение ще се дава на други лица, които са създали емоционални отношения със загиналия. което означава много пари, които ще трябва да бъдат изплатени сега и в бъдещето. Ако тези суми нарастват с прогресия, това означава, че в много скоро време пазарът ще повиши цената за гражданската и около 3,5 млн. водачи ще са засегнати. Има и друг вариант - в момента пазарът не печели от ГО, цената да не се променя, но тогава ще започнат фалити или неплатежоспособност“, коментира Стоянова. По думите й текстовете са внесени, но те ще бъдат преработени, за да се стигне до балансирано решение. „Царят е гол и не зависимо, че упреците паднаха върху мен, някой трябваше да го каже“, допълни шефът на комисията. Депутатът от ДПС Йордан Цонев поиска актюерски отчети защо се повишава цената на ГО и покриват ли се обезщетенията от сегашните премии. КФН има такива разчети преди тълкувателното решение на ВКС, обяви Владимир Савов, зам.-председател по застрахователния надзор на комисията. „Цифрите показват, че сегментът ГО е тежък, през годините от 2012 г. досега и ако резервите са били преди достатъчно досега, то през 2017 г. се наблюдава дисбаланс, особено при втора и трета група - при автобуси и товарни МПС-та. При леките автомобили премията е била достатъчна. Анализите са показали недостатъчност на резервите и средствата за обезщетения от 200 - 300 млн. лева. “Няма откъде да дойдат тези резерви без увеличение на премиите“, завърши Савов. „Ще убиете (бел.р. златната) кокошката“, така се обърна към адвокатите, които подкрепят решението на ВКС, шефката на Асоциацията на българските застрахователи (АБЗ) Светла Нестерова. По данни на АБЗ за 3 месеца от решението на ВКС до момента подадените претенции са 318, от които 145 са постъпили по съдебен, 173 по доброволен ред. По тях 728 наследника са от новия кръг и исковете са на стойност 100 млн. лева. „Темповете на искане на обезщетения ще се засилват, колкото по-широк става дебата“, прогнозира Нестерова и допълни, че застрахователите се плашат от широкия кръг на претендиращи - баби и дядовци, внуци, лели и чичовци. „Искаме - болка и страдание, където има спекулации“, каза още тя. Омбудсманът Мая Манолова обяви предложените промени като опит да се посегне върху правата на българските граждани, ощетени от съдбата. „От цифрите става ясно, че проблем има след решението на ВКС, но не мога да се съглася, че той трябва да се стовари върху гърба на българина. От този дебат трябва да излязат две новини – предложението се оттегля и започва дискусия“, каза още Манолова.", "date": "2018.11.08", "title": "Внук, роден след смъртта на дядо си при катастрофа, търси обезщетение"}
{"url": "https://www.monitor.bg:443/bg/a/view/studenti-na-su-plashtat-za-obshtejitija-onlajn-149023", "text": "Студентите на СУ „Св. Климент Охридски“ вече могат да заплащат онлайн всички свои задължения за общежитие. Така ще се сложи край на дългите опашки и чакането с часове в началото на учебната година, когато всеки възпитаник на Алма матер трябва да плати своя наем и семестриален депозит в точно определен ден. След като преди два месеца от поделение „Социално-битово обслужване“ обясниха, че работят по въвеждането на онлайн плащане, това вече е факт. В сайта, където студентите подават своите молби за настаняване, се е появил и „Най-накрая. Няма да висим с часове, за да си платим сметките в началото на година“, коментираха студентите. За вход в системата отново служат потребителското име „Суси“ (така се казва онлайн системата на СУ “Св. Климент Охридски“), паролата и факултетният номер. След като студентите влязат в профила си, пред тях се откриват два други панела - „Задължения за плащане“ и „Състояние на всички плащания в ПСБО“. Ако възпитаникът на СУ реши да плати натрупаните си задължения, той може да проследи за всеки месец поотделно дали дължи за наем, както и сметките си за вода и ток. В този списък влизат дори и нощувките на външни лица, които са начислени, като е отбелязана и датата на приспиването на госта. Пред всяко едно от задълженията има отметка и студентът може да реши дали ще плати всичко, или само най-старите задължения. Накрая системата сумира всичко и се избира начин плащане чрез Epay. Студентът може да направи това през интернет с помощта на карта и да приключи с всичко за минута. Другите три опции за плащане на наем и сметки са свързани чакане. Студентът може да избере да отиде на каса в Изипей, да направи банков превод или на банкомат с помощта на специален код за плащане. Вторият панел съдържа регистрирани някога от студента. Наемът, електроенергията в стаята и тази в общите част, студената вода са отбелязани месец за месец за всяка една от годините, в които студентът е бил на общежитие. В панела е отбелязано дори ако той е просрочил да прати наема си за даден месец и каква е натрупаната лихва за този срок. Студентът вижда и дали е получил обратно семестриалния си депозит. Отбелязано е също така кога е извършено всяко едно от плащанията и дали то е направено с карта, тъй като от няколко месеца от СУ предлагат на възпитаниците си да платят с постерминал.", "date": "2018.11.08", "title": "Студенти на СУ плащат за общежития онлайн"}
{"url": "https://www.monitor.bg:443/bg/a/view/pusnaha-ot-aresta-77-godishnata-jena-zadyrjana-za-narkotici-149058", "text": "Освободиха от ареста 77-годишната жена, задържана в ареста по време на полицейска операция срещу разпространение на наркотици. Цветанка Чавкарска беше пусната под домашен арест заради възрастта си и здравословното си състояние.   Според спецпрокуратурата престъпната група действала от лятото на 2017 г., а неин лидер бил внукът на 77-годишната столичанка. Когато той отсъствал, възрастната жена разфасовала кокаин и марихуана на дози и ги продавала в дома си на клиенти след уговорка по телефона. Тя отхвърля обвиненията. Останалите трима от групата, включително и внукът на възрастната жена, остават в ареста.", "date": "2018.11.08", "title": "Пуснаха от ареста 77-годишната жена задържана за наркотици"}
{"url": "https://www.monitor.bg:443/bg/a/view/deset-fena-shte-se-sreshtnat-s-dj-bobo-149030", "text": "Десетима от най-големите мераклии за диско партито на DJ Bobo тази събота в зала „Арена Армеец“ ще могат да видят лично звездата непосредствено преди излизането му пред публика. Късметлиите ще бъдат избрани от публиката на терен. Вратите ще бъдат отворени в 18:30 ч, а половин час по-късно ще бъдат посочени и тези, които ще минат зад кулисите за среща с идола си. Самият купон ще започне в 20 часа, като първи на сцената ще излязат доайените на евро рапа C-Block. Те ще нажежат атмосферата на второто издание на събитието „Hit Only“ с хитове като „So Strung Out”, “Time Is Ticking Away”, “Summertime”. След тях любимият на българската публика Nana ще разпали настроението с „Lonely”, “Remember The Time”. Впечатляващото шоу на DJ Bobo, което ще превърне вечерта в спектакъл за всички сетива, е планирано да започне в 21:30 ч. Енергичният швейцарец празнува 25 години на сцена. Подобаващо за празника изпълнителят идва у нас с няколко тира, разнообразни костюми, танцьори, пироефекти и десетки хитове. Билетите за големия концерт са почти изчерпани, налични са ограничени бройки седящи места и пропуски за терена. Извънредно за специалната вечер всички посетители със седящи места ще имат свободата да слизат на терена, като връщането в секторите ще е възможно при показване на билета.", "date": "2018.11.08", "title": "Десет фена ще се срещнат с DJ Bobo"}
{"url": "https://www.monitor.bg:443/bg/a/view/mourinio-likuva-s-obrat-i-provokacija-v-torino-149035", "text": "Жозе Моуриньо успя да открадне шоуто в Шампионската лига и отново се превърна в център на внимание. Мениджърът на „Манчестър Юнайтед“ си позволи да провокира и да дразни феновете на „Ювентус“, след като тимът му изненадващо спечели с 2:1 в Торино. „Червените дяволи“ стигнаха до пълен обрат и нанесоха първа загуба на италианския гранд, въпреки че Кристиано Роналдо успя да вкара дежурния си гол. След края на мача Моуриньо направи обиден жест към тифозите на „Юве“, слагайки ръка на ухото си. „Не ви чувам да ме освирквате сега!“, изкрещя Специалния към агитката, която му отговори с още по-мощни обиди и скандирания. След мача португалският спец се извини за действията си и разкри, че е бил провокиран. “Бях обиждан в продължение на 90 минути. Дойдох тух да си свърша работата, нищо повече. Не съм обиждал никого, просто направих жест, че искам да ги чуя да викат по-силно. Може би не трябваше да го правя, но те обиждаха мен, семейството ми, затова реагирах по този начин”, оправда се Моуриньо. След мача „Ювенус” твърдо е на върха в групата с 9 точки, “Манчестър Юнайтед” е на втората позиция със 7, а “Валенсия” е трети с 5 точки. Сериозни емоции имаше и за другия манчестърски отбор - „Сити“, който разби с 6:0 „Шахтьор“ (Донецк). Двубоят обаче ще се запомни с една от най-комичните дузпи, които са отсъждани в цялата история на Шампионската лига. В 24-ата минута Рахийм Стърлинг влезе на скорост в наказателното поле на гостите и се опита да прехвърли вратаря. Вместо да ритне топката обаче, Стърлинг заора в тревата, спъна се сам и падна. Това обаче бе достатъчно на съдията Виктор Касай да посочи бялата точка. След мача и Стърлинг, и мениджърът на „Сити“ признаха, че не е имало дузпа. „Извинявам се, че подведох съдията“, заяви английският национал. „Рахийм можеше да каже на съдията, че не е имало дузпа. Той не постъпи правилно, не ми харесва поведението му“, ядосан бе Гуардиола на своя играч. С поредната си касапска проява пък се прояви капитанът на „Реал“ (М) Серхио Рамос. Той разби с ръка носа на Милан Хавел от „Виктория“ (Пилзен) при победата с 5:0, която бе трета поредна за новия треньор на испанския колос Сантяго Солари. „Всичко стана неволно, извинявам се и се надявам бързо да се възстанови“, заяви Рамос след мача.", "date": "2018.11.08", "title": "Моуриньо ликува с обрат и провокация в Торино"}
{"url": "https://www.monitor.bg:443/bg/a/view/bez-referendum-za-instalacijata-za-rdf-gorivo-149018", "text": "Столичният общински съвет (СОС) отхвърли идеята да се проведе референдум за горене на РДФ отпадъци в инсталация изградена на площадката ТЕЦ – София Централна гара. През май СОС гласува инсталацията да бъде построена чрез кредит от европейска банка за 67 млн. евро. Няколко месеца по-късно обаче общински съветници от БСП, Група 5, Сердика и ДБС поискаха допитване до гражданите дали да се предприеме подобна стъпка. Те настояваха софиянци да отговарят на три въпроса: „Съгласни ли сте Столична община да изразходва 157 млн. евро, от които 67 мил. евро заем за изграждане на инсталация за изгаряне на РДФ/отпадъци? Съгласни ли сте инсталацията за изгаряне на РДФ/отпадъци да се построи в центъра на София, район Сердика, бул. „История Славянобългарска“, на територията на ТЕЦ – София? Съгласни ли сте инсталацията за изгаряне на РДФ/отпадъци да се построи до Завода за механично и биологично третиране на отпадъци в местността „Садината“ до село Яна?“. Така след 3 часа дебати на заседанието си в четвъртък СОС не прие идеята за референдум. Шефът на екокомисията в общинския съвет Лорита Радева заяви, че инсталацията за оползотворяване на модифицирано гориво от битови отпадъци е част от третата фаза на Интегрирания проект за управление на отпадъците в София. Тя посочи, че за проекта за гласували хора, които сега се обявяват против него и искат допитване. Радева категорично отхвърли критиките, че инсталацията ще замърси въздуха в града и ще навреди на столичани. Очакванията са с пускането на инсталацията част от старите мощности на „Топлофокация“ да не работят с пълен капацитет и по този начин ще се намалят емисиите на фини прахови частици с 9,5%, емисиите на въглероден диоксид - със 7% и азотните оксиди - с 2%. Вносителите на доклада за референдума съобщиха, че ще дадат решението на СОС на съд.", "date": "2018.11.08", "title": "Без референдум за инсталацията за РДФ гориво"}
{"url": "https://www.monitor.bg:443/bg/a/view/publikuvat-sporazumenieto-za-brekzit-vyv-vtornik-149039", "text": "Споразумението за Брекзит между Великобритания и ЕС ще бъде публикувано във вторник, след като правителството се произнесе по него в понеделник според предварителен график, който се обсъжда в Лондон, каза заместник-политическият директор на вестник \"Таймс\" Сам Коутс, цитиран от Ройтерс. Министърът за преговорите с ЕС Доминик Рааб ще се срещне с главния преговарящ от ЕС Мишел Барние във вторник - същия ден, в който ще бъдат публикувани споразумението за напускането и съпътстващата политическа декларация, каза Коутс. Той добави, че премиерката Тереза Мей ще направи изявление по въпроса пред Камарата на общините - долната камара на британския парламент, в сряда. При това положение около 23-25 ноември може да бъде свикана среща на върха на ЕС, отбеляза Коутс.", "date": "2018.11.08", "title": "Публикуват споразумението за Брекзит във вторник"}
{"url": "https://www.monitor.bg:443/bg/a/view/ek-odobri-publichna-pomosht-za-gazovija-interkonektor-mejdu-gyrcija-i-bylgarija-149042", "text": "Европейската комисия заключи, че плановете за българската и гръцката помощ за изграждане и експлоатация на междусистемна връзка за природен газ са в съответствие с правилата на ЕС за държавната помощ. Проектът ще допринесе за сигурността и диверсификацията на енергийните доставки на ЕС, без да наруши неправомерно конкуренцията. Комисар Маргрете Вестегер, която отговаря за политиката в областта на конкуренцията, заяви: „Новата междусистемна връзка между Гърция и България ще повиши сигурността на енергийните доставки и ще засили конкуренцията в полза на гражданите в региона. Одобрихме помощ, която ще бъде предоставена от България и Гърция, тъй като тя е ограничена до това, което е необходимо за реализирането на проекта, и затова е в съответствие с правилата за държавната помощ.“ С одобрените днес от Комисията мерки ще бъдат подкрепени изграждането и експлоатацията на 182 километра трансгранична междусистемна връзка (наречена „IGB“) между Гърция (Комотини) и България (Стара Загора). Междусистемната връзка е проектирана за транспортиране на 3 милиарда кубични метра природен газ годишно (bcm/y) от Гърция до България до 2021 г. При евентуална по-късна фаза на проекта капацитетът може да се увеличи до 5 bcm/y и да се създаде възможност за обратен пренос от България към Гърция. Междусистемната връзка ще бъде собственост на „Ай Си Джи Би“ АД — съвместно акционерно дружество, съставено от консорциума „IGI Poseidon“ (включващ италианското дружество „Edison“ и заварения гръцки оператор „DEPA“) и българския оператор „Български енергиен холдинг“ (БЕХ). Общият размер на инвестиционните разходи за изграждането на междусистемната връзка възлиза на 240 млн. евро. Финансирането ще се осигури чрез: - пряко дялово участие в размер на 46 млн. евро от акционерите на съвместното акционерно дружество; - вноска от 45 млн. евро от Европейската енергийна програма за възстановяване (ЕЕПВ), която се управлява централно от Европейската комисия; - заем в размер на 110 млн. евро, предоставен от Европейската инвестиционна банка (ЕИБ) на БЕХ (впоследствие прехвърлен на „Ай Си Джи Би“ АД) и - пряко финансово участие в размер на 39 млн. евро от държавния бюджет на България чрез оперативна програма „Иновации и конкурентоспособност“ 2014-2020 г. (ОПИК). България и Гърция уведомиха Комисията за следните мерки за подкрепа на инвестицията, включващи държавна помощ по смисъла на правилата на ЕС за държавните помощи: - Безусловна държавна гаранция, която ще бъде предоставена от българската държава на БЕХ за покриване на заема в размер на 110 милиона евро, който дружеството ще получи от ЕИБ. Тази гаранция ще бъде предоставена на БЕХ безплатно. - 39 млн. евро пряка финансова вноска от България чрез българската оперативна програма „Иновации и конкурентоспособност“. - Определен режим за корпоративно данъчно облагане, който ще се прилага за „Ай Си Джи Би“ АД за срок от 25 години от началото на търговските операции и ще бъде уреден чрез междуправителствено споразумение между България и Гърция. Комисията извърши оценка на мерките за подпомагане съгласно правилата за държавните помощи и по-специално съгласно Насоките от 2014 г. относно държавната помощ за опазване на околната среда и за енергетика. Комисията заключи, че: - проектът ще допринесе за напредъка по основните стратегически цели на ЕС, включително диверсификацията на източниците за доставка на газ и ще повиши сигурността на доставките на газ за ЕС; - мерките за помощ са необходими, тъй като проектът не би могъл да бъде осъществен без помощта. В тази връзка финансовият анализ на проекта, извършен от Комисията, показа, че възвръщането на инвестиционните разходи само от тарифите за използване на междусистемния газопровод не би било осъществимо; - мерките за помощ са пропорционални и поради това ограничени до необходимия минимум. Комисията по-специално констатира, че подкрепата с безвъзмездна помощ по ОПИК, държавна гаранция и определен данъчен режим не надхвърля необходимото за реализирането на инвестицията (т.е. ще бъде покрит единствено „недостигът на финансиране“); - мерките за помощ няма да нарушат неоправдано конкуренцията.В тази връзка, съгласно действащите правила, нито БЕХ в България, нито DEPA в Гърция ще може да запазва повече от 40 % от капацитета на новата междусистемна връзка на входните пунктове съответно в България и Гърция. В резултат на това поне 60 % от новия капацитет ще бъдат отворени за конкуренти, които желаят да продават газ на тези пазари. Комисията стигна до заключението, че българските и гръцките мерки за подпомагане на изграждането и експлоатацията на междусистемната връзка за природен газ са в съответствие с правилата на ЕС за държавната помощ и ще допринесат за постигане на целите в областта на сигурността на доставките, диверсификацията на енергийните източници и повишената конкуренция на енергийните пазари в ЕС. Междусистемната връзка е включена в списъка на европейските проекти от общ интерес предвид нейното стратегическо значение за диверсификацията на доставките на природен газ в Източна Европа чрез Трансадриатическия газопровод (понастоящем 98 % от вноса на газ в България са от един и същ източник). Тръбопроводът ще свърже преносните системи за газ DESFA и TAP в Гърция с преносната система в България. Ключовите стратегически цели и ролята на проекта на пазарите на газ в Югоизточна Европа са: - повишаване на сигурността на доставките на газ (избягване на нарушения в газоподаването). Чрез осигуряване на допълнителни обеми проектът ще удвои входния капацитет на България и ще диверсифицира маршрутите към Югоизточна Европа; - увеличаване на транзитния капацитет към държавите от Югоизточна Европа, като се използват и други междусистемни връзки с Румъния и Сърбия и - диверсификация на газа, внасян от България, с допълнителни източници от Каспийския регион, Близкия изток, Източното Средиземноморие и терминали за втечнен природен газ (съществуващи и нови в Гърция и/или Турция). През юли 2018 г. Комисията предостави на проекта за междусистемната връзка освобождаване от правилата на вътрешния пазар за газ по отношение на отделянето, тарифното регулиране и достъпа на трети страни съгласно Директивата за природния газ. Съгласно решението на Комисията нито на БЕХ в България, нито на DEPA в Гърция няма да бъде разрешено да запазва повече от 40 % от капацитета на новата междусистемна връзка на входните пунктове в България и Гърция съответно. Неповерителната версия на решението ще бъде достъпна под дело № SA.51023 (България) и SA.52049 (Гърция) в регистъра на държавните помощи на уебсайта за конкуренцията на Европейската комисия, след като евентуалните въпроси, свързани с поверителността, бъдат решени. Новите публикации на решения за държавни помощи в интернет и в Официален вестник се посочват в седмичния електронен бюлетин за държавните помощи - State Aid Weekly e-News.", "date": "2018.11.08", "title": "ЕК одобри публична помощ за газовия интерконектор между Гърция и България"}
{"url": "https://www.monitor.bg:443/bg/a/view/unikalnata-kolesnica-ot-karanovo-se-nujdae-ot-konservacija-149029", "text": "Могилата, в която е експонирана уникална колесница с ценни артефакти край с.Каранова се нуждае от укрепване и консервация, коментира археологът Веселин Игнатов. Преди седмица посетители на могилата алармираха, че обектът се намира в плачевно състояние и се руши.  През 2008 година Игнатов и екипа му откриха зидана гробница край новозагорското село Караново, т.нар. Надгробна източна могила. Тя е проучена след иманярска интервенция, като там е открита колесница с един от най-богато украсените яреми, богати дарове и предмети, свързани с погребалния обряд. Паметникът е бил експониран, но от четири години не се поддържа - не се извършва укрепване и консервация на откритите артефакти. По думите на археолога, обектът се нуждае от реставрация и има реална опасност ценните находки да се повредят. През последните двайсет години в България иманяри са унищожили над 155 колесници, които са безценни паметници на културата, посочи Игнатов. В научен аспект тези археологически находки носят важна информация за конструкцията, украсата, за видовете антични колесници, за погребалните обичаи от Античността. Те, обаче, са се оказали лесна плячка за иманярите и в по-голямата си част са били унищожени.", "date": "2018.11.08", "title": "Уникалната колесница от Караново се нуждае от консервация"}
{"url": "https://www.monitor.bg:443/bg/a/view/bylgarija-domakin-na-kongres-na-svetovnite-civilizacii-149044", "text": "България ще бъде домакин на втория „Международен конгрес на световните цивилизации и историческите маршрути“, организиран от Световната организация по туризъм (СОТ). Събитието ще се проведе на 15-16 ноември в София, за участие са се регистрирали над 500 делегати, съобщиха от туристическото министерство. Конгресът ще събере министри на туризма и заинтересовани страни от публичния и частния туристически сектор от цял свят, както и международно признати професионалисти в областта на културата и културния туризъм. По време на панелите ще бъдат обсъдени общи инициативи за развитие на културно-историческия туризъм, както и мерки за опазването и популяризирането на древното материално и нематериално културно наследство. Ще бъдат дискутирани възможностите за развитие на туристически проекти, свързани с културните маршрути. Това ще е второ издание на международния форум. Първият конгрес на световните цивилизации, организиран от Световната организация за туризъм, бе проведен също в България през ноември 2016 г.", "date": "2018.11.08", "title": "България домакин на конгрес на световните цивилизации"}
{"url": "https://www.monitor.bg:443/bg/a/view/nikola-gruevski-zasega-ostava-na-svoboda-149019", "text": "Бившият лидер на най-влиятелната опозиционна партия в Република Македония и бивш премиер Никола Груевски остава на свобода, въпреки че в четвъртък трябваше да се яви за изтърпяване на двегодишната си присъда затвор, съобщиха местните медии. Причината за това е фактът, че в Наказателния съвет на съда в Скопие пристигат поотделно жалби на решението да не се отлага отиването на Груевски в затвора, а срокът от 72 часа да отговори на жалбите изтича в понеделник. След това решение ще се знае отива ли Груевски в затвора. Бившият премиер освен това се опитва да остане на свобода и чрез Върховния съд, от който иска извънредно прераглеждане на присъдата. Според процедурата, за да вземе решение Върховният съд, е необходимо да разполага с пълната документация по делото \"Танк\", която още не е пристигнала в съда. Важно е обаче, че искането до Върховния съд не отлага изпълнението на присъдата, ако Груевски получи нова призовка преди да се състои заседанието на Върховния съд. Последен вариант Груевски да остане на свобода е президентът Георге Иванов да го помилва.", "date": "2018.11.08", "title": "Никола Груевски засега остава на свобода"}
{"url": "https://www.monitor.bg:443/bg/a/view/sokolov-specheli-bg-derbito-s-josifov-149020", "text": "Цветан Соколов и Виктор Йосифов, бяха сред главните действащи лица в дербито от 6-ия кръг на италианската волейболна Суперлига. Соколов заби 20 точки (1 ас) за победата на вицешампиона \"Кучина Лубе\" (Чивитанова) с 3:2 (-16, 21,-24, 16, 13) над \"Веро Волей\" (Монца). Най-резултатен за победителите беше съотборникът му Османи Хуанторена с 25 т. (5 аса, 2 блока). За тима на Монца капитанът на националите ни Йосифов направи 11 точки (4 аса, 2 блока) и остана начело в класацията на блокировачите с общо 19 т. Олех Плотницкой пък завърши с 24 т. (8 аса!). \"Лубе\" е трети в класирането с 13 т., а \"Веро Волей\" - 5-и с 10. Тодор Скримов направи силен мач за \"Тоно Калипо\" и завърши с 14 т. (4 аса, 1 блок), но тимът му загуби от шампиона \"Сър Сейфти\" (Перуджа) с 0:3 (-23,-20,-21). Перуджанци са първи с 18 т., а \"Тото Калипо\" - 11-и с 5 от 2 победи и 4 загуби. Мартин Атанасов и неговият \"Шомон\" (Фр), водени от треньора Силвано Пранди, пък биха с 3:0 (22, 16, 23) \"Войводина\" (Нови сад) в мач от третия кръг на Шампионската лига. Атанасов започна като титуляр, после беше сменен и влезе пак в третия гейм и записа 5 точки (2 аса) срещу сръбския тим, отстранил носителя на титлата у нас \"Нефтохимик 2010\".", "date": "2018.11.08", "title": "Соколов спечели БГ дербито с Йосифов"}
{"url": "https://www.monitor.bg:443/bg/a/view/bus-s-nafta-edva-ne-ubi-majka-i-bebe-149025", "text": "Товарен микробус, превозващ нафта едва не уби майка с бебе. Инцидентът стана днес около обяд на метри от сградата на полицейското управление в Горна Оряховица. Според непотвърдена информация бусът спукал гума, поднесъл, качил се на тротоара и се блъснал челно в близката сграда. По това време на тротоара имало майка с бебешка количка, която успяла в последния момент да се дръпне встрани. Шофьорът е откаран на преглед в местната болница с охлузни рани. Няма опасност за живота и здравето му. Заради разлива на гориво, районът бе отцепен за няколко часа.", "date": "2018.11.08", "title": "Бус с нафта едва  не уби майка и бебе"}
{"url": "https://www.monitor.bg:443/bg/a/view/27-ta-bg-antarkticheska-ekspedicija-poteglja-utre-149021", "text": "27-а Българска антарктическа експедиция потегля утре (9 ноември) към Южния полюс. Базата ни „Св. Климент Охридски“ е част от Националната пътна карта за научноизследователска инфраструктура (НПКНИ), съобщиха от Министерството на образованието и науката. За остров Ливингстън първи потеглят логистичният екип от 8 души заедно с двама биолози. Те са ръководители на два от осемте финансирани проекта от първия конкурс за полярни изследвания, финансиран с 200 хил. лв. от МОН. Проучванията им са свързани с изследването на морската акватория около Българската антарктическа база. Проектът на д-р Ралица Зидарова ще изследва колонизационните процеси на морските кремъчни водорасли от Южния залив на острова в условия на климатични промени. Той е разработен в сътрудничество с Института по океанология „Фритьоф Нансен” и Института по биоразнообразие и екосистемни изследвания – БАН. Вторият проект е под ръководството надоц. д-р Любен Кендеров от Биологическия факултет на СУ “Св. Климент Охридски“. Той е свързан с хидробиологичния мониторинг на крайбрежните морски води пред българската полярна база на острова. През декември и януари ще заминат останалите три групи участници в 27-та Българска антарктическа експедиция. В техния състав са и учените, които ще работят по другите финансирани проекти. За построяването на нова модерно обзаведена и оборудвана научна лаборатория на Антарктида е предоставено средства в размер на 300 хиляди лв от МОН. Също така, като национален координатор на Националната програма за полярни изследвания 2017-2021 (НППИ) ведомството финансира и дейностите по опериране и логистика на Българската антарктическа база през сезон 2018-2019 г. със сумата от 500 хиляди лв. От тази година започва и подготовката на домакинството на съвещанието на Съвета на мениджърите на антарктически програми (COMNAP). Световната организация координира дейностите по логистиката между отделните полярни държави в Антарктика и Българският антарктически институт е неин член от 1994 г. България ще бъде домакин на поредната среща през 2019 г. Съвещанието е планирано да се проведе в периода от 29 юли до 2 август 2019 г. в град Пловдив, като ръководител на Организационния комитет е заместник-министърът на образованието и науката Карина Ангелиева.", "date": "2018.11.08", "title": "27-та бг антарктическа експедиция потегля утре"}
{"url": "https://www.monitor.bg:443/bg/a/view/svetovnijat-viceshampion-po-borba-kiril-milov-s-unikalen-podaryk-za-kmeta-na-dupnica-149027", "text": "Трикото, с което новата звезда на българската борба Кирил Милов спечели сребърния медал на Световното първенство, получи като подарък кметът на Дупница инж. Методи Чимев. 21-годишният дупничанин, който врещи целия свят с успеха си, гостува на Чимев, заедно със своя треньор в националния отбор и легенда в този спорт Армен Назарян. Абсолютният ни дебютант, не само, че участва невъзстановен след тежка операция, но и спечели сребърен медал в една от най-тежките категории, където България не е постигала успехи от времето на Александър Томов и Боян Радев. \"Преди 4 години, когато Кирчо бе мой гост след Европейската титла за юноши, обеща точно тук, че ще вземе медал от Световното за мъже много скоро. Удържа на думата си. Сега пред всички тук кажи каква е следващата ти цел\", обърна се към госта си инж. Чимев. Той бе категоричен, че трикото на дупничанина ще бъде изложено в спортната зала на града, където вече се работи за обособяването на музей на спорта. \"Имах шанс да бия и на финала, но допуснах грешки. Ще работя, за да ги отстраня и да не се повтарят повече, защото следващия път трябва да спечеля световния финал. Не мога да не изкажа благодарност на моя първи треньор и откривател Виктор Бонев. Не веднъж е идвал у нас, за да ме убеждава, че имам качества за борбата и добре, че не се отказах“, каза още Милов.", "date": "2018.11.08", "title": "Световният вицешампион по борба Кирил Милов с уникален подарък за кмета на Дупница"}
{"url": "https://www.monitor.bg:443/bg/a/view/dva-rezervoara-na-potynalija-kraj-sozopol-korab-mopang-sa-iztocheni-149024", "text": "Мазутът в два от резервоарите на потъналия край Созопол американски кораб \"Мопанг\" са източени. Работи се по източването на горивото в останалите два резервоара, но при влошаване на времето операцията ще бъде преустановена. Това каза за БТА директорът на \"Морска администрация\"-Бургас капитан Живко Петров. В момента на място работи специализирана техника и водолази, които се спускат на двойки.  Възобновяването на операцията ще започне вероятно през пролетта на следващата  През август тази година от резервоарите на потъналия през 1921 година кораб \"Мопанг\" започна изтичането на мазут. След двуседмични проучвания районът бе ограден с буйове, които да ограничат разлива на гориво, а ден-по-късно машините започнаха почистването на мазутните петна. Кап. Петров коментира, че трябва да се направи проучване и за състоянието на потъналия край Приморско товарен параход \"Родина\". Такова искане \"Морска администрация\" ще отправи до ресорното министерство и до Министерския съвет. Засега нямало опасност за изтичане на гориво от парахода.", "date": "2018.11.08", "title": "Два резервоара на потъналия край Созопол кораб \"Мопанг\" са източени"}
{"url": "https://www.monitor.bg:443/bg/a/view/fermeryt-ivajlo-maldjanski-proverka-v-masivite-ni-ustanovi-che-njama-tatul-sred-spanaka-149008", "text": "„Спанакът сорт „Горила“, омесен с татул, открит в хипермаркет в Търговище, е бил произведен и доставен от пловдивска фирма. Само в едно от хилядите проверени пакетчета в разфасовка от 500 грама бяха открити листа, наподобяващи на цвят и мирис татул. Дали обаче това наистина е отровното растение, ще стане ясно, след като ги изследваме“. Това съобщи за „Монитор“ д-р Анелия Цонева, шеф на Областната дирекция по безопасност на храните в Търговище. „Иззето е цялото количество спанак в търговската мрежа, произведена от фирмата на Ивайло Малджански от пловдивското с. Златитрап. Резултатите от изследванията ще станат ясни идната седмица. Тогава ще бъде установен окончателно и броят на веригите, където е продаван. на Малджански още вечерта, след като е подаден сигналът, но не са открили татул в спанака. Остава отворен въпросът как е разпространен в търговските вериги, но това не е от нашата компетенция“, коментира за „Монитор“ шефът на пресслужбата на БАБХ Ралица Досева. – във верига магазини в Костинброд и в хипермаркет в Търговище. Именно в Търговище в болница били приети двама души, които се оказали натровени с татул и обяснили на лекарите, че са консумирали храна, приготвена със спанака от пловдивското село Златитрап. Когато Малджански разбрал за случилото се, лично е разпоредил спанакът да бъде изтеглен от търговската мрежа. Спанакът, омесен с листа от татул, е бил открит от Айлин Садък, която го закупила от магазин от Търговище. Преди да го приготви обаче, забелязала странни стръкчета сред спаначените листа. Айлин се притеснила и също подала сигнал в агенцията по храните. „Добре че измивах листенцата едно по едно и не попаднаха в храната на детето”, казва тя пред бТV. Проверка на БАБХ в масивите ни със спанак установи, че няма поникнал татул. Пристъпваме към унищожаване на изтегленото количество”, обясни Малджански. „Не беше открит татул нито в междуредията, нито в лехите”, бе категоричен фермерът. Той отглежда спанак на общо 280 декара, но иззетите количества са от полето, което е с площ от 120 декара. По думите му е предприел действия по узаконяването на цеха за пакетиране, като вече има регистрационен номер на обекта. Освен спанак, Ивайло произвежда също и броколи, карфиол, зеле и салата „Айсберг”. По думите му в петък ще има точни данни за иззетото от клиентите му количество спанак, като приблизителната цифра на изтегленото количество е около 2 тона. „Заедно с БАБХ ще изготвим Все още не мога да изчисля загубите си”, каза фермерът. Той уточни, че няма абсолютно никакво обяснение как се е стигнало до примеса в спанака.", "date": "2018.11.08", "title": "Унищожават 2 т от спанака с татул, резултатите от изследванията ясни до седмица (ОБНОВЕНА)"}
{"url": "https://www.monitor.bg:443/bg/a/view/preizbirat-cheferin-za-shef-na-uefa-149028", "text": "Президентът на УЕФА Александър Чеферин е единственият кандидат за поста на изборите през февруари. От Европейската футболна централа обявиха, че след крайния срок за подаване на кандидатури единствената заявка е на 51-годишния словенец, който ще бъде преизбран с нов четиригодишен мандат. Чеферин е начело на УЕФА от 2016 година, когато зае мястото на Мишел Платини, който бе отстранен заради нарушения на етичния кодекс. Протоколният вот по преизбирането на Чеферин ще се проведе по време на конгреса на УЕФА на 7 февруари в Рим, а много преди новината, че е единствен кандидат, той бе подкрепен от президента на БФС Борислав Михайлов.", "date": "2018.11.08", "title": "Преизбират Чеферин за шеф на УЕФА"}
{"url": "https://www.monitor.bg:443/bg/a/view/cvetanov-se-sreshtna-s-avstrijskija-kancler-sebastijan-kurc-149016", "text": "Председателят на ПГ на ГЕРБ и зам.-председател на партията Цветан Цветанов се срещна с канцлера на Австрия Себастиян Курц по време на конгреса на ЕНП в Хелзинки, съобщиха от партия ГЕРБ.  По време на разговора Цветанов поздравил Курц за приемствеността, която е  гарантирало неговото правителство, вземайки решението Австрийското председателство на Съвета на ЕС да продължи приоритетите на българското правителство и премиера Бойко Борисов за сигурност и европейска перспектива за Западните Балкани, които бяха формулирани по време на Българското председателство. \"Страните от Западните Балкани са в сърцето на Европа и запазването на стабилността в региона е от ключово значение за общата европейска сигурност\", заявил Цветанов. По-рано през деня Цветанов разговаря и с шефа на Фондация \"Конрад Аденауер\" Ханс-Герт Пьотеринг. Той покани Пьотеринг да бъде говорител по време на серията от местни граждански диалози под надслов \"Европа - нашият дом\", която ще бъде проведена в началото на 2019 г. с цел засилване на разбирането на гражданите за европейските политики. Цветанов и кметове от ГЕРБ, които са част от делегацията на партията на когреса на ЕНП, се срещнаха с председателя на Европейската народна партия Жозеф Дол. По време на разговора Цветанов отбелязал, че догодина на европейските избори българските граждани трябва да гласуват за мирна и просперираща Европа, а това може да го гарантира само ЕНП. Пред Дол Цветанов подчертал, че благодарение на европейската солидарност инфраструктурата в българските общини непрекъснато се модернизира и това се оценява положително от гражданите. „Победа на ГЕРБ и на местните избори ще ни даде възможност да надградим постигнатото“, уточнил Цветанов. Жозеф Дол поздравил правителството на Бойко Борисов за грижата за българските общини и посочи пред кметовете, че с управници като Бойко Борисов и Цветан Цветанов зад гърба си те имат пълното спокойствие и свобода да развиват градовете си и да гарантират професионална реализация на жителите им. ", "date": "2018.11.08", "title": "Цветанов се срещна с австрийския канцлер Себастиян Курц"}
{"url": "https://www.monitor.bg:443/bg/a/view/italija-maha-davnostnija-srok-za-razsledvane-na-prestyplenija-149026", "text": "Италианското правителство взе решение за премахване на давностния срок при наказателното преследване на много престъпления, сред които и корупцията. Хиляди дела приключват всяка година в Италия, тъй като магистратите често не успяват да обосноват обвиненията преди изтичането на давностния срок. Според постигнатото споразумение законодателните промени ще бъдат одобрени от парламента тази година, но ще влязат в сила през 2020 г. заедно с други изменения като част от по-мащабна съдебна реформа.", "date": "2018.11.08", "title": "Италия маха давностния срок за разследване на престъпления"}
{"url": "https://www.monitor.bg:443/bg/a/view/puskat-telefon-za-nerednosti-po-grafa-149010", "text": "Столичната община пуска телефон, на който ще могат да се подават сигнали за нередности при ремонта на улица „Граф Игнатиев“. Това съобщи председателят на групата на ГЕРБ в Столичния общински съвет Малина Едрева. По този начин от „Московска“ 33 се стремят да засилят контакта между граждани и администрация за случващото се на централната улица. Телефонният номер ще бъде разлепен на входовете на жилищни сгради, заведения и магазини по ремонтиращата се улица, както и на кооперации намиращите се по пресечките довеждащи до нея. Общината ще проведе среща с търговците работещи на „Графа“ в петък. Причината са оплаквания, че заради реконструкцията бизнеса им е пред фалит. Голяма част от тях са теглили кредит, за да отворят магазини, а в момента не са в състояние да ги изплащат. Едрева обясни, че са наясно с причинените неудобство, а ГЕРБ като дясна партия подкрепя развитието на София през малкия и среден бизнес. По думите й районната администрация е нарушила контакта с търговците и сега Столичната община ще направи всичко възможно, за да го възстанови. \"Инициирахме този диалог с представителите на бизнеса, за да потърсим най-добрите решения на проблема. Нарушена е комуникацията в подготовката на проекта и етапите на изпълнението му\", обясни Едрева и допълни, че ще се търсят законови механизми за компенсация на собствениците на магазините и заведенията.", "date": "2018.11.08", "title": "Пускат телефон за нередности по „Графа“"}
{"url": "https://www.monitor.bg:443/bg/a/view/levski-lukojl-vyv-vtorata-faza-za-kupata-na-fiba-evropa-149011", "text": "Баскетболният ни шампион за мъже \"Левски Лукойл\" си гарантира участие във втората фаза на турнира за купата на ФИБА Европа. Това стана след категоричната победа в Днепропетровск като гост над украинския \"Днипро\" с 16 точки разлика - 88:72 (30:24, 28:17, 7:17, 23:14) в 4-ия мач от груповата фаза. С нея \"сините\" остават начела в група D с 8 точки от 4 успеха. В първата четвърт въпреки равностойната игра \"Левски Лукойл\" взе аванс от 6 т. при 30:24. Във втората той достигна 17 т. преди почивката. Домакините успяха да измъкнат само една част - третата, в който стопиха разликата до 7 т., но в последната тимът на Константин Папазов показа по-добра стрелба от наказателни удари и спечели заслужено двубоя. Най-резултатен за \"Левски Лукойл\" Партик Рембърт с 20 точки, 7 борби и 6 асистенции. Деян Иванов завърши с 18 т. и 8 овладени топки под кошовете. За украинския тим, който е последен с 4 загуби, Олександър Милуша записа 21 точки, 6 борби и 3 асистенции. \"Има разлика между двата отбора - ние играхме за класиране, а те - единствено за своята чест, коментира успеха Тити Папазов . Има и още нещо, което мисля, че е важно. \"Днипро\" има много трудна програма, играе на всеки три дни. Мисля, че са малко по-уморени от нас, но това нямаше значение и през второто полувреме те излязоха на игрището като големи борци и се опитаха да направят обрат. Вярвам, че ние бяхме отборът, който заслужаваше повече победата.\" \"Балкан\" (Ботевград) записа първа загуба в турнира - със 77:78 (20:24, 26:23, 15:13, 16:18) от кипърския АЕК (Ларнака) като домакин. Той обаче запази първото си място в група В със 7 точки от 3 победи и 1 загуба. \"Рилски спортист\" обаче отпадна в група F, където зае последното 4-о място след 86:59 (23:17, 22:12, 21:18, 20:12) срещу \"Варезе\" в Италия. Това беше 4-о поражение за отбора от Самоков.", "date": "2018.11.08", "title": "\"Левски Лукойл\" във втората фаза за купата на ФИБА Европа"}
{"url": "https://www.monitor.bg:443/bg/a/view/2000-levskari-zalivat-varna-149012", "text": "Нова инвазия от „сини“ привърженици се очаква в събота за чакания с огромен интерес сблъсък между „Черно море“ и „Левски“ във Варна. Около 2000 фена на 26-кратните шампиони ще подкрепят своите любимци на стадион „Тича“, като преди да се настанят в сектора за гости, левскарите планират шествие в Морската градина. „Сините“ ще се съберат в 12 ч. на входа на парка, а 30 минути по-късно ще тръгнат заедно към стадиона. Маршрутът на привържениците предвижда поклонение и поднасяне на венец пред паметника на Васил Левски, след което феновете ще продължат към стадиона. Поради очаквания голям интерес към двубоя от 15-ия кръг на Първа лига, ръководството на варненския клуб пусна още в сряда билетите в предварителна продажба, като цената им е шест лева. В деня на мача – 10 ноември, билети ще могат да бъдат закупени само от касите на стадиона. Тази на входа за автомобили ще отвори в 10 ч, а всички останали ще работят от 12.30 ч. Домакините очакват над 10 000 зрители. И докато „сини“ и „зелени“ се готвят за поредния интригуващ сблъсък помежду си, голмайсторът на „Левски“ Станислав Костов спечели приза за Футболист №1 на месец октомври според индекса на ИНСТАТ, който се определя чрез компютърни изчисления на база голове, асистенции, точни подавания, единоборства и други обективни показатели. Костов, който получи и повиквателна в националния отбор за мачовете с Кипър и Словения, заслужи приза с индекс 333. Авторът на 13 попадения с екипа на „Левски“ изпревари Вандерсон от „Лудогорец“, който е с индекс 325, а призовата тройка допълва друг футболист на шампионите - Кешеру, който остана с индекс 317.", "date": "2018.11.08", "title": "2000 левскари заливат Варна"}
{"url": "https://www.monitor.bg:443/bg/a/view/pazardjishki-policai-zadyrjaha-dvama-kradci-obrali-vyzrastni-hora-149014", "text": "Само за броени часове служители от сектор „Криминална полиция“ при Районното управление на МВР в Пазарджик задържаха извършители на два грабежа над възрастни хора. Сигнал за първия бил получен в сряда вечерта в полицейското управление. 77-годишен жител на пазарджишкото село Огняново почивал в къщата си, когато вътре проникнал непознат млад мъж. Той заплашил старецът с нож и поискал да му даде наличните пари. Грабителят преровил най-различни места в стаите, но след като не открил наскоро взетата пенсия на старецът, взел радиоприемника му и избягал. За изясняване на случая незабавно бил сформиран екип от криминалисти, разследващ полицай и експерт. За броени часове полицаите спипали стария си познайник Г.Д.- 29г. от село Огняново. В обитаван от него имот е открита откраднатата вещ, иззети са и биологични следи, уличаващи го като извършител. Рано тази сутрин 85-годишна старица отишла до пощенския клон в пазарджишкото село Алеко Константиново. След като взела пенсията си и излязла навън на съседна улица жената била пресрещната от млад мъж. Грабителят успял да измъкне чантата от ръцете и, а вътре били документите и парите на жертвата. Екип от служители на сектор „Криминална полиция“ при управлението в областния град незабавно предприели разследване „по горещи следи“. Не след дълго те задържали 18-годишния М.Г. и съучастникът му Д.Я.- 19г., и двамата от същото село. Работата и по двата случая продължава, образувани са полицейски производства.  ", "date": "2018.11.08", "title": "Пазарджишки полицаи задържаха двама крадци, обрали възрастни хора"}
{"url": "https://www.monitor.bg:443/bg/a/view/richard-i-rozi-se-sybraha-149004", "text": "Фитнес инструкторът Ричард Величков и моделката Розмари Тишер, които се прочуха със секс в последния сезон на „ВИП Брадър“, се събраха. Това стана ясно от снимка на двамата в социалните мрежи. Кадър на двамата е придружен от въпроса а настроението им видно е повече от приповдигнато. Публичната среща между двамата е в студиото на „Господари на ефира“, но феновете им подозират, че може би романсът им е продължил след края на шоуто. Припомняме, че чаровната брюнетка и Мистър София 2018 направиха фурор с историята си в риалити формата, като така и не стана ясно мираж ли е сексът в Къщата. Това разбуни духовете в социалните мрежи, като феновете порицават и двамата любовници, тъй като Рози имаше приятел. Упрекът към Ричи пък гравитира около факта, че той побърза да се похвали за любовното си завоевания. Двамата успяха да забъркат скандал и между собственичката на „Ивет фешън“ Ивет Григорова и тази на „Визаж“ - Жени Калканджиева. Първата се застъпи за Рози, която е лице на „Ивет фешън“, след като шестата по красота в света нарече Тишер „германска селянка“.", "date": "2018.11.08", "title": "Ричард и Рози се събраха"}
{"url": "https://www.monitor.bg:443/bg/a/view/otnovo-bylgarija-vleze-v-negativen-spisyk-za-avtorskoto-pravo-149013", "text": "България получи критика от страна на Международната конфедерация на дружествата на композитори и автори (CISAC) относно неприлагането на европейското законодателство, свързано с частното копиране. гласи част от годишния доклад на конфедерацията. Припомняме, че само преди дни организацията за колективно управление на авторско право Музикаутор съобщи, че обсъжда възможността да сигнализира Европейската комисия заради неефективното прилагане на закона за частното копиране. Припомняме, че макар у нас да има механизъм за събирането на отчисления от вносители и производители на празни носители на информация като флашки и дискове, той на практика не функционира. „В световен мащаб приходите от частно копиране са скочили с 28,4% на годишна база и вече достигат 342 млн. евро през 2017г. (в България от частно копиране не се събира нито лев). Събираемостта от частни копия е нараснала с 151% от 2013г. насам.“, съобщават още от Музикаутор, позовавайки се на доклада на CISAC. Организацията вече внесе предложения за промяна на проблематичния чл.26. „Ако те бъдат приети от депутатите копирането на музика и книги за лични цели ще бъде напълно легално“, уточняват още от Музикаутор. Встрани от частното копиране, телевизията и радиото остават най-сериозните ползватели на музика с 40,8% дял от събраните авторски възнаграждения. И тук се отчита ръст с 3,2%, въпреки натиска върху тарифите от телевизионните оператори, отбелязва докладът. Компенсациите от дигитални права са се увеличили почти три пъти - с близо 166% за последните 5 години. Тенденция, която се подсилва от бума и нарастващото потребление на видео стрийминг услуги. Въпреки това приходите са далеч под реалното използване, защото едва 13% от авторските възнаграждения на творците идват от дигитално използване, констатират от CISAC. Европа пък е с най-високи приходи от авторски възнаграждения – с 4,349 млн. евро или 52% от световните приходи. На второ място идват САЩ и Канада със скок от 7,2% или 2 123 млн. евро.", "date": "2018.11.08", "title": "Отново: България влезе в негативен списък за авторското право"}
{"url": "https://www.monitor.bg:443/bg/a/view/ek-s-isk-sreshtu-bylgarija-za-bezopasnostta-na-jp-transporta-149017", "text": "Европейската комисия предявява иск срещу България в Съда на ЕС, тъй като държавата не е осигурила правилното транспониране и прилагане на законодателството на ЕС за безопасността на железопътния транспорт., съобщи кореспондентът на БНР от Брюксел. Според ЕК българското законодателство не гарантира, че разследването на тежки железопътни произшествия и инциденти се извършва от независим разследващ орган.", "date": "2018.11.08", "title": "ЕК с иск срещу България за безопасността на жп транспорта"}
{"url": "https://www.monitor.bg:443/bg/a/view/skochiha-sreshtu-rodi-se-zvezda-zaradi-zachestili-opiti-za-samoubijstvo-149001", "text": "„Роди се звезда“ - филмът, който се превърна в един от фаворитите за тазгодишните награди „Оскар“, стана обект на недоволство от страна на любителите на седмото изкуство в Нова Зеландия. Причината – според неправителствени организации, свързани с менталното здраве, лентата предизвиква ръст в опитите за самоубийство сред младежите. По техни данни двама тийнейджъри вече са посегнали на живота си, след като преди това са изгледали „Роди се звезда“. Припомняме, че във филма героят на Брадли Купър се самоубива, но сцената така и не е излъчена. Въпреки това, организациите са категорични, че е показан начинът, по който той слага край на живота си, а това е бил и най-разпространеният метод в Нова Зеландия. Казусът не премахна режисираната от Купър продукция от афиша на киносалоните. Заглавието обаче вече ще се промотира със специално предупреждение, че в сюжета са разглеждани теми като самоубийството и наркотиците.", "date": "2018.11.08", "title": "Скочиха срещу „Роди се звезда“ заради зачестили опити за самоубийство"}
{"url": "https://www.monitor.bg:443/bg/a/view/whitesnake-zabivat-na-hills-of-rock-v-plovdiv-148960", "text": "След 24-часово напрегнато очакване и отменени обещания, организаторите на рок фестивала Hills of Rock – София Мюзик Ентърпрайсиз, най-накрая обявиха официално първия хедлайнер за изданието през 2019 г. Това са рок ветераните Whitesnake, които ще излязат на основната сцена на 29 юни. Името на групата, която даде старт на обратното отброяване до музикалното събитие идното лято, трябваше да бъде обявено вчера (сряда) в 11 часа. В уреченото време обаче се появи съобщение, че феновете трябва да изчакат още няколко часа. В късния следобед, на сайта на фестивала се появи за няколко минути логото на Whitesnake, но бързо беше изтрито, след което веднага тръгна мълвата, че именно те са първата потвърдена група. Организаторите обаче заявиха, че по желание на бандата обявяването се отлага за четвъртък по обед. В крайна сметка днес се потвърди визитата на Ковърдейл и компания, които на 29 юни, във втората фестивална вечер, ще представят предстоящия си, 13-ти албум „Flash & Blood 2019“. Бандата пристига в състав – неотменния вокал Дейвид Ковърдейл, Реб Бийч (китара), Джоел Хоекстра (китара), Майкъл Девин (бас), Томи Олдридж (ударни) и Мишел Лупи (клавишни). \"Вълнуваме се и очакваме с нетърпение да свирим на Hills of Rock в Пловдив през 2019. Концертът ни ще е много специален и ще бъде продължение на 40-годишния ни юбилей!“, заяви самият Ковърдейл. Фестивалът традиционно ще продължи три дни – 28, 29 и 30 юни на Гребната база в Пловдив. Предстоят да бъдат обявени още много групи, които ще пристигнат под тепетата за музикалния маратон, като вторият хедлайнер ще е ясен още утре - 9 ноември. Промоционалните билети са изчерпани. От утре започва продажбата на тридневни билети като първите 1000 са на цена 120 лв, до 31 декември ще струват 140 лв, до 31 март 2019-та – 160 лв, а до самия фестивал скачат на 180 лв.", "date": "2018.11.08", "title": "ПОТВЪРДЕНО: Whitesnake са първият хедлайнер на Hills of Rock (ОБНОВЕНА)"}
{"url": "https://www.monitor.bg:443/bg/a/view/despodov-ne-znam-zashto-fenovete-na-cska-sa-nedovolni-149015", "text": "Националът на ЦСКА Кирил Десподов бе избран за най-добър играч на XIV-ия кръг на Първа лига. Нападателят призна, че в момента не се намира в добра форма, но не пропусна да защити съотборниците си от критиките на фенове и специалисти. Десподов бе категоричен, че няма причина запалянковците да са недоволни от представянето на „червените“ от началото на сезона, тъй като отборът играел атакуващ и резултатен футбол. „Тези награди ме радват и ми дават мотивация да работя още по-усилено, коментира Десподов при получаването на приза. - Аз не съм всеки мач на топ ниво, не се и чувствам в много добра форма, въпреки че вкарвам голове. Мога още много и треньорът го знае. Понякога нямаш ден, но това не може да те оправдае да не се раздаваш за отбора. Не мисля, че е основателно да ни критикуват толкова много. Играем по-директен футбол, отбелязваме голове и не допускаме много. Не знам защо е това недоволство от феновете. Вряно е, че не успяхме да вземем някои дербита, но и мачовете с по-малките отбори не трябва да се подценяват, защото и те са много важни”, допълни звездата на ЦСКА. Следващият мач на „армейците“ е утре вечер – домакинство на „Витоша“ от 17:45 ч.", "date": "2018.11.08", "title": "Десподов: Не знам защо феновете на ЦСКА са недоволни"}
{"url": "https://www.monitor.bg:443/bg/a/view/novi-nad-13-000-evro-dylji-onkobolnijat-nikolaj-na-ispanska-klinika-149002", "text": "Нови 13 180 евро дължи онкоболният Николай Иванов от Асеновград на клиниката в Испания, където се лекува от няколко години. Младият мъж не е спрял да се бори и засега успява да озапти коварното заболяване. Лечението го финансира сам и с огромната помощ от дарители, които нито за миг не са го изоставили сам в това трудно положение. Николай се надява и сега хората с добри сърца да откликнат и да му помогнат със събирането на новата сума. Тя се натрупва от прилаганата му радиотерапия. Наложило се е да му бъде направена радиотерапия, след като в гърба му са се появили ужасно силни болки. Ники мина скенер, след който лекарите му назначиха радиотерапия. На 22 октомври е била последната, десета терапия и болката в гърба значително е намаляла. Затова и не се налага да пие болкоуспокояващи медикаменти, обяснява Николай Иванов. По думите му четири седмици след последната радиотерапия отново ще мине през скенер, за да се установи дали болестта е стопирана. Цената на радиотерапията е 13 180 евро, казва Николай и моли за финансова помощ:  СМС с текс DMS NIKOLAY на номер 17 777 или по един от следните начини: Или чрез дарение по дарителска сметка в Обединена Българска Банка в лева: IBAN: BG56 UBBS 8002 1088 4983 30  BIC: UBBS BGSF  Титуляр: Николай Владимиров Иванов И във евро за Испания: IBAN: ES71 2100 3693 2120 0050 5550 BIC: CAIX ESBB или чрез Pay pal: Vencislav_ivanov89@abv.bg.", "date": "2018.11.08", "title": "Нови над 13 000 евро дължи онкоболният Николай на испанска клиника"}
{"url": "https://www.monitor.bg:443/bg/a/view/lisici-okupirat-cjal-kustendilski-kvartal-148999", "text": "Лисици окупират кюстендилския квартал „Герена“ през последните два дни, алармираха кюстендилци в социалните мрежи. Само през вчерашния ден са забелязани три животни, които са гостували дори на кюстендилската болница. „Аз самия видях една от лисиците в двора на здравното заведение в града. След малко се появи още една. Това нещо се случва за първи път. Те дори не се стреснаха, докато ги снимах“, разказва кюстендилец. Най-вероятно лисиците са слезли от „Хисарлъка“, което обаче предизвиква учудване сред местните жители. „Явно животните търсят храна, нямаме обяснение. Не зная как не се страхуват от бездомните кучета“, коментират още кюстендилци. Подобно нашествие на лисици, които буквално са се превърнали в питомни беше забелязано и в парк „Рила“ край Дупница. „Когато и да отидеш да се разходиш в парка все ще срещнеш лисица. Преди около месец седнахме на едно заведение и какво да ви кажа. Лисицата се доближи до масата, детето даже тръгна да я гали. Представете си, че те вече нямат страх от нас“, обяснява и кметът на дупнишкото село Бистрица, Кирил Огненски.", "date": "2018.11.08", "title": "Лисици окупират цял кюстендилски квартал"}
{"url": "https://www.monitor.bg:443/bg/a/view/ema-tompsyn-poluchi-ordena-na-britanskata-imperija-148990", "text": "Актрисата Ема Томпсън получи Ордена на Британската империя. Принц Уилям лично връчи отличието на звездата от „Бавачката Макфий“ по време на бляскава церемония в Бъкингамския дворец в Лондон. Орденът си 59-годишната актриса получи като признание за цялостната си кариера. Томпсън разказа, че церемонията за нея е била много специална, защото принц Уилям е неин дългогодишен приятел. \"Обичам принц Уилям. Познавам го от малък и двамата се подсмихвахме. разказа тя. Актрисата даде заявка, че ще използва новата си титла \"дама\", за да привлече внимание върху проблемите на децата, които не се хранят пълноценно през ваканциите.", "date": "2018.11.08", "title": "Ема Томпсън получи Ордена на Британската империя  "}
{"url": "https://www.monitor.bg:443/bg/a/view/deca-nameriha-i-vyrnaha-skyp-djiesem-na-sobstvenika-149005", "text": "Две момчета на възраст 10 години от Панагюрище са намерили изгубен джиесем и го върнали на собственика му. Случката стана достояние в публичната мрежа, където хората не спираха да хвалят Иван Златанов и Ники Станчев за добрата постъпка. Децата намерили мобилния телефон, докато се разхождали в парка в средногорския град. Тъй като не знаели на кого е, хрумнало им да видят контактите от указателя в апарата и така позвънили на телефонен номер с име „майка“. Те успокоили жената, която им вдигнала от другата страна на слушалката, че джиесемът е в сигурни ръце. Иван и Ники казали къде се намират, за да може притежателят на телефона да дойде и да му го предадат. Двете момчета не си и помислили за миг да задържат скъпоструващия апарат, а щастливият собственик Делчо Кузманов им благодарил за почтената постъпка. Честността на децата получи нескрито възхищение във Фейсбук, където десетки потребители изказаха думи на благодарност към родителите на момчетата за доброто възпитание, което са им дали.", "date": "2018.11.08", "title": "Деца намериха и върнаха скъп джиесем на собственика"}
{"url": "https://www.monitor.bg:443/bg/a/view/manfred-veber-e-kandidatyt-na-enp-za-izborite-za-evroparlament-prez-2019-g-149003", "text": "На конгреса си в Хелзинки Европейската народна партия (ЕНП) избра германеца Манфред Вебер за свой водещ кандидат за изборите за Европарламент през 2019 година. При гласуването 46-годишният баварец получи 79,2 процента от гласовете на делегатите на ЕНП. Съперникът му от Финландия Александер Стуб получи 20 процента. По този начин Вебер може да стане следващият председател на Европейската комисия и приемник на Жан-Клод Юнкер. Освен председателския пост на ЕК след изборите на 26 май догодина ще има и нов председател на Европейския съвет, Европейския парламент и Европейската централна банка. Ще бъде назначен и нов върховен представител на ЕС за външната политика. При всички тези промени ЕНП ще играе важна роля, отбелязва.", "date": "2018.11.08", "title": "Манфред Вебер е водещ кандидат на ЕНП за изборите за Европарламент през 2019 г."}
{"url": "https://www.monitor.bg:443/bg/a/view/spipaha-68-godishno-mule-pribral-7-bona-ot-starica-149007", "text": "68-годишен пенсионер е задържан в Казанлък по обвинение, че е съучастник в серия от ало-измами. До криминално проявения Дончо Н. криминалистите стигнали след жалба на 71-годишна жителка на близкото село Хаджидимитрово, която около 11,00 часа на 7 ноември предала на непознат мъж сумата от 6 990 лв. Парите уж били предназначени за задържането на опасни престъпници от полицията. На същата дата на домашни ятелефон на старицата се обадил мъж, който се представил за старши инспектор от криминална полиция и обстоятелствена обяснил, как подчинените му са по дирите на опасни бандити. В списъка им фигурирало името и адреса на бабата, за да бъдели те арестувани тя трябвало да съдейства на МВР с наличните си средства. При задържането на Дончо М. се изяснило, че е съпричастен към още четири случая на измами от началото на годината, при които възрастни мъже и жени се разделили с близо 40 000 лв. Сумите пенсионерът оставял регулярно на различни, предварително съобщени му мяста по пътищата на Северна България, като за себе си задържал малко над 10 процента под формата на хонорар. Докато в Казанлък вървели по дирите на мулето в старозагорското  Първо РУиета жалба от  33-годишна жена, според която  77-годишната ѝ баба и 83-годишният ѝ дядо са станали жертва на измама. Около 10:00 ч. На 7 ноември старците били въведени в заблуждение по телефона, че дъщеря им е пострадала при ПТП и трябва да заплатят за лечението ѝ. Измамените предали на непознат мъж, представил се за «куриер на болницата» 2600 лв. Образувано е досъдебно производство по чл.209 от НК.", "date": "2018.11.08", "title": "Спипаха 68-годишно «муле», прибрал 7 бона от старица"}
{"url": "https://www.monitor.bg:443/bg/a/view/mitropolit-kiprian-osveti-restavriran-pametnik-149006", "text": "Паметник в прослава на 27 загинали за България през Балканската и Първата световна война жители на старозагорското село Маджерито освети на празника свети архангел Михаил старозагорският митрополит Киприан. Паметникът е бил издигнат през далечната 1926 година, но през десетилетията е бил силно разрушен. Възстановяването му в автентичния вид е станало възможно след дарение на средства от казанлъчанката Станислава Авджиева, чийто прадядо е загинал при обсадата на Одрин през 1913 година.Владиката освети и курбан , който бе раздаден от името на селската управа за помен на погиналите. Писмени сведения за Маджерито има от далечната 1792 година, то е построено върху останките на някогашен турски чифлик от двама братя , които се занимавали с ключарство и от там дошло наименованието му. Друга легенда обаче твърди, че първите заселница са придошли откъм днешна Унгария.Днес тук живеят по постоянен адрес малко над 570 души.Преди 12 години в селото за пръв път отвори врати православен храм, чийто изграждане стана възможно с дарения от местни спонсори. Сред дошлите за освещаването на паметника бяха старозагорският областен управител Гергана Микова и представители на командването на Втора тунджанска пехотна бригада. На снимката   Старозагорският митрополит Киприан освети възстановения паметник на погиналите за свободата на България 27 жители на село Маджерито", "date": "2018.11.08", "title": " Митрополит Киприан освети реставриран паметник"}
{"url": "https://www.monitor.bg:443/bg/a/view/nap-vseki-naznachen-da-poluchava-mejl-s-deklariranata-mu-zaplata-149000", "text": "Електронно съобщение с информация за декларирания пред НАП осигурителен доход, трудов договор и други данни от данъчно-осигурителното му досие да получава всеки новоназначен служител. Това е една от мерките, които приходната администрация планира да предприеме за намаляване на проявлението на риска от укриване на част от работните заплати или т. нар. „заплата в плик“. Това стана ясно на кръгла маса, организирана от НАП днес. В събитието участие взеха представители на приходната агенция, НОИ, Изпълнителна агенция „Главна инспекция по труда“, Министерство на труда и социалната политика, работодателски организации и синдикати. Инициирането на срещи с представители на браншови организации на рискови отрасли, сключване на споразумения с тях, насърчаване на т. нар. саморегулация в браншовите организации, включително и чрез законодателни мерки, са също част от възможните решения за намаляване на проявленията на риска от укриване на заплатите на работниците. Всички участници в кръглата маса се обединиха около мнението, че най-ефективния подход за справянето с риска от укриване на доходите, е  свързан с информирането и комуникирането с обществото на това какви са техните преки загуби от подобно поведение, респективно, ползи от спазването на закона. Именно това разбиране стои в основата на информационната кампания на НАП „Заплата в плик“. Инициативата има за цел да запознае работниците и служителите с това какви са рисковете, ако се съгласяват да не ги осигуряват на реалния  им доход и вземат част от заплата си в плик. На специално създаден сайт – https://zaplatavplik.bg, всеки може да изчисли колко би загубил в следващите 30 години, ако се осигурява на по-нисък от реалния си доход чрез т. нар. „калкулатор на загубите“. Калкулаторът позволява, след попълване на данни за действителния и деклариран доход, всеки да разбере колко средства няма да получи в бъдеще под формата на неизплатени средства от болнични, майчинство, обезщетения за безработица, както и пенсии. Най-голям интерес софтуерът предизвиква сред потребители на възраст между 18 и 34 години. 61% от посетителите на сайта попадат в този диапазон, а 54% от тях са мъже.", "date": "2018.11.08", "title": "НАП: Всеки назначен да получава мейл с декларираната му заплата"}
{"url": "https://www.monitor.bg:443/bg/a/view/djihadist-ot-isljamska-dyrjava-vdigna-kyrvav-bunt-v-zatvor-149009", "text": "Поне 25-има затворници и двама надзиратели са убити при бунт в затвор в Северен Таджикистан, а шестима надзиратели са ранени, предаде Ройтерс. Един от затворниците, член на терористичната групировка „Ислямска държава“, е разоръжил пазач, взел му е автомата и започнал да стреля по други надзиратели. Разбунтувалите се затворници били въоръжени с \"остри предмети\" от работилницата на затвора. В затвора със строг режим в Ходжент, град със 700 000 жители, на 200 км североизточно от столицата, изтърпяват наказания лица с тежки присъди за престъпления като убийство и екстремизъм. В миналото са правени опити за бягство от този затвор. Надзирател и затворник бяха убити там преди две години, когато затворници се опитаха да избягат. Тогава министърът на вътрешните работи каза, че бегълците са искали да се присъединят към джихадистката организация \"Ислямска държава\", припомня АФП.", "date": "2018.11.08", "title": "Джихадист от „Ислямска държава“ вдигна кървав бунт в затвор "}
{"url": "https://www.monitor.bg:443/bg/a/view/timi-sys-silvija-petkova-pytuva-za-indija-148989", "text": "Българският късометражен филм „Тими“ ще представи страната ни по време на международния фестивал за късометражно кино в Джайпур, Индия. Лентата, която беляза второто превъплъщение на екрана за Силвия Петкова след раждането на сина й Сива, е в официалната селекция на форума. Самата актриса вероятно ще отпразнува за Розовия град, както е популярен Джайпур, през януари, когато всъщност ще се проведе фестът. Междувременно продукцията, режисирана от Любо Йончев, ще се бори и за място в селекцията на следващия София Филм Фест, научи „Монитор“. В случай, че получат зелена светлина авторът на „Тими“ и Петкова ще се захванат веднага със следващия си съвместен проект, чийто сценарий е вече налят. Късометражната продукция на Йончев се върти около отчуждена майка, която прави опит да отвлече 12-годишния си син. В главните роли са Петкова и младата надежда на родното кино Константин Гергинов, когото зрителите вече познават от „Скъпи наследници“. Снимките към „Тими“ се проведоха в края на миналата година, а българските зрители имаха възможност да изгледат лентата в рамките на фестивала „Златна роза“ във Варна.", "date": "2018.11.08", "title": "„Тими“ със Силвия Петкова пътува за Индия"}
{"url": "https://www.monitor.bg:443/bg/a/view/bylgarka-razhodi-modeli-v-sedmicata-na-modata-v-gyrcija-video-148988", "text": "Младата дизайнерка Диляна Матеева е първият български участник в Седмицата на модата в Гърция. Матеева и нейният моден бранд Art. Look представиха колекция Fashion Melody в Атина по време на Athens Xclusive Designers Week – AXDW. Модният форум се проведе от 31 октомври до 4 ноември, а българката присъства на голяма част от ревютата, включително и това на големия ливански дизайнер – Зухаир Мурад. Сред гостите, които аплодираха Диляна на бляскавото събитие, е известният фотограф Оми Чоудури , отговорен редактор на Deux Magazine Paris и Conde' Nast, с който тя е работила във фотосесия за сп. „Вог\". „Брандът на Диляна Матеева Art.Look e това, към което всеки български дизайнер трябва да се стреми. Това, с което се отличава е не само дизайнът, но и способността на Диляна да превърне своята идея в завършено цяло, където дизайнът и изкуството се допълват.“, похвали я той. „Направи ми впечатление, че в Гърция най-много държат на качеството на платовете и не залагат толкова на ръчната изработка. Тенденциите, които повечето дизайнери показаха по време на AXDW са доста провокативни и бляскави. коментира и Матеева. Както „Монитор“ вече писа, моделите в линията Fashion Melody черпят вдъхновение от женствената елегантност в рока и по-конкретно от лирическите героини в песните от края на 80-те и началото на 90-те години на миналия век. За шедьоврите си от игла и конец Матеева използва материи като коприна, кадифе, екокожа, вълна, габардин, кашмир и лен. Доминиращите цветове са синьо, червено, бледорозово, черно и златисто бежово. Акцент пък са авторските изображения върху дрехите и дизайнерските шапки.", "date": "2018.11.08", "title": "Българка разходи модели в Седмицата на модата в Гърция (ВИДЕО)"}
{"url": "https://www.monitor.bg:443/bg/a/view/bg-kompanii-s-dogovori-za-30-mln-evro-za-iznos-v-kitaj-148991", "text": "Български компании от хранително-вкусовата и козметичната  промишленост са подписали договори за износ за над 30 млн. евро само за първите дни на Първото издание на Китайския международен панаир за вносни стоки /CIIE/, което се провежда в Шанхай в периода 5-10.11.2018 г., съобщиха от икономическото министерство. Министър Караниколов е начело на българската бизнес делегацията, в която влизат представители на 32 български компании-изложители, представящи своите стоки и услуги в секторите - хранително-вкусова промишленост, козметика и услуги. Още в първите дни на изложението български фирми са осъществили множество директни продажби и контакти с потенциални  китайски партньори - дистрибутори на козметика, храни и напитки. Подписани са вече няколко предварителни договора за трайна дистрибуция. Караниколов е подчертал, че страната ни участва в Първото издание на Китайския международен панаир, с цел лансиране на българските продукти на китайския пазар. Икономическият министър благодари на китайската страна за поканата за участие на български компании в Изложението, както и за отличната организация на събитието. „Считаме, че има още възможности за по-нататъшно разширяване на българския износ. Надявам се вашият пример да е основа за задълбочаване на партньорството с Китай“, е допълнил той. В първото издание на Китайския международен панаир за вносни стоки участват над 130 държави, а българското национално участие се организира от Изпълнителната агенция за насърчаване на малките и средните предприятия /ИАНМСП/ към Министерство на икономиката. Над 3 600 международни компании ще проведат дискусии и B2B срещи с над 400 000 търговски компании от Китай и страни отвъд океана.", "date": "2018.11.08", "title": "БГ компании с договори за 30 млн. евро за износ в Китай"}
{"url": "https://www.monitor.bg:443/bg/a/view/16-ot-chujdencite-idvat-u-nas-za-da-se-trudjat-148992", "text": "16 на сто от чужденците идват в страната ни, за да се трудят, става ясно от проучване на фондация Фридрих Еберт, което бе представено на форум за трудовата миграция. Те идвали най-често от Турция, Украйна и Русия. Всички останали чужденци пристигали в България, или защото са си купили имот у нас, или за да развиват бизнес. Проучването показва още, че всеки четвърти нашенец в трудоспособна възраст е готов да емигрира. Същевременно ¾ от сънародниците ни, които са заминали зад граница до 10 г. се връщат в България. 36% от тях избират да се завърнат в родината си, заради по-спокойния живот и природата, а 18 на сто започват собствен бизнес. По думите на проф. Ганчо Ганчев от Югозападния университет в Благоевград с ръста на работната заплата падала и емиграцията. Според проучването на Фридрих Еберт тези, които били със средно образование искали заплата между 1000 и 2000 лв., а висшистите около 3000 лв. Едва 10% от сънародниците ни искали да заработват над 3000лв. По време на форума вицепрезидентът Илияна Йотова пък отбеляза, че през последните 30 г. над два милиона българи са напуснали страната в търсене на друга възможност за себе си. От думите й стана ясно още, че 80% от българските общини разчитат на еврофондове.", "date": "2018.11.08", "title": "16% от чужденците идват у нас, за да се трудят"}
{"url": "https://www.monitor.bg:443/bg/a/view/taksita-iskat-dnevna-tarifa-ot-1-lv-km-i-1-20-lv-prez-noshtta-shte-otkazvat-porychki-148996", "text": "Tаксиметровите шофьори във Варна излязоха на поредния си протест. Те настояват минималната тарифа на километър пробег да е 1 лв. през деня и 1,20 лв. през нощта, както и да бъде намален алтернативния данък, с който се облагат. Първата стъпка, която ще предприемат, ако исканията им не бъдат приети, е отказ на поръчки. „Един ден примерно, няма да приемаме никакви поръчки от централите. Да видим тогава какво ще стане, ако градът остане без таксита“, закани се Димчо Иванов, председател на варненския таксиметровия синдикат „Авто-94“. „Ние не искаме кой знае какво увеличение. Общината е изчислила 0,75 ст. дневна минимална тарифа и 2 лв. максимална, но не се знае на база на какво. Недоволството започна, когато миналия месец в транспортната комисия към Община Варна бе внесено искане за повишаване размера на тарифите. Тогава от комисията показаха своята готовност но не и да бъдат променени тарифите. Софийските колеги на варненци пък искат общината да определи и минимална цена, освен таванът от 1,30 лв. дневна и 1,60 лв./нощна на километър. Според Спас Атанасов от Браншова камара на таксиметровите водачи и превозвачи в момента всичко поскъпва, а водачите возят на 77 ст./км. По отношение на минималната цена, която трябва да бъде определена, председателят на транспортната комисия в Столичния общински съвет Екатерина Йорданова поясни за „Монитор“, че това е една промяна на закона от отдавна, но в момента няма готовност да определим такава цена. „За сметка на това максималната цена е определена. Тя произтече от зачестилите злоупотреби с чужденци преди няколко години. Аз, като председател на комисията, цена, защото това рефлектира на гражданите“, завърши Атанасова. По нейни думи няма методика, по която тя да се определи. По големи празници, лошо време и през зимата такситата в София често не достигат и хората чакат дълго да им се изпълнят поръчките. В тази връзка Йорданова поясни, че за броя на колите няма ограничения. „Всеки, който кандидатства, може да получи лиценз, стига да отговаря на изискванията“, категорична е тя. Според председателя на Асоциацията на таксиметровите водачи Сава Комитов трябва по някакъв начин превозвачите да работят на някакъв график, защото има моменти, в които такситата са много, но има и такива, в които не достигат\". По думите това се получава заради неравното разпределение на работещите коли. Като алтернатива решения той предложи вписването на работно време в пътната книжка или препрограмирането на апаратите за отчитане така, че те без да могат да се включват в други часове. „Тук е малко по-сложно, защото трябва да се променя цяла една наредба“, коментира още той.", "date": "2018.11.08", "title": "Такситата във Варна не приемат поръчки, искат по-висока цена (ОБНОВЕНА)"}
{"url": "https://www.monitor.bg:443/bg/a/view/iznasjame-bg-trikotaj-v-avstrija-148994", "text": "Български производител на трикотажни дрехи подписа договор за износ с фирма от Австрия. Това се случи още през първия ден на откритото в четвъртък „ТексТейлър Експо” в пловдивския панаир. „Балканите имат потенциал да станат център, който да облича цяла Европа”, каза Йордан Беловодски, изпълнителен директор на Браншовата организация за текстил и облекло. По думите му приходите на отрасъла за миналата година от износ са 2,1 милиарда евро. Фирмите от бранша създават 11,5 % от добавената стойност у нас, допълни зам.-министъра на икономиката Лъчезар Борисов. На „ТексТейлър Експо 2018“ са показани съвременни технологии, машини и материали, готови продукти на високо ниво, модни визии. Участници са 97 фирми  от седем държави, сред тях са 17 специализирани средни и висши училища.  Специален гост е  носителката на титлата „Мис Юнивърс България 2018“ Габриела Топалова. Тя  ще открие ревютата на изложители на 9 ноември. Как иновациите променят бъдещето на модната индустрия, демонстрира технологичната част на изложението. Тя е изпълнена с оборудване, платове, трикотаж, материали, аксесоари, декоративни елементи и други изделия за текстилната и шивашката индустрия.", "date": "2018.11.08", "title": "Изнасяме БГ трикотаж в Австрия"}
{"url": "https://www.monitor.bg:443/bg/a/view/naznachiha-nov-shef-na-agencijata-po-gorite-148995", "text": "Инж. Мирослав Джупаров е назначен за изпълнителен директор на Изпълнителната агенция по горите. Досега той заемаше длъжността директор на дирекция „Ловно стопанство“ в агенцията. Джупаров е завършил Лесотехническия университет, магистър по „Горско стопанство“. В сферата на горите работи от 2002 г. насам. Бил е помощник-лесничей в Държавна дивечовъдна станция „Витиня“, а от 2005 г. е в Националното управление на горите, впоследствие Държавна агенция по горите  и Изпълнителна агенция по горите, като е заемал различни позиции - младши експерт, старши експерт, главен експерт и директор на дирекция.", "date": "2018.11.08", "title": "Назначиха нов шеф на агенцията по горите"}
{"url": "https://www.monitor.bg:443/bg/a/view/zlatka-i-djisyza-pravjat-seks-20-pyti-sedmichno-148993", "text": "Най-коментираната напоследък светска двойка у нас – Златка Райкова и Благой Георгиев, предизвикаха фурор с броя на сексуалните си начинания за седмица. По време на тест за съвместимост в предаването „Биг Брадър: Most Wanted“, където в момента се подвизават плеймейтката и футболистът, те трябваше да отговорят на въпроса колко често се отдават на сладки страсти. Русата изкусителка отговори, че 2 или 3 пъти на ден, а Джизъса – 20 на седмица. С това те обраха овациите на съквартирантите си. По време на любовната викторина стана ясно още, че са заедно официално от 3 месеца, а дебютната си целувка запечатали на 13 септември в кола. Тук феновете направиха сметка, че ако датите са правилни, то първият месец изобщо не са се целували. Русата Златка заяви, че бъдещата им дъщеря ще бъде кръстена на нейната майка – Виктория, като уточни, че Джизъса още не й е направил такава. Георгиев обаче заяви, че иска да има дете от Райкова, като това бил най-милият му жест към нея. Красавицата пък определи за най-трогателен факта, че футболистът й предложил да живеят заедно на втория ден.", "date": "2018.11.08", "title": "Златка и Джисъза правят секс 20 пъти седмично"}
{"url": "https://www.monitor.bg:443/bg/a/view/trymp-otmeni-sreshtata-si-s-putin-v-parij-148977", "text": "Президентите на Русия и САЩ Владимир Путин и Доналд Тръмп няма да проведат двустранна среща в Париж в рамките на мероприятията, посветени на 100-годишнината от края на Първата световна война. Това съобщава NBC, позовавайки се на изказване на US държавния глава. Преди дни бе съобщено, че двамата лидери ще преговарят във двустранен формат на 11 ноември във френската столица. „Аз ще бъда в Париж. Предполагам, че там ще бъде и президентът Путин. Нищо друго не е запланирано“, е точното заявление на Тръмп, направено по време на пресконференция, посветена на промеждутъчните избори в САЩ. По думите на американския държавен глава, „мероприятието в Париж ще бъде велико и важно“. Относно евентуална среща с Путин, Тръмп посочи, че „ще се срещне за кратко с руския си колега“ на форума на Г-20, където двамата щели да обсъдят „бъдещи пълноценни двустранни преговори“. Срещата на високо ниво на страните от Г-20 ще се проведе на 30 ноември и 1 декември в Аржентина.           По-рано от Кремъл съобщиха, че Путин и Тръмп „задължително ще се видят в Париж“, но срещата им ще е „на крак“ и няма да е пълноценна. Според запознати източници запланираните преговори между президентите на Русия и САЩ няма да се състоят по молба на френския им колега Мануел Макрон. Домакинът се опасявал, че подобна среща на високо ниво може да засенчи подготвените от френските власти форуми и мероприятия.", "date": "2018.11.08", "title": "Тръмп отмени срещата си с Путин в Париж "}
{"url": "https://www.monitor.bg:443/bg/a/view/do-5-ot-bvp-stigat-investiciite-v-jilishta-148979", "text": "До 5 на сто от БВП или над 5,3 млрд. лева може да достигнат инвестициите в жилища догодина. Това стана ясно по време на конференцията BalRec. Кристофор Павлов главен икономист на една от големите банки у нас, прогнозира, че  на българската икономика, който може да достигне около 4 на сто. По думите му, в същото време безработицата ще продължи да намалява и през 2019 г. ще е към 4,5 на сто при сегашно ниво от 5,5%. След това обаче не може да се очаква по-нататъшен спад на незаетите в трудоспособна възраст. Според финансиста в големите градове две трети от обявените за продажба жилища са от 20 до 40 на сто надценени, което не съответства на доходите и в София, дори с отчитането на влиянието на сивата икономика. Това състояние обаче е далеч от нивата от 60 на сто надуване на цените през предкризисната 2008 г. По думите му е възможно в близко време и същото да се случи и със съотношението им с доходите. Юлиян Михов, директор бизнес развитие в PWC пък смята, че от следващата година може да се очакват по-малко инвестиции в офис сгради. Според Михаела Лашова, изп. директор на Forton, навлизането на нови брандове у нас ще стимулира инвестициите в търговски площи. „Търговците са готови за експанзия. В момента само 9% от магазините в моловете са празни и чакат наематели. До средата на следващата година се очаква да отворят врати 2 големи търговски центъра в Пловдив и Варна, нещо, което обясни тя. Чедомир Йоканович от инвестиционния фонд NEPI Rockcasle смята, че очакваното повишаване на лихвите по кредитите няма да се отрази много на вложенията в сегмента. Причината е според него е, че търговията винаги е близо до хората и генерира приходи, а и специализираните фондове не са толкова зависими от банкови кредити, защото ползват набрани от своите инвеститори. По думите на Михаела Лашова в индустриалния и логистичния сегмент незаетите площи са едва 2 на сто. Тя смята, че причината е малкият дял, едва 20%, на спекулатитивните проекти. Според нея развитието на онлайн търговията ще стимулира още повече търсенето и инвестициите в логистични площи в близко бъдеще.", "date": "2018.11.08", "title": "Над 5,3 млрд. лв. скачат инвестициите в жилища"}
{"url": "https://www.monitor.bg:443/bg/a/view/kmetyt-na-slivo-pole-v-bolnica-sled-katastrofa-148985", "text": "Кметът на Община Сливо поле Валентин Атанасов е настанен в болница след катастрофа, станала в сряда следобед на пътя Ряхово – Сливо поле. Сигналът е постъпил на тел. 112 в 16,20 часа, съобщават от полицията в Русе. 66-годишният Атанасов е управлявал лек автомобил „Мицубиши“ в посока към Сливо поле. В един момент е напуснал пътното платно и се е блъснал в крайпътно дърво, след което се завъртял и ударил в бетонна шахта. Шосето в този участък е в добро състояние. Водачът не е карал с висока скорост. С линейка пострадалият е откаран в болницата в Русе, където лекарите установили фрактури на ребра и други травми. Пациентът е стабилизиран и настанен в кардиологичното отделение. По първоначална информация причината за катастрофата е внезапно прилошаване на водача заради проблем със сърцето.", "date": "2018.11.08", "title": "Кметът на Сливо поле в  болница след катастрофа"}
{"url": "https://www.monitor.bg:443/bg/a/view/momicheto-v-pajajinata-ekshyn-v-erata-na-me-too-148980", "text": "Клеър Фой е истински хамелеон на екрана. След като облече пищната рокля на кралица Елизабет II в „Короната“ и стана съпруга на Нийл Армстронг (Райън Гослинг) в „Първият човек“, актрисата отново се разписва с безупречна игра и в „Момичето в паяжината“. Екшън от най-ново поколение – напълно адекватен за ерата на #MeToo и Time's Up – това е накратко заглавието на уругвайския режисьор Феде Алварес. Пред и зад камерата той събира международен екип от различни краища на света. Бижуто, несъмнено обаче е именно Фой. Познавате Лисбет Саландер от предишни включвания на екрана. В предходната екранизация с драконовата й татуировка се украси Руни Мара, което през 2012 г. й донесе и номинация за „Оскар“. Този път татусът е „залепен“ на гърба на Фой, достойна да се превърне в съвременния супергерой за всички дами и господа, разписали се под хаштага на MeToo. Самото начало на филма ни отвежда в детството на Лисбет, когато тя успява да избяга от тираничния си баща, оставяйки след себе си обаче сестра си Камила. Следващата ни среща с героинята е години по-късно, когато тя удря с електрошок съпрузи-насилници, а жертви на тормоз отправят благодарствени послания към Саландер по телевизията. „Момичето в паяжината“ е златна мина за Холивуд и с разнообразието си на раса, пол, сексуална ориентация и т.н. По същество сюжетът на лентата сблъсква Лисбет с призраците от миналото. Филмът е чистокръвен екшън, където по традиция на почит са още бързите коли, разголените жени и точният мерник. Действието се върти около поредната мисия на Саландер – да хакне опасен код от американците. Поръчката й дава създателят на софтуера – Франс Балдер (Стивън Мърчант), а именно тя ще се окаже капанът, който води Лисбет обратно към травмите от детството. В ролята на порасналата сестра Камила ще видим холандската актриса Силвия Хоукс („Блейд Рънър 2049“). Като дясната ръка на Лисбет пък е журналистът Микаел Блумквист (Сверир Гуднасон). Американецът Ед Нийдъм, тръгнал по дирите на героинята заради откраднатия код, пък е Лакийт Станфийлд. „Момичето в паяжината“ ще ни оплита и в родните киносалони от утре. Филмът е екранизация на романа „Онова, което не те убива“ на Давид Лагеркранс (2015 г.), нает да продължи завета на бащицата на поредицата „Милениум“ - Стиг Ларшон, който почина от инфаркт през 2004 г.", "date": "2018.11.08", "title": "„Момичето в паяжината“: екшън в ерата на #MeToo"}
{"url": "https://www.monitor.bg:443/bg/a/view/bsp-shte-sezira-vas-i-prezidenta-za-koncesijata-na-letishteto-148984", "text": "БСП ще сезира ВАС и президента за концесията на летище София. Това заяви лидерът на социалистите Корнелия Нинова от парламентарната трибуна при дебатите по закона за концесиите, които червените предлагат. Нинова обясни, че ще се обърнат към ВАС, за да отмени решението на кабинета за стартиране на процедурата за даване на концесия на авиопорта. Наред с това те ще искат и подкрепа от президента Румен Радев, който няколко пъти налага вето както върху закона за концесиите, така и за приватизацията. „Ще търсим институционална подкрепа\", каза Нинова. Иначе предложението на БСП бе търговските дружества, които са включени в забранителния списък за приватизация, да не се дават на концесия. В крайна сметка тази идея бе отхвърлена от мнозинството, макар че получи подкрепата на БСП, на част от \"Обединените патриоти\" и на \"Воля\". \"За\" бяха 88 народни представители, от които осем от \"Атака\", против гласуваха 73 депутати от ГЕРБ и \"Обединени патриоти\", а и 40 представители от ДПС, ГЕРБ и \"Обединени патриоти\" се въздържаха.  По време на дебатите обаче стана ясно, че червените са внесли измененията именно заради казуса с летището в София. „Грижата ни е за държавния интерес”, каза Нинова и напомни, че именно един от коалиционните партньори на ГЕРБ – лидерът на „Атака” Волен Сидеров е искал да има ревизия на всички концесии. От мнозинството обвиниха БСП в поредното надуване на балони и, че правят „евтина имитация”. Самият Сидеров пък скочи срещу социалистите, че взаимстват техни идеи и именно \"Атака” им е поправила пътя. Сидеров обаче обясни, че те са против концесията на летището и тя не е съгласувана с него. Иначе в началото на заседанието депутатите отново имаха проблеми с кворума, като при първия опит се регистрираха 119 народни представители. При второто преброяване обаче в залата бяха 124 депутати. Впоследствие се оказа, че са регистрали и трима от БСП, въпреки заканите, че няма да правят това до оставката на вицепремиерът Валери Симеонов. Причината за това пък се оказа, че точка първа от дневния ред е тяхното предложение за промени в закона за концесиите, с което се прави опит да се спре концесията на летище София. От ГЕРБ нападнаха социалистите, че не се регистрират за собствения си законопроект. Тома Биков обвини БСП, че става смешни, а ГЕРБ нямат никаква адекватна опозиция.  Депутатът от \"Обединени патриоти\" Славчо Атанасов призова за разум и на спиране на игрите с кворума с думите на Цицерон: \"Когато Сенатът е смирен, народът полудява\".", "date": "2018.11.08", "title": "БСП ще сезира ВАС и президента за концесията на летището"}
{"url": "https://www.monitor.bg:443/bg/a/view/kolektivnija-trudov-dogovor-reglamentirasht-trudovite-i-osiguritelni-otnoshenija-na-raboteshtite-v-otrasyl-zdraveopazvane-148982", "text": "Заплатите на медицинските сестри ще се увеличат с 200 лв., което прави 900 лв. възнаграждение, а лекарят ще започва работа със стартова заплата от 1100 лева. Такива параметри са заложени в новия  колективен трудов договор, който  беше подписан днес между Министерството на здравеопазването и синдикатите. В сега действащия договор възнаграждението на медицинските сестри са заложени 700 лева, а за лекар 850 лева, като тази сума е фиксирана с колективния трудов договор още през 2016 година. За тези от тях, които работят в университетските болници се предвижда минималната сума да е 950 лева. Нека подписването на Колективния трудов договор да послужи за база, която да стимулира хората, работещи в системата на здравеопазването, каза след подписването му здравинят министър Кирил Ананиев. а им дава сила и увереност за това, което те дават за лечението на българските граждани. Нека да постигнем консенсус в удовлетвореността както на пациентите за качеството на лечението, което ще получат, така и удовлетвореност от хората, които работят в системата, допълни той. Той изрази нарежда залегналите в КТД показатели на бъдат постигнати и заяви, че те са добра база за развитие в следващите години.", "date": "2018.11.08", "title": "Увеличават стартовите заплати на медсестрите с 200 лв."}
{"url": "https://www.monitor.bg:443/bg/a/view/ima-li-disciplina-v-enp-ili-njama-pita-borisov-148978", "text": "Дисциплината е най-важното нещо в една организация. И дори днешното поведение на конгреса показва защо сме толкова уязвими напоследък. Има ли дисциплина в ЕНП или няма? Това попита премиерът Бойко Борисов по време на доклада, който изнесе на конгреса на ЕНП в Хелзинки. „В този ред на мисли бих искал да кажа, че и договорът за приятелство със Скопие никак не беше лесен за подписване от България. Но ние дадохме пример. Направихме го, защото считаме, че перспективата за Македония за членство в ЕС и НАТО минават през този договор. Какво се получи? Социалемократите в Македония искат да отиват в ЕС и НАТО, крайната левица в Гърция иска в ЕС и НАТО, а нашите сестрински партии в Македония и Гърция не го искат. Нека си зададем прост и елементарен въпрос-има ли дисциплина в ЕНП или няма? И като се събираме и вземаме решение и даваме перспектива, говоря като партиен лидер, като премиер не съм си позволил да давам акъл на никоя държава, но ние извикахме ли да питаме нашите колеги в Гърция и Македония къде искате вашата държава\", каза Борисов. Той изтъкна ролята на Сърбия и поздрави президента Вучич. \"Ето, тек е колегата Вучич. Огромна работа върши сръбският президент. Трябва да подкрепим тази държава максимум\", допълни премиерът. Борисов видя две опасности пред Европа, като тук той изобщо не поставял миграционната криза, тъй като сме я овладели. \"Това е Брекзит. Мишел Барние говори много. Работи страшно много, но не ми беше интересно да го слушам. А това може да предизвика голям катаклизъм. И въпреки огромната работа има няколко неясноти които са ключови, ако не се решат. И ние не го дебатираме. Силата на конгреса е тук да излезеш и да го кажеш. Дргата опасност е Европа на две скорости. Ако успяхме да се справим с миграцията, то Европа на две скорости ще счупи Европа и евроскептицизмът от страните в Източна Европа ще е голям. Пожелавам успех на конгреса и на нашите кандидати, но имайте предвид, че по време на предизборната кампания нашите опоненти ще ни задават въпроси. И то такива, на които болшинството от нас нямаме отговор. Трява даимаме отговори на партията. Какво правим с кохезията, с миграцията, с Шенген за България и Румъния, Европа на две скорости. Има \"не\" и \"да\", важно е да се посочи отговор. Той изтъкна, че всеки един от изказващите се на конгреса трябва да каже на двамата кандидати за оглавяващи Европейската комисия какво се очаква от тях. „Говорим за външни граници. Хубаво е, че днес имаме за примери граница на север, каквато е Финландия, и граница на юг-каквато е България. България взе мерки и гарантира сигурността. Други не го направиха и Европа се счупи по средата на тема миграционна криза. Цели правителства се разтресоха от това. Ние би трябвало да се чуваме, които сме на първа линия. Тук няма да говоря за двойния стандарт, който беше приложен към България и Румъния и съответно към съседите ни от Гърция. Но това е друга тема“, допълни Борисов.  Очаквайте подробности!", "date": "2018.11.08", "title": "Има ли дисциплина в ЕНП или няма, пита Борисов(ВИДЕО)"}
{"url": "https://www.monitor.bg:443/bg/a/view/naum-shopov-i-petkanovi-otvoriha-reklamna-agencija-148998", "text": "Актьорът Наум Шопов и риалити младоженците Алекс и Дани Петканови стартираха съвместен бизнес. В начинанието помага и нежната половинка на звездата от медицинската драма „Откраднат живот“ - Теа. Четиримата ще въртят своя собствена рекламна агенция. За това се похвалиха самите те в социалните мрежи. „Ако все още не сте чули, ние с Теа, Алекс и Дани открихме своя собствена рекламна агенция. Ако искате да развиете своя профил в Инстаграм, заповядайте в нашия отбор гласи съобщението им. Отборът прави кастинг за „комуникативен и модерен човек, който иска да стане популярен инфлуенсър“. Освен до остров Хавай, победителите ще се отбият и до Лос Анджелис. Междувременно Петканови тръпнат в очакване на първата си рожба. Красавицата и Лудият репортер ще гушнат момченце. Това те разкриха със забавно видео.", "date": "2018.11.08", "title": "Наум Шопов и Петканови отвориха рекламна агенция"}
{"url": "https://www.monitor.bg:443/bg/a/view/3-hil-lv-globa-za-tec-bobov-dol-148976", "text": "3 хил. лв. глоба е наложена на ТЕЦ - Бобов дол заради замърсяване на реките Джерман и Разметаница. Решението за това е на Административния съд в Кюстендил, който е потвърдил наложената санкция от страна на Басейнова дирекция “Западнобеломорски район”. От документите по делото става ясно, че на 01.11.2017г. служители на РИОСВ – Перник в присъствие на служители от санкционираното дружество са извършили съвместна проверка на река Разметаница, в която постъпвали шламови води от производствената дейност на дружеството. Проверката е извършена по сигнал, постъпил на „зеления” телефон на РИОСВ – Перник. Проверката на контролния орган установила, че протичащите води в коритото на реката са оцветени в сив цвят и са непрозрачни. Отделно от това в реката изтичали шламови води от отвор в бетоновата шахта, на който е монтиран метален савак. От своя страна от ТЕЦ – Бобов дол се оправдали, че причина за замърсяването е възникнала аварийна ситуация, която е отстранена своевременно. „Сама по себе си аварията не може да бъде извинително обстоятелство за поведението на дееца“, категорични бяха магистратите от АС – Кюстендил.", "date": "2018.11.08", "title": "3 хил. лв. глоба за ТЕЦ - Бобов дол"}
{"url": "https://www.monitor.bg:443/bg/a/view/rusnak-s-komputyrni-izmami-za-7-mln-v-sa-sht-be-zadyrjan-pod-straja-148987", "text": "Варненският окръжен съд уважи искането на Окръжната прокуратура и определи временно задържане под стража на руски гражданин, издирван от САЩ за компютърни измами за поне 7 млн. долара. Днес руският гражданин Александър Ж. бе временно задържан за срок до 60 дни с последваща екстрадиция в САЩ. Апелативната прокуратура във Варна съобщи по-рано, че 38-годишният гражданин на Русия се издирва със заповед за арест на съдия от Районния съд на САЩ за Източния район на Ню Йорк, Бруклин, за наказателно преследване по дело за конспирация и извършване на компютърни измами, от които са нанесени щети в размер на поне 7 млн. долара. Престъплението е извършено в периода от септември 2014 г. до декември 2016 г. и е наказуемо в САЩ с лишаване от свобода до 20 години или с глоба или и с двете. То се наказва с лишаване от свобода и по българския НК. Руският гражданин притежава и българска лична карта и живее във Варна. Той е бил задържан за 24 часа, след което Окръжната прокуратура го задържа за срок до 72 часа, за да бъде доведен пред съда. От дома на Александър са иззети компютърни конфигурации. Днес в съдебната зала той заяви, че не желае да бъде екстрадиран в САЩ. Междувременно Окръжната прокуратура във Варна е изпълнила и молба за правна помощ на Министерството на правосъдието на САЩ, с цел събиране на веществени доказателства по наказателното преследване, което не е погасено по давност.", "date": "2018.11.08", "title": "Руснак с компютърни измами за $ 7 млн. в САЩ бе задържан под стража"}
{"url": "https://www.monitor.bg:443/bg/a/view/uchenici-se-uchat-da-kodirat-v-bibliotekite-148983", "text": "Децата от детските градини и учениците възприемат библиотеките като местата, където да получат първите си уроци по програмиране, ще могат да работят с 3D принтери, ще разберат какво е анализ на данни, за тях те вече са само хранилища за книги. Това заяви зам.-министърът на образованието и науката Деница Сачева на Националния форум на Фондация „Глобални библиотеки-България“, която определи библиотеките като стратегически партньор. „Министерството на образованието и науката ще насърчи сътрудничеството на детските градини и училищата с библиотеките в страната за изграждането и развиването на дигиталните умения на учениците“, коментира Сачава. Тя обясни, че библиотекарите по света имат нова мисия – да подобряват дигиталната култура на обществата като увеличават достъпа до електронно съдържание. „Те са хората, които определят надеждната информация и гарантират, че колекциите от данни и сайтове ще са достъпни в бъдеще по стабилен и надежден начин“, допълни Сачева. Зам.-министърът сподели, че по време на Европейската седмица на кодирането са се включили почти 24 хиляди деца, от които 4500 научили за инициативата от библиотеките.", "date": "2018.11.08", "title": "Ученици се учат на програмиране в библиотеки"}
{"url": "https://www.monitor.bg:443/bg/a/view/sluchajat-kuri-radva-decata-s-trilogija-148972", "text": "Малкият учен Тони и съседката му Рая, с които невръстните любители на седмото изкуство се забавляваха във филма „Случаят Кюри“, ще се завърнат в продължение. Приключенията на героите в лентата, която превърна в свой основен герой мишката Мария Кюри, ще се развиват в трилогия, а режисьорът Андрей Хадживасилев и екипът му вече наливат основите на второто заглавие. Очакваме до края на годината да сме готови със сценария. Ще станем свидетели и на първите любовни трепети на героите, които порастват заедно и с публиката ни. Ако „Случаят Кюри“ беше предназначен за децата от 6 до 9-годишна възраст, то следващият ще е за малко по-големите от тях – от 10 до 12-годишните“, обясни пред „Монитор“ Хадживасилев. Проектът вече има работно заглавие, което към момента се пази в тайна. Най-малките фенове обаче вече изпращат своите предложения за сценария на екипа. „Единствената критика, която получихме, беше всъщност, че филмът е прекалено кратък. Затова вторият ще е с 90-минутна продължителност“, каза още режисьорът, като добави, че продължението ще забавлява и малките киномани, които все още не са имали възможност да изгледат „Случаят Кюри“. Междувременно филмът е в официалната селекция на 14-тия международен фестивал на детския и младежки филм Rolan в Ереван, Армения. Форумът ще продължи до 10-и ноември, а веднага след това Тони и компания ще потеглят за Чехия, където отново ще се състезават за приз в Junior Fest в Пилзен. Това не е първото фестивално представяне на „Случаят Кюри“. През август лентата откри украинския „Златен ключ“. Месец по-късно взе и наградата за „най-добър детски филм“ от българо-руския форум „Славянска приказка“, който се проведе в София. Като лауреат от фестивала, филмът спечели и дистрибуция в избрани кина в Русия, където по-късно ще получи и телевизионно разпространение. Още в края на този месец пък мишката Мария Кюри започва и своеобразно турне из Българските културни институти зад граница. Първи възможността да гледат „Случаят Кюри“ ще имат сънародниците ни във Варшава и Лондон.", "date": "2018.11.08", "title": "„Случаят Кюри“ радва децата с трилогия"}
{"url": "https://www.monitor.bg:443/bg/a/view/nalivat-stomanobeton-nasred-arheologicheski-rezervat-148973", "text": "Стоманобетонни основи се изливат насред археологическия резерват „Верея Августа Траяна“, алармираха старозагорци, които напомнят че само на метри от строителния обект преди десетилетия бяха открити уникални мозайки от обществена сграда, същестувала през ІV-V в. Мозайката е съхранена и експонирана в приземния етаж на пощенската палата, но според специалистите не било изключено в съседство да има и други ценни артефакти, а теренът не е проучван детайлно през годините. На този терен ще се изгради временно преместваемо съоръжение от типа „балон“, което ще се използва за съществуващия тенис-корт, обяснява главният архитект на община Стара Загора Виктория Грозева. По думите й наемателят на терена извървял цялата законова съгласувателна процедура и имало издадени разрешителни от НИНК, тя не знаела дали на място има извършено наблюдение от археолог. По думите на директора на старозагорския регионален исторически музей Петър Калчев до 8 ноември  т.г. никой не бил търсил експертите, в музея не били виждали документацията. Тепърва щяло да се разпореди кой от да наблюдава обекта и дали вече не са нанесени непоправими щети. Калчев е категоричен, че строителството ще бъде спряно. За същия терен има издадено преди 3 години строително разрешение за многофункционална спортна зала, чийто проект за 100 000 лв е подарен на общината, но поради липса на осигурено финансиране засега работата по него е замразена, обясни арх. Виктория Грозева. При намирането на средства нямало да има проблем с премахването на „балона“. Само преди седмица кметът на общината Живко Тодоров обясни, че строителството най-вероятно ще започне догодина, за тогава щели да бъдат предвидени в бюджета необходимите малко над 3 млн лв. На площадката липсва задължителната информационна табела, работниците само вдигат рамене при въпроса какво точно правят на това място. Копаенето и наливането на бетона става вече втора седмица, коментират наблюдателни старозагорци, които са учудени че на „пъпа“ на резервата върху общинска земя липсва археологическо наблюдение. Според ресорния заместник – кмет на Стара Загора по спорта Красимира Чахова тенис-клуб „Винсент“, който стопанисва кортовете на тази площадка имал договор с общината за срок от 3 години, тя била запознати най-общо с проекта и не знаела дали са спазени всички процедури.", "date": "2018.11.08", "title": "Наливат стоманобетон насред археологически резерват"}
{"url": "https://www.monitor.bg:443/bg/a/view/strelba-v-bar-v-ujna-kalifornija-ima-jertvi-148986", "text": "Най-малко 12 души, сред които помощник-шериф, бяха убити при стрелба в пълен със студенти бар в Южна Калифорния, предаде АП, като се позовава на местната полиция. Полицията получила малко преди полунощ първите съобщения за стрелба в заведението \"Бордърлайн Бар енд Грил\" в Таузънд Оукс, на 60 км западно от Лос Анджелис. Очевидци разказали пред телевизия Ей Би Си Нюз, че мъж е застрелял охраната, влязъл в бара и открил огън с пушка, после хвърлил димни гранати и продължил да стреля безразборно. По време на нападението в бара имало много студенти, които всяка сряда вечер си организирали там парти. Говорителят на шерифа на окръг Вентура съобщи, че нападателят е бил убит в бара.", "date": "2018.11.08", "title": "Стрелба в бар в Южна Калифорния, 13 загинали"}
{"url": "https://www.monitor.bg:443/bg/a/view/borisov-se-sreshtna-s-finlandskija-si-kolega-148970", "text": "Премиерът Бойко Борисов договори обмен на ученици и преподаватели от университета в Хелзинки и нашата професионална гимназия по компютърно програмиране и иновации в Бургас. Това стана по време на срещата му с неговия финландски колега Юха Сипила в правителствената резиденция в Хелзинки. По думите на Борисов скандинавската страна има една от най-добрите образователни системи. Двамата държавни лидери обсъдиха също така европерспективата пред Западните Балкани, сигурността и граничния контрол в ЕС, както и сътрудничеството в енергетиката и туризма, съобщиха от „Дондуков“ 1. Сипила даде отлична оценка на БГ председателството на ЕС, а Борисов от своя страна подчерта, че България и Финландия са моделът за опазване на външните граници на ЕС „като политическа воля, силна гранична полиция и споразумения с трети страни, които да работят“. Българският премиер отчете също така, че има двойно увеличение на броя на финландските туристи у нас. „Надявам се в следващите няколко месеца Юха да посети България, обещал съм му да го заведа и в Пловдив-европейската столица на културата за 2019 година“, каза Борисов.", "date": "2018.11.08", "title": "Борисов договори обмен между наши и финландски ученици(Обновена)"}
{"url": "https://www.monitor.bg:443/bg/a/view/redjat-izlojba-sys-100-prichini-da-opoznaem-polsha-148952", "text": "100 причини да опознаем Полша. Това ни представя Полският институт в София в своята изложба, посветена на честването на независимостта на страната. С изумителни снимки, експозицията „100 на 100 Полша” предлага на посетителите си любопитни факти, свързани с държавата. Изложбата бе открита на 5 ноември в градинката пред НДК, в близост до пространството, известно на столичани като „Кравай“. Тя ще остане там до края на месеца. „Ще видите и преживеете Полша, както само сте се досещали, но вероятно не сте осмисляли: изумителна природа, богати туристически възможности, величествена история, личности, които променят света, икономически и научен подем, образование за пример, вкусна кухня и изкуство, което провокира и вдъхновява“, обещават от организаторите. Кулминацията на честването ще се състои тази неделя – на 11 ноември, когато Полша официално ще посрещне 100-годишнината от своята независимост. Празникът е двоен, защото тази година се честват и 100 години дипломатически отношения между Полша и България, установени през същата 1918-та.", "date": "2018.11.08", "title": "Редят изложба със 100 причини да опознаем Полша"}
{"url": "https://www.monitor.bg:443/bg/a/view/teodosij-spasov-i-ivan-shopov-shte-izsvirjat-na-jivo-albuma-in-fusion-148965", "text": "Представянето на дългоочаквания албум InFusion („Вливане“) на джаз иконата Теодосий Спасов и майстора на електронния звук Иван Шопов ще бъде на 24 ноември в „Пространство 108“ (ул. „Раковски“ 108 в София) с концерт, на който музикантите ще изсвирят всички композиции от него. Като специални гости в събитието ще се включат вокална група „Авигея“ и пианистът Димитър Бодуров, участвали и в записите на албума. Визуалната среда ще е дело на Лора Шопова. Албумът InFusion, събрал творчеството на Теодосий Спасов (кавал) и Иван Шопов (програминг и китара) от 2016 г. насам под същото име, съдържа 10 трака. Всички те носят мултижанровия дух на лайв концертите, които двамата музиканти изнасят през последните две години в България и чужбина. Минималистичният джаз, потопен в електронна атмосфера и съчетан с фолклорни елементи, който двамата изпълняват, е претърпял съществена еволюция в студийната версия. Най-значимата новост е, че в записите на всички композиции участват гост-музиканти от няколко континента, всеки от които е институция в света на етно джаза и уърлд музиката. Своя принос за създаването на един истински космополитен и вдъхновен от световното културно многообразие албум дават Ерик Трюфа от Франция (тромпет), Гжех Пьотровски от Полша (саксофон), Мино Синелу от Ню Йорк (перкусии), Рут Майер от Норвегия (вокали), Мерлин Еторе от Канада (перкусии), Аса Карсън от Англия (програминг). Българското начало в творбата подчертават Димитър Бодуров (пиано), Иван Андреев (барабани) и група „Авигея“ (вокали). InFusion вплита в едно различни жанрове и разнообразни музикални традиции. Благодарение на отпечатъка, оставен от международно признатите артисти, които не се страхуват да разчупят собствените си граници и да експериментират, слушателят може с еднаква лекота да се потопи в света на уърлд джаза, да се докосне до съвременната електро фюжън сцена и да се наслади на мултижанрови композиции, които да го изстрелят в различни реалности. InFusion ще бъде издаден на CD от Etheraudio Records - лейбъл, създаден от Иван Шопов съвместно с Etheraudio - най-висок клас озвучителни системи, с чиито продукти е записан и смесен албумът с цел да бъде постигнат първокласен звук. Мастерингът е осъществен в САЩ от Шон Хатфийлд в неговото легендарно студио Audible Oddities с изцяло аналогова техника. В изработването на артуърка на албума InFusion е използвана снимка на фотографа Александър Иванов, която насочва слушателя към основната концепция на албума - вливането: вливане на два уникални сами по себе си таланта, преливане на множество музикални стилове, размиване на границите и установените музикални стереотипи. Типографията и дизайнът на InFusion, са дело на Fontfabric – известното в цял свят българско студио за дизайн на шрифтове, което става на 10 години през ноември. Шрифтът, използван за заглавието на албума, е специално създаден, за да е в пълен синхрон с настроението, което носи музиката в него. На 24 ноември, по време на концерта промоция, присъстващите ще могат да се сдобият със CD на албума InFusion на специалния мърч щанд във фоайето на „Пространство 108“ на цена 20 лв. След премиерата албумът ще бъде наличен и онлайн от www.shop.ivanshopov.com, както и в избрани музикални магазини. Предвидено е и специално меломанско издание на грамофонна плоча, което ще излезе официално на пазара в началото на 2019 г. като за пълното удоволствие на слушателя артистите подготвят 180-грамов бял винил.", "date": "2018.11.08", "title": "Теодосий Спасов и Иван Шопов ще изсвирят на живо албума InFusion"}
{"url": "https://www.monitor.bg:443/bg/a/view/prokuraturata-e-poiskala-imuniteta-na-shestima-deputati-148971", "text": "Сотир Цацаров отправи към Народното събрание искания за снемане на имунитета на шестима народни представители. Това съобщиха от прокуратурата. Става дума за двама депутати от БСП, един от ГЕРБ и трима от Воля. Исканията касаят разрешение за възбуждане на наказателно производство, на основание чл. 70 ал. 1 от Конституцията на Република България по отношение на: - Георги Михайлов, народен представител от ПГ „БСП за България“, за престъпления по чл. 219 ал. 3 вр. ал. 1 НК /умишлена безстопанственост/ и по чл. 220 ал. 1 вр. чл. 26 ал. 1 НК /сключване на неизгодни договори/. В СГП са постъпили материали от извършена проверка от отдел „Икономическа полиция“ на СДВР, с предложение за образуване на досъдебно производство. От тях, както и от приложените договори за доставка на медикаменти и консумативи, е видно, че към 31.05.2018 г. задълженията на Специализирана болница за активно лечение на хематологични заболявания - София /СБАЛХЗ ЕАД/ към всички доставчици са в общ размер на 24 359 808 лв. В хода на проверката от служителите на СДВР е установено, че за периода 07.05.2015 г. – 19.04.2017 г. директор на болницата и управител на търговското дружество е бил Георги Михайлов, като в това качество той е сключил преобладаващата част от договорите, последица от които е посоченото финансово състояние на лечебното заведение. - Веселин Марешки, Кръстина Таскова и Пламен Христов, народни представители от ПГ на ПП „Воля“. Спрямо тях, по досъдебно производство, започнало в ОП Варна, са повдигнати и предявени обвинения за престъпления по чл. 213а ал. 2 т. 4 вр. ал. 1 вр. чл. 26 ал. 1 НК /изнудване/. По предявено предно искане на главния прокурор, всеки от тримата народни представители е изразил писменото си съгласие за снемане на имунитет, съобразно чл. 70 ал. 2 от Конституцията. Понастоящем делото е прието по компетентност от Специализираната прокуратура, като наблюдаващият прокурор, с оглед събраните доказателства, е приел, че са налице основания за привличане към наказателна отговорност на Веселин Марешки, Кръстина Тодорова и Пламен Христов и за престъпление по чл. 321 ал. 6 НК /сговаряне на извършване на престъпления, чрез които се цели да се набави имотна облага/. Даденото вече съгласие от народните представители не включва и обвинението за това престъпление. Според тълкуването в Решение № 10 от 27.07.1992 г. по к. д. № 13/92 г. на Конституционния съд на Република България е необходимо повторно сезиране на парламента. Обвиненията касаят дейност на Веселин Марешки като съдружник и управител на „Фармнет“ ООД – Варна, а на Кръстина Таскова и Пламен Христов като регионални мениджъри, свързана с отправени заплахи за увреждане на имуществото към собственици на аптеки, с цел те да бъдат принудени да поемат имуществени задължения – да закупуват лекарства и лекарствени средства само от „Фармнет“ ООД, при неизгодни за тях условия /по-високи цени спрямо другите доставчици/. - Борис Кърчев, народен представител от ПП „ГЕРБ“, за престъпления по чл. 255 ал. 3 вр. ал. 1 т. 2, т. 6 и т. 7 НК /избягване на установяването и плащането на данъчни задължения в особено големи размери/. В резултат на подадени сигнали от гражданин и НПО е започнала проверка, която е установила достатъчно данни за извършено от Борис Кърчев данъчно престъпление - затова че през месеците юни – юли 2015 г. в гр. Стара Загора, като управляващ „Би Би Си Кейбъл“ ООД избегнал плащането на данъчни задължения в особено големи размери – 320 000 лева ДДС, като потвърдил неистина в подадена Справка - декларация по ЗДДС и използвал документи с невярно съдържание – отчетни регистри и данъчни фактури и приспаднал неследващ се данъчен кредит. В хода на проверките е установено използването на сходна практика за избягване, установяване и плащане на данъчни задължения в особено големи размери и от „КТВ“ ООД. Управляващ съдружник в дружеството от създаването му на 24.03.2005 г. до 24.08.2016 г. е бил Борис Кърчев. - Елена Йончева, народен представител от ПГ „БСП за България“, за престъпление по чл. 253 ал. 5 вр. ал. 1 НК /изпиране на пари в особено големи размери/. Въз основа на постъпил сигнал от народни представители и след извършена проверка, в Специализираната прокуратура е образувано досъдебно производство за такова престъпление – за извършени финансови операции с парични средства, присвоени от „КТБ“ АД /в несъстоятелност/ и са прикривани чрез офшорна компания – „Далий Трейдинг Лимитид“ действителните права върху парични средства на „КТБ“ АД /в несъстоятелност/ в особено големи размери, за които се знае или предполага, че са придобити чрез престъпление по чл. 203 НК и случаят е особено тежък. В хода на разследването е установено, че на 17.04.2012 г., на основание чл. 113 от Търговския закон, едноличният собственик на капитала на „Авторска телевизия“ ЕООД Елена Йончева е взела решение представляваното от нея търговско дружество да учреди съвместно с офшорна компания „Далий Трейдинг Лимитид“ /дружество, регистрирано на 09.02.2011 г., съгласно действащите нормативни актове на територията на Британски Вирджински острови/ юридическо лице с правно организационна форма – дружество с ограничена отговорност и с наименование „Офроуд“ ООД. На 20.04.2012 г., представляващите „Далий Трейдинг Лимитид“ също са взели решение за учредяване на това съвместно дружество с „Авторска телевизия“ ЕООД. В решенията на управителните органи на двете търговски дружества е посочен размера на капитала на новосформираното „Офроуд“ ООД – 10 000 лева, разпределен в 100 дружествени дяла, всеки един с номинална стойност 100 лева. Всеки от учредителите /„Авторска телевизия“ ЕООД и „Далий Трейдинг Лимитид“/, при разпределението на капитала записва по 50 дружествени дяла /по 50 %/, с обща номинална стойност в размер на по 5000 лева. Вноските в капитала са разпределени, както следва: - съдружникът „Авторска телевизия“ ЕООД, срещу записаните 50 дружествени дяла, се задължава да извърши парична вноска в размер на 5000 лева.; - съдружникът „Далий Трейдинг Лимитид“, срещу записаните 50 дружествени дяла се задължава да извърши парична вноска в размер на 315 000 лева, от които 310 000 лева /разликата между общата сума на паричната вноска и общата номинална стойност на записаните дружествени дялове/ да бъдат отнесени във фонд „Резервен“ на „Офроуд“ ООД. „Далий Трейдинг Лимитид“ се е задължило след учредяване на „Офроуд“ ООД в Търговския регистър на Република България да направи и допълнителна парична вноска в „Офроуд“ ООД в размер на 250 000 евро или тяхната левова равностойност в срок от 1 година, при годишна лихва 5 %. Учредителното събрание е проведено на 23.04.2012 г., като за управител и представляващ на новоучреденото търговско дружество „Офроуд“ ООД е избрана Елена Николова Йончева. В това си качество, тя е сключила с „КТБ“ АД Рамков договор за платежни услуги за ЮЛ и ЕТ. Определена е като единствено лице, което има право да се разпорежда със сумите по сметките на „Офроуд“ ООД. На 20.06.2012 г. и 22.06.2012 г. по разплащателната сметка на „Офроуд“ ООД са постъпили договорените суми, включително и валутен превод в евро от „Далий Трейдинг Лимитид“. Предстоят множество действия по разследването, свързани с установяване на начина на разпореждане с тези средства, както и спазване на разпоредбите на данъчното законодателство. Исканията на главния прокурор касаят разрешение за възбуждане на наказателно производство срещу всеки от народните представители и извършване на действия по разследването, засягащи правата им, както и привличане като обвиняем, при наличие на предпоставките за това, съобразно НПК. Съобразно чл. 31 ал. 3 от Конституцията, обвиняемият се смята за невинен до установяване на противното с влязла в сила присъда. Очаквайте подробности!", "date": "2018.11.08", "title": "Цацаров поиска имунитета на шестима депутати"}
{"url": "https://www.monitor.bg:443/bg/a/view/deputatite-ot-gerb-i-bsp-dava-imuniteta-si-mareshki-ne-148981", "text": "Борис Кърчев от ГЕРБ, както и социалистите Елена Йончева и Георги Михайлов са готови да дадат своя имунитет, след като главният прокурор Сотир Цацаров поиска сваленето на имунитета на общо шест депутати. Лидерът на \"Воля\" Веселин Марешки и неговите двама съпартийци - Кръстина Таскова и Пламен Христов обаче не смятат да се откажат доброволно от депутатската си защита. Йочева и Марешки обаче видяха в това политически натиск и репресия към тях от страна на управляващите.  Червеният депутат Георги Михайлов обясни, че доброволно ще се съгласи имунитетът му да бъде снет. Той обаче уточни, че не е извършил законови нарушения и като директор на болницата по хематология, лечебното заведение е намалило задълженията си. каза още Михайлов, чиито имунитет се иска от обвинението заради умишлена безстопанственост и сключване на неизгодни договори.  Неговата колежка Елена Йончева обаче бе по-рязка и директно обвини ГЕРБ в политическа репресия. Определи обвиненията като абсурдни и добави, че \"тези клевети\"  се лансирали отдавна от депутатите от ГЕРБ. Самата тя няколко пъти е призовавала съответните органи да направят проверка. каза тя и обясни, че обвинението идва само два дни, след като БСП са внесли искане в АПИ за независима техническа експертиза на магистралите у нас в в европейски лаборатории. По думите й единственият договор, който е имала е за телевизионна техника за заснемането на документални филми за Сирия, Турция и Украйна. Тя също увери, че ще си даде имунитета и се надява делото да влезе бързо в съда и да се види на каква схема на сплашване е подложен един депутат. Йончева обаче не уточни дали обвинява и прокуратурата в репресии, предвид че именно обвинението иска нейния имунитет. Разследването срещу нея е за изпиране на пари в особено големи размери след сигнал от народни представители. Така след извършена проверка в спецпрокуратурата е образувано досъдебно производство за финансови операции с парични средства, присвоени от „КТБ“ АД /в несъстоятелност/ и са прикривани чрез офшорна компания – „Далий Трейдинг Лимитид“. Лидерът на БСП Корнелия Нинова пък побърза да зашити съпартийците си и обясни, че и смятат, че са невинни и ще застанат зад тях.  На свой ред Марешки и неговите колеги най-вероятно няма да се откажат сами от имунитета си. Това стана ясно то думите на самия Марешки в кулоарите на НС, като обясни, че все още обмислят въпроса. Тримата вече имат повдигнати обвинения за изнудване, а сега прокуратурата е сментнала, че има доказателства и за друго престъпление - за сговаряне на извършване на престъпления, чрез които се цели да се набави имотна облага. Той обаче заподозря, че има политически натиск срещу него и  това е заради острите им реакция срешу двама от вицепремиерите, визирайки Красимир Каракачанов и Валери Симеонов.  омента, в който е прехвърлил фирмите си, те не са имали никакви задължения. Целта е да се изчисти името ми, защото тази кампания срещу мен е повече от година и половина. Води се от местни структури на БСП в Казанлък\", обясни Кърчев. \"Никакви неизплатени данъци нямам и не се притеснявам от нищо\", допълни той. Разследването срещу него е за избягване на установяването и плащането на данъчни задължения в особено големи размери.  По-късно през деня от Хелзинки, където е конгреса на ЕНП, темата коментира и шефът на ПГ на ГЕРБ Цветан Цветанов. \"Това са нормални процедури, когато българските институции работят, мисля, че истината ще излезе в съвсем кратки срокове\", обясни Цветанов. ", "date": "2018.11.08", "title": "Депутатите от ГЕРБ и БСП дават имунитета си, Марешки - не"}
{"url": "https://www.monitor.bg:443/bg/a/view/spanakyt-s-tatul-e-izteglen-ot-tyrgovskata-mreja-148969", "text": "Спанакът, за който имаше съмнения, че е примесен с татул, е изтеглен от търговската мрежа. Това заяви пред БНТ директорът на Областната дирекция по безопасност на храните в Пловдив д-р Камен Янков. \"Веднага разпоредих и изпратихме проверка и в магазинната мрежа, и в складовете, и при производителя, за да видим какво е положението. Общото количество, което и излязло от производителя към търговската мрежа е 1700 кг и 75 кг налични в преработвателното предприятие\", каза той. По думите му още вечерта на 5 ноември цялото количество спанак е било възбранено и е започнало да се изтегля от търговската мрежа. Храната поетапно се унищожава. Междувременно директорът на областната дирекция на БАБХ в Търговище д-р Анелия Цонева обясни, че здравните власти в Търговище също са предприели незабавни мерки, след получаването на сигнала.  \"След сигнала извършихме незабавна проверка в обекта, от който е закупен спанакът. При отваряне на пакетите в една от опаковките са намерили единични стръкчета, различни от спанака по цвят и мирис. Това са предполагаемите листа татул\", посочи тя. Тя също изтъкна, че цялото количество намерен спанак е изтеглено от търговската мрежа.  \"Самата фирма веднага си задейства процедурата по изтегляне. Междувременно извършваме проверки и в другите хранителни обекти в града\", допълни още шефката на ОДБХ - Търговище.", "date": "2018.11.08", "title": "Спанакът с татул е изтеглен от търговската мрежа"}
{"url": "https://www.monitor.bg:443/bg/a/view/izpisaha-selena-gomes-ot-psihiatrichnata-klinika-148974", "text": "Поп певицата Селена Гомес е изписана от психиатричната клиника, в която влезе преди около месец, съобщи сайтът TMZ. Макар изданието по-късно да премахна статията си, според слуховете изпълнителката на Back To You вече се чувства по-добре и е напуснала центъра за ментално възстановяване. Припомняме, че Гомес бе доброволно прехвърлена към психиатрично отделение, след като в рамките на едва няколко седмици бе постъпила два пъти в болница поради влошено здравословно състояние. Певицата се сблъсква със здравословни проблеми заради усложнения от трансплантацията на бъбрек от миналата година, които се проявяват чак сега. От притеснението 26-годишната красавица, която през септември направи втората си визита у нас, е получила паник атака. Провежданото лечение от медицинското заведение бе диалектическо поведенческа терапия. „Тя сама осъзна, че трябва да потърси допълнителна помощ за емоционалното си състояние“, разказа тогава неин близък пред сп. People.", "date": "2018.11.08", "title": "Изписаха Селена Гомес от психиатричната клиника"}
{"url": "https://www.monitor.bg:443/bg/a/view/dadoha-lice-na-izkustvenija-intelekt-148975", "text": "Докато реалистичните хуманоидни роботи може все още да не са реалност, света на роботиката през 2018 г. е доста интересен. Гласовите асистенти с изкуствен интелект (AI) са по-сложни, а големите роботи стават все по-функционално подвижни. Въпреки това, съчетаването на всички тези разнородни елементи заедно в един съвременен социален робот, с който човека да се чувства комфортно да общува, все още е едно от най-големите препятствия пред създателите на роботи. Обикновено роботите са или странни малки, слабо наподобяващи човек играчки, които приличат повече на електронни домашни любимци, докато опитите да бъдат наистина реалистични, трудно се възприемат от хората, дори някой са смятани за зловещи. Системата на Furhat включва специално разработен интерактивен разговорен AI на компанията в устройство, което поддържа системи за визуално проследяване в реално време. Камера следи този, с когото Furhat комуникира, като позволява на главата с три степени на свобода на движенията, да се накланя и поддържа контакт с очите. Системата изглежда няма да е толкова плашеща, като не се опитва подробно да наподобява физическата структура на човешкото лице. Вместо това, предлага интересно подобие на човешко лице, което взаимодейства с хората в реално време. Това интересна интерпретация, по средата между роботите с лица на извънземни и не особено успешните опити за подобия на човешки глави, използващи латекс и механични серво системи.   Не е ясно къде точно технология ще намери приложение в реалния свят. На този етап, компанията работи само с корпоративни и бизнес клиенти, така че, едва ли скоро системата ще бъде достъпна за масовия потребител. Disney, Merck и Honda са организациите, които според Furhat Robotics проявяват интерес към новия интерфейс. Така че това, може да бъде следващото поколение странен робот, който ще може да се види, след няколко години, в тематични паркове или да предоставя помощ на служителите в гигантски корпорации.", "date": "2018.11.08", "title": "Дадоха лице на изкуствения интелект "}
{"url": "https://www.monitor.bg:443/bg/a/view/grajdanskata-po-skypa-za-semejni-i-bakshishi-148956", "text": "Дългоочакваната система „бонус-малус“, която трябва да въведе по-голяма справедливост при определянето на премията за „Гражданска отговорност“, ще накаже съсобствениците на автомобили. Една част от тях понякога са по-чести нарушители, като таксиметровите шофьори, но друга като сключилите граждански брак ще трябва също да плащат по-висока премия. Това е записано в „особените правила“ на новата методика, публикувана за обществено обсъждане. Системата е смесена, тоест При сключване на задължителната застраховка на автомобилистите ще се прилага най-високият клас за „бонус-малус“ на всички съсобственици и на моторното превозно средство. Системата няма да се прилага единствено за автомобилите на държавата и общините. Облекчения ще има и за МПС-та, собственост на юридическо лице, на тях ще се прилага само класът за „бонус-малус“ на МПС. Когато различни шофьори от една и съща фирма карат един автомобил, те трябва да са особено внимателни, защото системата ще действа за всички водачи на колата. С новата система “бонус-малус” ще трябва да внимаваме и какви коли купуваме. Когато автомобилът втора ръка е бил управляван от водач с много провинения, това ще се отрази на размера на застраховката. Все пак, ако новият собственик кара без глоби и инциденти на пътя кола, купена от шофьор с много нарушения в продължение на една година, цената на “Гражданската отговорност” ще падне с с 30%. От КФН успокояват, че “Такова проучване ще може да бъде направено през системата на Гаранционния фонд. Ще може да се знае тази кола в какъв клас е. Тази система ще промени пазара на колите”, коментира вчера зам.-председателят на финансовия регулатор Владимир Савов пред Нова ТВ. По данни на КФН през 2016 г. и 2017 г. са регистрирани изключително висок брой пътнотранспортни произшествия и пътни нарушения. За двете години общо убитите на пътя са 717 души, а ранените - 9554-ма. Нарушенията за същия период са 634 123, като над 60% от тях са за превишена скорост - нарушението, което според статистиката на МВР води до най-висока смъртност по пътищата у нас.", "date": "2018.11.08", "title": "„Гражданската“ по-скъпа  за семейни и бакшиши"}
{"url": "https://www.monitor.bg:443/bg/a/view/sofija-shtereva-s-prihodite-ot-chastno-kopirane-dyrjavata-shte-poluchi-svej-resurs-za-kultura-148945", "text": "Вносителите на флашки годишно носят печалби за артистите в размер на 2 милиона евро в Румъния, казва в интервю пред \"Монитор\" изпълнителният директор на ПРОФОН. - Защото при добре работещо законодателство приходите от продажби на такъв тип носители биха били солидна инвестиция за нова българска музикална продукция. Нещо повече – ако бъдат коригирани неяснотите във въпросния чл. 26 от Закона за авторското право и сродните му права и той стане практически приложим, държавата ще получи свеж ресурс за развитие на проекти в литературата, театъра, киното и музиката, тъй като 30 на сто от събраната сума ще отива в културните фондове. Възнагражденията за копиране на защитено съдържание за лично ползване са регламентирани през 2002 г. в чл. 26, но през 2011 г. са направени силно лобистки промени, в резултат на което родните творци получават жълти стотинки за труда си. Ето ви пример – ако най-евтината флашка е 7 лв., то 1% отчисления за празни носители е 7 ст. Две от тях отиват в национален фонд „Култура“, а останалите 5 се делят по 2,5 ст. между авторите и по 1 за изпълнителите и продуцентите. Крайно време е да последваме цивилизования пример на далеч по-малки икономики като прибалтийските държави например, където механизмът за отчисления от частно копиране отдавна работи. - Бих искала да говорим за „слаби места“, а не за „вратички“ в закона. Един от минусите е в моралната старост на регламента, който е създаван за касетки - един праисторически носител в ерата на дигиталните технологии. Освен от флашки и дискове отчисления за частно копиране трябва да бъдат събирани от различните видове облачни услуги, чрез които потребителите складират информация. Извън обсега на закона в момента остават записващата и копирната техника, което прави практически невъзможно събирането на възнаграждения за отпечатани произведения.  Необходима е и промяна на облагането на външна памет и устройства - телефони, лаптопи и др., които се внасят от държави в ЕС. В момента се облага вносът единствено от държавите извън ЕС, което е предпоставка за почти нулева събираемост, тъй като повечето носители като логистика стигат до българския пазар първо през някое от европейските пристанища. - Отчисленията за частно копиране се заплащат от производителите и вносителите на празни носители и крайният клиент по никакъв начин не трябва да се заблуждава, че желанието ни за промяна на чл. 26 ще удари джоба му. - Неприлагането на европейското и международното правило за заплащане на възнаграждения при частното  копиране ощетява не само правоносителите, но и тяхната публика – зрителите, слушателите, читателите. Цялата общественост има интерес от продуктивното развитие на творческите процеси в националната култура и от това потребителите да имат достъп до нови и стойностни произведения. В този смисъл, необяснима за нас остава пасивната позиция на Министерство на културата в последните седем години, в които ние се борим за промяна на чл. 26, но се надявам, че вече са осъзнали спешността на мерките, които държавата следва да предприеме в тази насока. Пътят, който трябва да бъде извървян до ефективното законоприлагане, е много дълъг. Тук диалогът не е само на ниво организации за колективно управление на права и МК, участват ползвателите и различни държавни органи като Агенция \"Митници\". Вярваме, че приходите от частното копиране са много важно перо и за държавата, а и за всички в бранша. Нека не се сравняваме с Великобритания или с Франция, но например в съседна Румъния годишните приходи от отчисления върху носители са 2 млн. евро само за продуценти и изпълнители.   - Основното предизвикателство пред екипа на ПРОФОН е да се промени нагласата на масовия потребител на музика и тя е, че ако един творчески продукт е нематериален и не можеш да го пипнеш, то значи той ти се полага за безплатно ползване по рождение. Не случайно ви дадох за пример Румъния като държава с работещ механизъм за отчисления от частно копиране. В северната ни съседка отношението към интелектуалната собственост се възпитава чрез свободноизбираем предмет в училищата. Така например децата научават, че за всеки клик в YouTube изпълнителят и продуцентът на въпросното парче трябва да получат възнаграждение от излъчената реклама върху съдържанието и генерирания трафик. Разработваме идеята за сходен проект, с който да променим нагласите на подрастващите потребители на музика към правата на творците. За посланици на каузата ще привлечем известни лица от сферата на музиката, литературата и киното, които на разбираем език да обяснят на гимназистите тънкостите на една специфична материя като защитата на авторските и сродните права.  - В КОПИ БГ сме заедно ПРОФОН, МУЗИКАУТОР, ФИЛМАУТОР, ТЕАТЪРАУТОР, АРТИСТАУТОР. Структурата съществува отдавна, но на практика спря да функционира след споменатата промяна в чл. 26 от 2011 г. Сега е моментът да започне истински да работи, още повече че има и политическа воля да се реши проблемът с отчисленията за частно копиране.  След последните промени в ЗАПСП контролът на публично изпълнение се децентрализира и от началото на 2019 г. освен служителите на Министерство на културата и общинските инспектори ще следят дали търговските обекти са уредили правата за музиката, която използват. В тази връзка планирате серия от обучения с Музикаутор. Каква е целта им? Целта на семинарите ни за общинските инспектори е да разясним ползите от уреждането на правата за всеки, който използва музика като добавена стойност в бизнеса си. Музиката е онзи фактор, който въздейства на клиента повече от светлината и ароматите в помещението, удължава престоя му на едно място и го предразполага да купува повече. Ето защо собствениците на ресторанти, барове, дискотеки, които печелят пряко от музиката в техния бизнес, трябва да имат отношение към творческия продукт и да заплащат за неговите права. Търговските ни представители и служителите в общините ще бъдат запознати и с обновените функционалности на musicpro.org – портала, през който заплащането на правата към ПРОФОН и МУЗИКАУТОР се случва на принципа „на едно гише“ за улеснение на ползвателите.    - Между всички законови и пазарни турбуленции да не спираме да промотираме идеята, че музиката не е просто хоби или средство за забавление, а средство за препитание на адски много хора. Приемам ПРОФОН лично като кауза, която си заслужава да отстояваш всеки ден. Каузата за стойността на музиката е световна и я отстояват всички творци, които искат да се развиват на един по-цивилизован пазар и да получават относително справедливо възнаграждение за труда си.  Щастлива съм най вече с упорития и отдаден екип на ПРОФОН. Най-лесният начин да ни мобилизираш да се борим със статуквото е да ни кажеш, че няма смисъл да опитваме, защото едно нещо винаги си е било така и не подлежи на промяна. Тогава се превръщаме в един екипен Дон Кихот, версия 21 век – същия устрем, но без трагичния изход от неговата битка с вятърните мелници. По повод рождения ден в ПРОФОН получихме специален поздрав от Пласидо Доминго в качеството му на почетен председател на Международната федерация на звукозаписната индустрия (IFPI). Плановете ни за бъдещето се припокриват с неговото основно пожелание – да продължаваме да защитаваме стойността на музиката и да увеличаваме приходите от права на артистите и продуцентите. София Щерева е изпълнителен директор на сдружението за колективно управление на сродни права в музиката (на артистите и продуцентите) ПРОФОН Застава начело на организацията през 2015 г. Завършва маркетинг и Мениджмънт на търговската дейност и има дългогодишен опит в телекомуникационния сектор и медиите в България", "date": "2018.11.08", "title": "София Щерева: С приходите от частно копиране държавата ще получи свеж ресурс за култура"}
{"url": "https://www.monitor.bg:443/bg/a/view/datchicite-na-246-samoleta-boeing-737-max-s-problemi-148966", "text": "Проблеми с датчиците по всяка вероятност засягат 246 самолета Boeing 737 Max в целия свят, пише в съобщение на Федералното управление за гражданска авиация на САЩ (FAA), цитирано от Bloomberg. От своя страна авиостроителят Boeing публикува бюлетин, предназначен за екипажите за възможните грешки в постъпващите данни относно ъгъла на наклон на самолета (ъгъла на атака). Съобщенията за проблеми с датчиците идват след катастрофата на 29 октомври на Boeing 737 Max на нискотарифния индонезийски авиопревозвач Lion Air. На базата на предварително разследване на трагичния инцидент от Boeing ще предупредят авиокомпаниите използващи този модел самолет, че заради лъжлива информация от датчиците, машината може самоволно да влезе в опасно пикиране. Хоризонталните стабилизатори навеждат носа на машината напред, което води до проблеми с управлението й, се уточнява в съобщението на FАА. От там са предупредили за това американските превозвачи използващи Boeing 737 Max, сред които са Southwest, American (Airlines) и United.", "date": "2018.11.08", "title": "Датчиците на 246 самолета Boeing 737 Max дефектни"}
{"url": "https://www.monitor.bg:443/bg/a/view/stresyt-moje-da-otkluchi-bronhialna-astma-148942", "text": "Рецидивът отшумява бавно, след половин, дори до две години. Това казва в интервю доц. Ваня Юрукова, пневмолог и фтизиатър, зам.-директор на белодробната болница „Св. София“. - Възможно е родителите да отдават някои състояния на сезонните заболявания, астмата да не бъде диагностицирана навреме, а с това и да закъснее лечението й. Трябва да се знае, че нелекуваната в детството астма в зряла възраст може да доведе до хронична обструктивна белодробна болест (ХОББ). Сред пациентите с астма има и деца под 5-годишна възраст. От своя страна ХОББ е третото по смъртност заболяване в света след онкологичните и сърдечносъдовите. Ето защо е много важно при продължителни оплаквания на детето по отношение на дишането то да бъде заведено на специалист. По-леките случаи могат дълго време да не се диагностицират дори при възрастните хора и лечението им също да закъснее. Причината е, че те работят, нямат време да ходят на лекар. Когато отидат, джипито се опитва да ги лекува, защото няма направления. - Външните фактори са замърсяването на въздуха, тютюневият дим, домашният прах, полените през пролетта и началото на лятото, студеният въздух, особено ако човекът страда от студова алергия. Влияние оказват силните миризми. Стресът също играе огромна роля. - Да, астмата се влияе от генетична предразположеност. Тя обаче има отношение и към инфекциите на горните дихателни пътища, които не са лекувани правилно. Възможно е те да слязат надолу и да създадат проблеми. Бронхиалната асмата е най-честото заболяване в детската възраст.  Астмата се контролира със съвременните медикаменти, които са достъпни за близо 9% от населението. В тези случаи засегнатите от нея не се събуждат нощем. Имат пълноценен живот и нормална или близка до нормалната белодробна функция без сериозно обостряне на състоянието. В същото време обаче близо 45% от астматиците у нас нямат добър контрол на заболяването. Смъртните случаи в резултат на астмата са сериозен проблем, като повечето от тях са предотвратими, ако терапевтичният подход е правилен. Основни причини за тях са подценяването на хроничния характер на заболяването, непридържането към предписаното лечение, особено след отшумяване на симптомите, както и прекомерната употреба на облекчаващ медикамент вместо поддържащо лечение. Проблемът е, че пациентите ги използват, дихателните им пътища се разширяват мигновено, като дават лъжливо усещане за контрол на астмата, без да я лекуват. На всички пациенти, използващи повече от препоръчителния брой за година инхалатори за облекчаване на симптомите, е наложително да се прегледат от специалист независимо от тежестта на астмата. В противен случай заболяването прогресира, настъпват необратими промени в дихателните пътища и пациентите са изложени на сериозен риск от тежки пристъпи. - При подобни състояния те трябва да бъдат прегледани от специалист, да се направи спирометрия и бронховилататорен тест. Напълно възможно е тези астматични пристъпи да са субективно чувство. Поставянето на самата диагноза не става лесно, тя е вариабилна, тъй като в междупристъпния период всичко да е нормално. Точно по тази причина младият човек, пък и възрастният трябва да бъдат наблюдавани по-продължително време.  - Понякога е необходим дълъг период - половин, една, дори до две години, през които пациентът трябва да се наблюдава, тъй като оплакването може да бъде свързано с израстването и емоционалното състояние. Дори и тогава специалист трябва да назначи лечението. В никакъв случай не бива да се прибягва до употребата на облекчаващ бронходилататор.  - Изследванията са няколко: спирометрия, тестове за алергия и посталергични проби. Може да се изследват общи и специфични антитела, за да се установи каква е реакцията на имунната система и към кой алерген реагира пациентът. Изследва се бронхиалната хиперактивност, правят се маркери и рентгенография. - Между 5 и 10 процента. Важното е да се знае, че дори деца под 5-годишна възраст могат да развият това заболяване.", "date": "2018.11.08", "title": "Доц. Ваня Юрукова: Стресът може да отключи бронхиална астма"}
{"url": "https://www.monitor.bg:443/bg/a/view/honda-hr-v-se-obnovi-sys-stilen-fejslift-148881", "text": "През 2015 г. японците от Honda възродиха модела си HR-V, който се произвеждаше от 1998 до 2006 г. Компактният кросоувър е един от най-атрактивните автомобили в сегмента, тъй като предлага много обширен салон в компактна каросерия с дължина от 4,33 метра при междуосие от 2,61 метра. Второто поколение на Honda HR-V има привлекателен и хармоничен дизайн и голям просвет, но не предлага задвижване 4х4. Наскоро у нас дебютира обновената Honda HR-V, което е освежена с фин фейслифт. Подобренията в дизайна включват тъмен панел от полиран хром под радиаторната решетка вместо досегашната комбинация от черно и хром. В предната броня има секция от дълбоки въздушни отвори, в която са вградени и кръглите фарове за мъгла. Предните фарове и задните светлини вече са стандартно светодиодни, а дневните LED светлини са с нов дизайн. Задната част на автомобила е опасана от тъмен хром, а стоповете са покрити с по-тъмни лещи с опушен ефект. При моделите от по-високите нива на оборудване джантите са 17-инчови от алуминиеви сплави, а ауспухът е с хромиран накрайник. Клиентите имат възможност да избират между осем цвята, сред които е новият тъмносин металик. Останалите предложения са перлените бои в червено, бяло и черно, както и вариантите на сребрист металик. В интериора на Honda HR-V най-голямата новост са прекроените предни седалки, които осигуряват още по-добри странични опори, особено в областта на раменете. За текстилната тапицерия от най-базовото ниво на оборудване са използвани висококачествени материали, а при по-високите нива са комбинирани текстил и кожа с двоен шев. Honda HR-V си остава най-мултифункционалният автомобил в класа благодарение на патентованата система Magic Seat, благодарение на която можете да вдигнете отделно седалките и да ги фиксирате във вертикална позиция. Първоначално обновената Honda HR-V се предлага с 1,5-литров атмосферен бензинов двигател 1.5 i-VTEC с максимална мощност 130 к.с. и максимален въртящ момент от 155 Нм при 4600 об/мин. Моторът се комбинира с 6-степенна ръчна скоростна кутия, с която ускорението от 0 до 100 км/ч става за 10,7 секунди. Механичната скоростна кутия радва с късия ход на лоста и прецизната смяна на предавките. За по-голямо удобство в града се предлага версия с безстепенна автоматична трансмисия CVT, с която кросоувърът ускорява от място до 100 км/ч за 11,2 секунди. Силовият агрегат осигурява прилична тяга и икономичност със среден разход на гориво от 5,3 л/100 км за модела с вариаторна трансмисия. Обновената Honda HR-V е много приятна за шофиране. Точното и прецизно управление ще се харесат на всички водачи, които обичат да шофират по-спортно. Сцеплението с пътя е много добро и въпреки, че колата е само с предно предаване, може безпроблемно да се движи по черни пътища. Окачването с лекота се справя с по-голямата част от дупките по пътя и колата вози относително комфортно за класа си. Обновената Honda HR-V е доста по-стабилна в завоите и каросерията едва осезаемо се наклонява. Инженерите на Honda са подобрили шумоизолацията в колата и по магистрала шумът от вятъра и гумите е почти недоловим. Според нивото на оборудване, обновеният кросоувър за първи път е обзаведен със системата за активно неутрализиране на шума. Тя е проектирана така, че се да намали нискочестотния шум в салона чрез вътрешни микрофони, заглушени с помощта на прецизно изчислена от гледна точка на времето обратна фаза на звуковия сигнал през високоговорителите. Обновената Honda HR-V вече се предлага и у нас, а цените започват от 39 990 лева с ДДС.", "date": "2018.11.08", "title": "Honda HR-V се обнови със стилен фейслифт"}
{"url": "https://www.monitor.bg:443/bg/a/view/sydyt-reshava-dnes-za-aresta-na-shefovete-v-dab-ch-148953", "text": "Апелативният спецсъд ще решава днес за ареста на тримата обвиняеми за получаване на подкупи за издаване на удостоверения за български произход в Държавната агенция за българите в чужбина /ДАБЧ/. Те са уволненият вече председател на ДАБЧ Петър Харалампиев, главният секретар Красимир Томов и соченият за посредник сръбски гражданин Марко Стойов. Миналата седмица спецсъдът определи за тримата най-тежката мярка за неотклонение „задържане под стража“, която те обжалват. Харалампиев е обвинен като лидер на ОПГ и за 6 вторични престъпления - взимане на подкуп от 5000 евро и търговия с влияние, тъй като е получил пари и е наредил на свои служители да извършат определени дейности. Главният секретар на агенцията също е обвинен за получаване веднъж на 800 евро и друг път на 1500 евро, за да упражни търговия с влияние. Според прокуратурата дейността на групата започнала през юли 2017 г. малко след като Харалампиев оглавил агенцията. Най-ниските нива на посредници набирали клиенти за удостоверения за български произход в страни от Западните Балкани или бесарабски българи в Украйна. Хората плащали между 5000 и 8000 евро и парите били разпределяни нагоре през средно и високо ниво на посредници, за да стигнат до ДАБЧ, където се издават ценните хартийки. Според разследващите ръководството на агенцията е било част от бандата и до него стигали между 1000 и 1500 евро от дадените от клиент пари. По-голямата част от хората плащали за бързина, тъй като са имали действително основание да претендират за български произход. По-малко са случаите на хора, които не отговарят на условията да получат удостоверение за българско гражданство, но платили и им било издадено. Няма доказателства до този момент, че задграничните дружества са в някаква схема, че са в ОПГ-то. „Осъществена е била среща с представители на тези дружества и грубо им е казано как ще тече далаверата оттук нататък, че за да получат каквото искат, техни представители трябва да дадат определено нещо. Просто са им поставени условия“, обясни зам.-главният прокурор Гешев.", "date": "2018.11.08", "title": "Съдът решава днес за ареста на шефовете в ДАБЧ"}
{"url": "https://www.monitor.bg:443/bg/a/view/praznuvame-arhangelovden-148967", "text": "Българската православна църква почита днес паметта на Свети Архангел Михаил. Църковният празник е наричан от народа Архангеловден. Според православната църква Свети Михаил е един от седемте първенстващи ангели, стоящи винаги пред престола на Господ. Денят на Свети Архангел Михаил - военачалник на цялото небесно войнство от ангели и архангели, е вторият по значимост след Димитровден есенен празник на Българската православна църква. Архангелската закрила е необходима на вярващите в духовно-нравствения им живот и в борбата им с изкушенията. Затова светецът символизира тържеството на доброто, светлината и справедливостта. В църковната иконография е изобразен с копие в ръка, тъпчещ с краката си дявола. В българската народна традиция Архангеловден се свързва с почитта към мъртвите и душата на човека. На Свети Архангел Михаил се е паднала задачата да отделя душата на човека от тялото, затова в съботата преди празника е Архангелова задушница - една от трите големи задушници през годината.", "date": "2018.11.08", "title": "Празнуваме Архангеловден "}
{"url": "https://www.monitor.bg:443/bg/a/view/rannoto-pobeljavane-moje-da-e-signal-za-hormonalen-disbalans-148937", "text": "Най-често причината за ранното побеляване на косата е генетичната предразположеност. Затова е от значение дали родителите на даден човек са имали такъв проблем. Тук обаче влияят и други фактори. Става дума за околната среда, начина на живот, мястото, където живее човек. Това обясни пред „Монитор“ дерматологът проф. Мери Ганчева от City clinic Acibadem. Всъщност побеляването на косата се дължи на намаляването на меланина. Това е пигментът, който оцветява косъма. Проф. Ганчева обаче уточни, че освен генетичната предразположеност за този процес има значение и расата. „Най-ранно е побеляването при бялата (кавказката) раса, след това при азиатците и най-късно при афроамериканците. Основен е обаче генът. В същото време той може да бъде модифициран от външни и вътрешни фактори. Както изтъкнах и по-горе, става дума за стрес, начин на живот, съпътстващи заболявания“, коментира проф. Ганчева. На първо място е витилигото. При него може да има засягане само на космите без определени кожни участъци. „Така че може да видите човек с бял кичур на косата, което всъщност означава, че има заболяване витилиго. Може да има и бели петна по кожата на тялото“, коментира специалистът. Ранното побеляване на косата обаче може да е сигнал и за хормонален дисбаланс, за автоимунни заболявания, както и такива на гастро-интестинален тракт. Хормоналните проблеми може да са свързани с нарушения във функционалността на щитовидната жлеза, с понижена функция на яйчниците и нарушение на функцията на надбъбречните жлези. „Ранното побеляване е индивидуално. Ако един човек, чиито близки са побели на 50 години, а при него това се случва на около 20-годишна възраст, то непременно трябва да се търси причина за това побеляване. Тук вече не всичко е свързано с гените“, обясни проф. Ганчева. Когато процесът на побеляване и свързан с някакво нарушение, например използвали сте неподходящи бои или стилизиращи продукти, които по някакъв начин са повишили свободните радикали в космения фоликул, тогава се нарушава синтезът на пигмента. Това е причината и косъмът да побелява по-рано. „При една навременна терапия обаче както с локални средства, така и с вътрешен прием на хранителни добавки, този процес може да бъде стопиран и дори да започне възстановяване“, поясни дерматологът. Когато пациентът е с алопеция ареата, много често новите косми, които израстват, са бели. Те потъмняват постепенно. Това означава, че ако побеляването на косата не е свързано с остаряване на организма, а с някакво нарушение, можем да възобновим синтеза на пигмента и косата отново да бъде потъмнена. „Има локална терапия, която би могла да ускори микроциркулацията на повърхностните съдове. По този начин се повишава кръвотокът в областта на космения фоликул. Това са т.нар. мезококтейли, които се инжектират в мезодермата. Така се стимулира израстването и укрепването на косъма и синтеза на пигмента. Може да се приемат и хранителни добавки, които съдържат цинк, мед, витамин B6, B12, които стимулират растежа и необходимите пигменти за потъмняване на косъма. „Когато говорим за здравословен проблем, ако той бъде установен, също може да се възстанови пигментация на косъма. Няма как да се възвърне само при остаряване на организма. Тогава наистина вече няма синтез. Така че една навременна диагностика от специалист- дерматолог, може да доведе до правилно решение на проблема“, добави проф. Ганчева. Побеляването на косата може да се дължи и на липсата на конкретни елементи в организма или пък на излишък на някои, но това отново трябва да се установи от специалист. „Не бива сами да решавате, че ако ви е побеляла косата, то имате, да речем, дефицит на витамин B12 или пък на мед, това неизменно е свързано и с други симптоми. Обикновено нещата са комбинирани. Не бива да се правят самоцелно кръвни изследвания, трябва да бъдат назначени от специалист, в противен случай не са показателни“, коментира проф. Мери Ганчева. Така например изследванията ни може да са добри, но серумният феритин да бъде нисък. Ултразвукови изследвания на вътрешни органи също са необходими единствено ако пациентът има други оплаквания.", "date": "2018.11.08", "title": "Ранното побеляване може да е сигнал за хормонален дисбаланс"}
{"url": "https://www.monitor.bg:443/bg/a/view/kristian-kostov-vliza-v-jurito-na-evropejsko-shou-za-talanti-148957", "text": "Кристиан Костов ще се присъедини към журито на престижните награди Music Moves Europe Talent Awards. Правото си да даде вот за отличията отличникът от X Factor си спечели, след като стана победител в последните Европейски музикални награди (EBBA) по-рано тази година. На панела на оценяващите изпълнителят на Beautiful Mess ще си партнира с Хю Стивънс от BBC, италианката Катя Джампаоло (изпълнителен директор на Estragon Club), Уилбърт Муцърс (директор съдържание в Spotify Benelux) и др. Номинираните за наградите на MMETA са вече оповестени. Те са общо 24 на брой, като 12 от тях ще бъдат обявени за победители. Това ще се случи на 20 ноември. Церемонията по награждаването пък ще се състои на 16 януари 2019 г. в Грьонинген. Можем да видим как някои жанрове се сливат и в същото време се раждат нови жанрове - процес, който се отразява на културните промени в голям мащаб. В резултат на това музиката става все по-разнообразна, за да задоволи различните вкусове. Днес новите изпълнители имат много възможности да влязат в музикалния бизнес, благодарение на интернет и социалните медии, които дават възможност за огромна популярност, като правят една песен известна по целия свят“, обяснява Костов в интервю, публикувано в официалния сайт на MMETA. Певецът, класирал България на рекордното второ място на „Евровизия“, добавя още, че всеки изпълнител днес трябва да прави силно първо впечатление заради бързото пренасищане на пазара.", "date": "2018.11.08", "title": "Кристиан Костов влиза в журито на европейско шоу за таланти"}
{"url": "https://www.monitor.bg:443/bg/a/view/sa-sht-ostanaha-bez-glaven-prokuror-148968", "text": "Главният прокурор на Съединените щати Джеф Сешънс напусна поста си по настояване на Белия дом. Той е депозирал оставката си часове след края на изборния ден в страната. Това е кулминацията на повече от година напрегнати отношения между Сешънс и Тръмп, включително и лични нападки от страна на държавния глава срещу магистрата.  Причината - Джеф Сешънс се оттегли от разследването за намеса на Русия в президентските избори през 2016 година. Тръмп изрази недоволство, че това решение е направило възможно впоследствие да бъде назначен специален прокурор Робърт Мълър, който пое разследването за руска следа в надпреварата за Овалния кабинет. Джеф Сешънс беше изпратен с аплодисменти от служителите на правосъдното министерство. Междувременно Белият дом заяви, че прекратява временно акредитацията на кореспондента в американското президентство на Си Ен Ен Джим Акоста, предаде АП.  Решението беше взето след разгорещен спор вчера между Акоста и президента Доналд Тръмп. Той започна, след като на пресконференция Акоста зададе въпрос на Тръмп за кервана с мигранти, движещ се от Латинска Америка към южната граница на САЩ. Когато Акоста опита да зададе допълнителен въпрос, Тръмп каза: \"Достатъчно!\" След това сътрудничка на Белия дом опита да вземе микрофона на журналиста. Опитът й обаче се оказа безуспешен. Прессекретарят на Белия дом Сара Сандърс обвини Акоста в неприемливо поведение спрямо сътрудничката на Белия дом.", "date": "2018.11.08", "title": "САЩ останаха без главен прокурор"}
