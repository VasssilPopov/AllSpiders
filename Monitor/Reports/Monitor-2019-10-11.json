{"url": "https://www.monitor.bg/bg/a/view/sedmichen-horoskop-za-12-18-oktomvri-177761", "text": "Вижте какво ви вещаят звездите за цялата седмица. Пълнолунието в Овен ще напълни потребителската ви кошница, ще помогне да генерирате и осъществите свежи идеи и да привлече нужните ви хора. До понеделник действате безкомпромисно и поставяте всеки на мястото му. 15-и ще донесе обрати, не си правете планове, но се опитайте да яхнете в движение всяка предложена възможност. На 17-и избягвайте обвързване, отлагайте за 18-и. Навлизате в период на големи изкушения и постижения. 15-и ще бъде преломен ден за връзките ви. Луна и Уран от Телец са в опозиция на Венера. Аспектът ще провокира изненадващи ходове в чувствата и връзките, които в миналото сте си забранили. 15-16-и може да ви донесат големи печалби и придобивки, които в бъдеще може да ви затруднят. Сладкото ще ви загорчи. Навлизате в период на преговори и усилено търсене на нови професионални и лични връзки. Приятели ще ви запознаят и срещнат с бъдещи партньори. На 16-17-и не приемайте чуждите идеи като свои. В момента животът пресява връзките ви през ситното сито. 15-и носи неочаквани обрати. Взетите решения на 18-и ще ви донесат повече права и възможности за развитие в бъдеще. Периодът започва за вас с три дни на конфликти и неудобства, на неочаквани препятствия и проблеми в общуването. В събота трудно ще работите в екип. В неделя ще се отиде в крайности, които може да се отразят негативно на здравето ви. Печалбите от 14-и ще се плащат скъпо, но в следващите два дни вие ще командвате парада. На 17-и водите двойнствена политика, а в петък намирате верния път и човек. Ще имате три силни дни в началото на периода, така че концентрирайте се над най-важните си цели. Вечерта на 14-и правите грешен ход, особено в любовта. В следващите два дни ще плащате за свои и чужди екстри. На 16-и евтиното ще ви излезе скъпо. На 17-и не се обвързвайте с никого за нищо и на никаква цена. В петък печелите и доминирате. Сключените договори ще носят предимства за вас. На 12-и влезте в подходяща за амбициите ви среда. Ще реализирате отдавна гонени цели в настоящия период. На 15-16-и дори и без прекалено старание от ваша страна ще успеете, ще имате придобивки и ще направите стабилизиращ ход. Може да заемете овакантено от друг място. На 17-и лесно влизате в капани. Не сключвайте нови договори. 18-и носи награди, но ако свършите и чуждата работа. Родените във втората декада ще трябва да положат повече усилия, за да прескочат преградите по пътя си. Нищо няма да ви се даде даром. Предстои пълнолуние в знака на опозицията ви Овена. До 14-и ще срещате открита и прикрита опозиция. Деца и партньори ще ви захапват по всякакви поводи. 14-и преобръща отношенията. Ще имате повод да почерпите на 15-и, а на 16-и ще разберете кой ви мъти водата. На 17-и печелите за чужда сметка, но и към вашата сметка някой ще се прикрепи с намерение да ви ощети и издои. 18-и е ден на постижения и лични рекорди. Ще преодолеете всяка преграда. През уикенда се активизирате максимално и на моменти се държите доста предизвикателно. 15-и преобръща една ситуация, която до момента е била в застой. Ще се наложи да давате много от себе си, за да постигнете целта. На 16-и ще срещнете истинските си опоненти, конкуренти и врагове и тонът ще се вледени. Но в петък уреждате проблема и може да подпишете изгодни договори. Навлизате в силен и успешен период. До два дни ще реализирате поне една своя идея. Пълнолунието в хармоничния ви Овен ще напълни потребителската ви кошница. Очертава се печеливш период, особено за родените след 10 декември. 12-и изисква съвместна работа и дейност. В неделя смирете амбицията, обърнете внимание на близките. 14-и идва с шанс за равностойни договори, но на 15-и и 17-и нещо може да се обърка. На 16-и и 18-и действайте активно. Този ден ще ви изправи пред комисии и ще бъде за вас тест по пригодност. Периодът започва с три трудни и рискови за вас дни. Не вадете зъб по възможност. Постарайте се да не се карате дори и с тези, на които имате зъб. После много трудно ще се помирите и сдобрите. Пълнолунието в нехармоничния ви Овен запалва опасни страсти и ви вкарва в изкушения. На 15-16-и ще вдигнете нивото и ще подпишете равностойни договори. Чакайте изгодни оферти и в петък. Работата ви потръгва, независимо проблемите, които трябва да се решават. Дни на голяма сила и възможности за вас са 12-и и 18-и. Подредете ангажиментите, насрочете за тогава важните си срещи и преговори. Ще имате успех при уреждане на договори и поръчки. Но в останалите дни работата ви трудно ще върви. На 13-и се очертават неприятни намеси, а на 15-и болезнени обрати в живота ви. На 16-и ще давате, но няма да получавате, а на 17-и ще ви лъжат. Петък е е благоприятен за всяко начинание. Постигате целта си. Дни с тежко и негативно излъчване за вас са 13-и и 17-и. На 12-и е време за сбор, за съвместни действия и пътувания в желаната посока. На 14-и обстановката коренно ще се промени. Може много да спечелите но и да загубите. На 15-16-и чакайте придобивки и повишение. 17-и ще ви предложи сладки изкушения, които ще ви вгорчат живота. На 18-и спазвайте закона и ще избегнете проблемите. На всяка крачка ще се наложи да спирате, да се обяснявате с някого, а друг да убеждавате да работи с вас или да ви съдейства.", "date": "2019.10.11", "title": "Седмичен хороскоп за 12 - 18 октомври"}
{"url": "https://www.monitor.bg/bg/a/view/kandidat-kmet-iskal-da-agitira-s-tramvaj-177752", "text": "Кандидат за кмет на София е искал да агитира с трамвайна мотриса. Това става ясно от решение на Общинската избирателна комисия в София. Те са се произнесли по искане от страна на „Столичен електротранспорт“ ЕАД, към които преди това е било пратено същото запитване за наемане на трамвая. То е от името на Инициативния комитет, издигнал като независим кандидат Борис Бонев от „Спаси София“. Планираната дата за тура е била 14 октомври, между 16.00 и 19.00 часа , а като мотиви се изтъкавало „рекламна цел“. В резултат от ОИК заявяват, че градският транспорт не би следвало да се ползва за предизборна агитация, като цитират разпоредби в Изборния кодекс, където това е забранено. „До колкото инициативния комитет се създава за издигане на независим кандидат за участие в избори и основната му цел е подкрепата на този кандидат, а не извършване на стопанска дейност, обосновано е да се приеме че, визираната в писмото „рекламна цел“ е именно популяризиране на издигнатия от ИК Борис Бонев за кмет на София и отправяне на призив за подкрепа за кандидата на предстоящите избори за общински съветници и кметове“, е записано в решението. Междувременно ЦИК одобри искането на общинската комисия да бъдат назначени допълнително 140 технически сътрудници на граждански договори, които да подпомагат дейността им при раздаването на книжа в деня на вота и при приемането на протоколите и бюлетините след края на изборния ден. От комисията мотивират искането си с факта, че ще извърши най-голям обем работа в страната,тъй като секциите в София са над 1600 и на места ще се гласува с 4 вида бюлетини. ЦИК е излязла и с още едно решение – как да се сгъват бюлетините, от което става ясно, че членовете на секциите ще трябва да ги откъсват пред избирателите, да ги прегъват на две и да ги дават на гражданите сгънати. Едно от най-честите нарушения по време на избори е именно това, че секциите предварително откъсват бюлетините от кочана.", "date": "2019.10.11", "title": "Кандидат за кмет искал да агитира с трамвай"}
{"url": "https://www.monitor.bg/bg/a/view/zadyrjaha-nasha-mima-i-britaneca-bendjamin-za-3-iznudvane-v-ispanija-177769", "text": "Варненският окръжен съд разгледа две искания на Окръжна прокуратура – Варна за временно задържане на 27-годишната Мима И. и 38-годишният Бенджаман С. във връзка с провеждане на наказателно преследване спрямо тях за 3 престъпления. Двамата са обявени за международно издирване от съдебните испански власти в Палма де Майорка по обвинение в изнудване, кражба с взлом и нахлуване в жилище, въз основа на Европейска заповед за арест (ЕЗА), издадена на 26 септември т. г. Българката и британеца бяха открити и задържани от служители на Първо РУ на МВР – Варна на 8 октомври т. г. Според обвинението на испанските власти, на 4 септември, 2019 г. Мима била в къщата на свой любовник. Тя помогнала на Бенджаман и още един чуждестранен гражданин да влязат в дома му. Двамата били маскирани и въоръжени с мачете. Заплашили домакина, че ще убият двете му деца и бившата му съпруга, ако не им преведе 150 000 евро и още 6 000 евро в продължение на една година. Сумата трябвало да бъде внесена по сметка на Мима. Чрез заплахи нападателите поискали жертвата да предаде наличните в дома му пари - 700 евро и 300 паунда, след което тримата напуснали жилището. Въпреки, че атакувания мъж превел 100 000 евро по сметката на българката, изнудвачите продължили да искат пари, като заплашвали, че ще убият децата на жертвата. Според испанския наказателен кодекс, изнудването се наказва със затвор от 1 до 5 години, за влизане с взлом наказанието е до 5 г. „лишаване от свобода“, а за нахлуване в жилище от 1 до 4 години затвор. Престъпленията, за които са разследвани българката и британеца са наказуеми и по българското законодателство. Пред съда двамата заявиха, че не са знаели, че са издирвани и изразиха доброволно съгласие за незабавна екстрадиция. Като оцени всички представени доказателства и становища Варненският окръжен съд прецени, че исканията за временно задържане на Мима И. и  Бенджаман С. са съобразени с изискванията на Европейската конвенция за екстрадиция, както и, че са налице валидни заповеди за арест. Като съобрази степента на тежест на престъпленията, в които са обвинени, предвиденото наказание за тях и честото излизане на лицата от страната, ВОС определи „задържане под стража“ за двамата, като най- подходяща мярка за неотклонение. След постъпване на необходите документи, допълнително ще бъде гледано и производството по екстрадиция на двамата задържани. снимки:novavarna", "date": "2019.10.11", "title": "Задържаха наша Мима и британеца Бенджамин за изнудване в Испания"}
{"url": "https://www.monitor.bg/bg/a/view/myj-se-barikadira-v-doma-si-v-stolichnija-kvartal-strelbishte-177771", "text": "Мъж се барикадира в жилището си в столичния кв. „Стрелбище” на ул. „Траянови врата”, съобщи bTV. Изведен беше малко преди 23 ч. след 2 часа преговори с полицията. Задържан е за 24 часа. Преди това той е нарязал гумите на автомобили в квартала, заради което е извикана полиция. При опит на служителите на реда да говорят с него той се е барикадирал в дома си. На 22 септември друг мъж се барикадира в апартамента си в други столичен квартал – „Овча купел”. Той беше изведен след акция на отряд „Кобра”.", "date": "2019.10.11", "title": "Мъж се барикадира в дома си в столичния квартал „Стрелбище”"}
{"url": "https://www.monitor.bg/bg/a/view/bylgarija-s-pyrva-tochka-ot-chetiri-macha-nasam-177772", "text": "Черна гора и България завършиха при резултат 0:0 в европейската квалификация в Подгорица. \"Лъвовете\" започнаха активно и още във втората минута имаше меле пред вратата на домакините. Стражът Даниел Петкович спаси черногорците в 7-ата минута, когато парира с крак удар на Галин Иванов, който засече отлично центриране на Недялков. Малко след това и Марселиньо не успя да засече добре удар на Попов в наказателното поле. Краев беше настъпен лошо по ръката от играч на Черна гора, но въпреки болката остана на терена. В 20-ата минута Пашов си изпроси глупав жълт картон, след като спря атака на \"червено-жълтите\". Йовович отправи първи удар в 21-ата минута, но Илиев без проблем улови. Димитров изби изстрел на Йовович в 27-ата минута. Лагатор пък получи картон за нарушение срещу Недялков. В 30-ата минута попадение на Краев с глава беше отменено поради засада. Попов, Димитров и Пашов останаха под топката в 35-ата минута, когато бяха оставени непокрити на задна греда. Минута по-късно Секулич сбърка и Иванов центрира остро към Краев, който моментално стреля, но защитник изби. Коженото кълбо отново попадна в Иванов, който със силен шут не уцели вратата. Капитанът на домакините Стефан Савич се контузи и напусна принудително в 39-ата минута. На негово мястото влезе Небойша Кошович. В 45-ата минута Вандерсон намери Краев, който стреля силно с левия крак, но топката мина покрай гредата на Петкович. Втората част започна с остро центриране на Марселиньо, което Петкович изби, а Вандерсон стреля далеч от целта. Продължителна атака на домакините и последвал рикошет за малко не даде аванс на Черна гора. Вратарят на \"лъвовоте\" Пламен Илиев обаче спаси удар на Йовович от няколко метра. Това се случи в 53-ата минута, а при последвалата контраатака изстрел на Марселиньо беше избит от защитник в ъглов удар. В 56-ата минута Илиев изби силен шут на Хакшабанович, Занев прати топката в корнер, а публиката на домакините се ентусиазира от по-доброто представяне на своите след почивката. Илиев боксира центриране от фаул, а в тези минути \"лъвовете\" определено отстъпиха инициативата. Балъков видя, че тимът изпитва затруднения и смени Попов с Георги Костадинов в 62-ата минута. Капитанската лента отиде на ръката на Занев. Марко Янкович влезе вместо Йовович, а Марселиньо напусна и Исмаил Иса застана на върха на атаката в 70-ата минута. Така Краев зае позицията на звездата на Лудогорец. Другият бразилец в състава на \"трикольорите\" Вандерсон напусна в 77-ата минута и дебют за България направи Бирсент Карагарен. Пламен Илиев спаси вратата си при при меле в 84-ата минута, а при последвалия ъглов удар Вукчевич пропусна да се разпише. Костадинов пропиля най-добрите възможности за България в рамките на 50 секунди. Халфът първо пропусна първо с десния крак в 88-ата минута, когато спечели само ъглов удар, а при центрирането от корнер не уцели вратата с глава. Националният отбор на България по футбол имаше нужда да прекъсне черната си серия без победа. \"Лъвовете\", които до този момент разочароват с представянето си в европейските квалификации, гонеха първа победа от една година.", "date": "2019.10.11", "title": "България с първа точка от четири мача насам"}
{"url": "https://www.monitor.bg:443/bg/a/view/pravjat-nova-ekspertiza-na-teftercheto-na-ivancheva-177762", "text": "Апелативният спецсъд назначи допълнителна графологична експертиза на тефтерчето от дамската чанта на бившата кметица на столичния район „Младост“ Десислава Иванчева. Това стана по искане на прокурорите по делото на първото заседание на втора инстанция. На 15 април т.г. спецсъдът осъди на 20 г. затвор Иванчева за искането на подкуп от строителния предприемач Александър Ваклин, нейната заместничка в общината Биляна Петрова получи 15 г. затвор, а посредникът за откупа Петко Дюлгеров - 12 г. зад решетките. Делото в апелативния спецсъд се води по протест на прокуратурата и жалби на подсъдимите. Вкупом и тримата се отказаха от резервните си защитници и съдът прие това. Иванчева се появи и с нов адвокат – Още в първите си думи пред съда той поиска отвод на председателя на тричленния съдебен състав Георги Ушев, който е и председател на Апелативния спецсъд, с мотив, че не е безпристрастен. Иванчева пък поиска отвод на целия апелативен спецсъд, защото „с изключение на 1-2ма всички са пристрастни“. Петрова изчете дълго изложение, което завърши с искането на отвод на цялата апелативна спецпрокуратура. След час и половина съвещание съдебният състав отхвърли всички искания за отводи. Съдът напомни на защитата, че ВСС отказа да образува дисциплинарно производство срещу съдия Ушев за нарушения по повод делата срещу Иванчева, Петрова и Дюлгеров. А случайното разпределение на делото в Апелативния спецсъд е станало в присъствието на подсъдимите и техните защитници. „Ако съдът си прави отвод без доказателства, че е пристрастен, на практика се дава възможност на страните да си избират подходящи съдии“, заяви съдия Ушев. Последваха редица доказателствени искания. По тях съдът нареди в допълнителната графологична експертиза на тефтерчето на Иванчева Искането на подсъдимите да бъде разпитан зам.-главния прокурор Иван Гешев защо е присъствал на ареста им, бе отхвърлено от съда. Мотивът е, че в качеството си на зам.-главен прокурор той може да присъства на всички операции на прокуратурата в страната. Съдът отхвърли и искането на подсъдимите да присъедини към делото публикации на „Бивол“, „Фрог нюз“ и Боец. „Недопустимо е съдът да формира вътрешното си убеждение от журналистически материали“, отсякоха магистратите. Иванчева, Петрова и Дюлгеров поискаха и промяна на мерките им за неотклонение от „Домашен арест“ в по-леки, но съдът ги потвърди.", "date": "2019.10.11", "title": "Правят нова експертиза на тефтерчето на Иванчева "}
{"url": "https://www.monitor.bg:443/bg/a/view/shefove-na-firmi-otkazvat-da-naznachat-slujiteli-s-telk-177755", "text": "Почти невъзможно се оказва за хората с ТЕЛК-ово решение да си намерят работа. Те са изправени освен пред трудностите, свързани с непригодена за тях работна среда, да бъдат и дискриминирани от повечето работодатели, заявиха пред „Монитор“ от Комисията за защита от дискриминация. Независимо дали хората са с под или над 50% увреждане, автоматично се оказват тежест за работодателите. Затова и повечето от хората с ТЕЛК, не успяват да се задържат на работа за повече от няколко месеца, коментират още от комисията. Промени в закона за хората с увреждане вече компенсират трудностите в намирането на работа на инвалиди. От Главната инспекция по труда провеждат специализирани проверки по Закона за хората с увреждания на работодатели с 50 и над 50 служители, като се следи дали същите са изпълнили квотите за назначаване на хора с трайни увреждания. Безработните хора с увреждания могат да ползват посредническите услуги, които Агенция по заетостта предлага чрез своите териториални поделения в цялата страна, като не се допуска никаква форма на пряка или непряка дискриминация. Най-често те намират реализация в сектора на услугите и държавната администрация, коментират от Агенцията за хората с увреждания.", "date": "2019.10.11", "title": "Шефове на фирми отказват да назначат служители с ТЕЛК"}
{"url": "https://www.monitor.bg:443/bg/a/view/puskat-maratonki-sys-svetena-voda-i-razpjatie-177764", "text": "Фирмата \"Найки\" пуска на пазара маратонки със светена вода в подметките и разпятие, висящо на връзките, съобщава в. \"Метро\".  Богохулният донякъде продукт носи търговската марка Air Max 97. В резервоарче в подметките на маратонките са складирани 60 милилитра светена вода от река Йордан. Новият артикул бързо беше кръстен \"Обувките на Исус\". За да бъде всичко богоугодно, те носят и псалм от Евангелието на Матея. Цената на новите маратонки е 3000 долара. Шегаджии се будалкат в мрежата, че в скоро време трябва да очакваме от \"Найки\" и маратонки с бранд Юда Искариотски.", "date": "2019.10.11", "title": "Пускат маратонки със светена вода и разпятие"}
{"url": "https://www.monitor.bg:443/bg/a/view/chyk-lori-kroi-komedija-za-veteran-ot-afganistan-177759", "text": "Кралят на телевизионните ситкоми Чък Лори се захваща с поредната си рожба за малкия екран. Бащицата на комедии като „Двама мъже и половина“, „Теория за големия взрив“, „Дарма и Грег“ и „Методът Комински“ ще се фокусира върху ветеран от Афганистан в новия си проект. Морският пехотинец Райли се завръща след служба у дома, като трябва да се пренастрои отново на спокойната ежедневна вълна на Охайо. Сериалът, който ще бъде излъчван по CBS, ще проследи приятелството му с Авалмир (Ал) – преводач, който работил с Райли в Афганистан. Поредицата ще носи името „Обединените щати на Ал“, а към момента е дадена заявка за пилотен епизод. Очаква се обаче съвсем скоро Лори да получи зелена светлина да създаде цял сезон на телевизионния си проект. По него той работи заедно с част от продуцентите на „Теория за големия взрив“.", "date": "2019.10.11", "title": "Чък Лори крои комедия за ветеран от Афганистан"}
{"url": "https://www.monitor.bg:443/bg/a/view/sluh-prati-bokluka-na-rim-u-nas-mosv-otricha-177768", "text": "Общината в Рим е обявила конкурс за български компании, които от януари да поемат за преработка част от отпадъците на италианската столица, съобщи Нова ТВ.  Плановете предвиждали сметта да започне да се транспортира към България с договор за една година. Последно Италия е изнасяла безопасен битов отпадък към Австрия, а сега ще го праща в Португалия. „Нито правителството на Република България, нито Министерството на околната среда и водите водят преговори с Италия за приемане на отпадъците, образувани в град Рим или други италиански градове“, гласи позицията на екоминистерството. За да се поощри енергийното оползотворяване на RDF (твърд дехидратиран високоенергиен отпадък, б.р.), образуван в България, и да се предотврати прекомерен внос, Законът за управление на отпадъците въвеждал ограничение от 50% на сметта за оползотворяване в горивни инсталации – ТЕЦ, циментови заводи и др. България била единствената страна в ЕС, въвела това ограничение. “Отпадъците, цитирани в публикациите, са обект на задължителна предварителна писмена нотификация”, допълват от МОСВ. Към момента в министерството нямали постъпили заявления за внос на смет от Рим. Оттам уточняват също, че внос могат да извършват само фирми, притежаващи разрешение, издадено по реда на Закона за управление на отпадъците, или комплексно разрешително по реда на Закона за опазване на околната среда. Пред Bulgaria ON AIR и кметът на София Йорданка Фандъкова обяви, че няма нищо вярно в информацията, че Рим ще изпраща отпадъците си в София. „Решихме кризата с отпадъците и продължаваме със сериозни проекти за разделното събиране. Фалшивите новини подвеждат хората“, заяви тя.", "date": "2019.10.11", "title": "Слух прати боклука на Рим у нас, МОСВ отрича"}
{"url": "https://www.monitor.bg:443/bg/a/view/gradusite-se-povishavat-prez-uikenda-177767", "text": "През нощта времето ще бъде предимно ясно и вятърът в повечето райони ще стихне. Минималните температури ще са между 6° и 11°. Утре ще е предимно слънчево. Сутринта на места, главно в котловините на Южна България ще има ниска облачност или мъгла. През деня ще се появи слаб южен вятър. Дневните температури малко ще се повишат и максималните ще са между 21° и 26°. Атмосферното налягане след обяд ще се понижи, но ще се задържи по-високо от средното за месеца, съобщи дежурният синоптик Георги Цеков от Националния институт по метеорология и хидрология (НИМХ) пред „Фокус“. Над Черноморието ще е слънчево, преди обяд с временни увеличения на облачността. Ще духа слаб до умерен юг-югоизточен вятър. Максималните температури на въздуха ще са 20-23°. Температурата на морската вода е 19-21°. Вълнението на морето ще е 1-2 бала. Над планините също ще е предимно слънчево. По-значителна облачност ще има преди обяд над масивите от Югозападна България и на места там ще е мъгливо. Вятърът ще е слаб, предимно от запад-югозапад. Максимална температура на височина 1200 метра около 17°, на 2000 метра – около 11°. В неделя и в началото на следващата седмица ще остане топло за периода и предимно слънчево. Сутрин на места ще има ниска облачност или мъгла, с по-голяма вероятност в Източна България, към вторник и по поречието на Дунав. Вятърът ще отслабне, в много райони в нощните часове ще стихва, през деня ще бъде от изток-югоизток, слаб. Максималните температури ще са предимно между 21° и 26°. Слънчево и топло за средата на октомври ще бъде през целия период в планините.", "date": "2019.10.11", "title": "Градусите се повишават през уикенда "}
{"url": "https://www.monitor.bg:443/bg/a/view/majkata-na-bebeto-izostaveno-v-lulin-zamerjala-deca-ot-balkona-177766", "text": "Майката на изоставеното бебе в „Люлин“ проявявала жестокост към децата, които играли около блока и ги замеряла от балкона с балони с вода. И двамата родители били изключително агресивни, разказват свидетели от входа. Родителите на захвърленото момченце днес бяха освободени от ареста и те са се върнали в дома, където живеели досега - с майката и сестрата на мъжа. Задържаните посочили пред полицията като от двете жени, с които живеели, защото бебето ревяло. Съседи на родителите на майката на детето споделиха пред „Монитор“, че докато тя живяла при тях, им се е налагало постоянно да подават сигнали в полицията. „Вечер не можехме да спим, Галя крещеше и се караше с майка си и баща си, биеше ги“ - разказват свидетели. Жената била с психическо разстройство, говорят хората в квартала. Тя упражнявала физическо и психическо насилие над близките си, в резултат на което семейството й се е разделило, а тя била изгонена от дома на баща си. Правила няколко опита за самоубийство с хапчета, рязала си е и вените, а за сина си не полагала никакви грижи. Пред социалните бабата на бебето казала, че помага на младото семейство. Редовно им давала пари, включително за медицинското обслужване на момченцето. И двамата са безработни – Галя е необразована и по думи на съседи няма нито един ден трудов стаж, обяснява съседка. Бащата на момчето също не изпълнявал родителските си задължения. Бебето било гледано от неговите леля и баба, които 28-годишният баща пък е с ТЕЛК решение, което по непотвърдена информация е свързано с психични проблеми, но в момента е неподновено. На негово име има 4 регистрирани фирми, заради което не могли да получават помощи. Преди той работел като охранител, но бил уволнен. В момента изоставеното дете е настанено в дома за медико-социални грижи \"Свети Иван Рилски\".", "date": "2019.10.11", "title": "Майката на бебето, изоставено в „Люлин“, замеряла деца от балкона"}
{"url": "https://www.monitor.bg:443/bg/a/view/vlado-karamazov-se-zavryshta-v-otkradnat-jivot-177739", "text": "Феновете на „Откраднат живот“ имат повод за радост – след известно отсъствие от екрана Владимир Карамазов ще облече отново престилката на д-р Христо Карагьозов в епизодите на медицинската сага. Подсказка за това, че ще застане отново пред камерата за продукцията, даде и самият актьор. В социалните мрежи той публикува кадър на главната сценаристка на „Откраднат живот“ - Христина Апостолова, към която написа: „Христина - майката на \"Откраднат живот\", издокарана държи реч. А отзад я обсъждаме. С добро!“. Това провокира фенове да любопитстват за бъдещето на Христо Карагьозов в сериала. На въпросите за евентуално завръщане Карамазов отговори кратко с „Ъхъ“. Преди старта на настоящия сезон, който преминава под надслова „Кръвни връзки“, актьорът призна, че има нужда от почивка, а като причина изтъкна своя отдавашна болежка. казва звездата, като уточнява, че сцените в операционната дават най-сериозно негативно отражение върху състоянието му. Не очакваме д-р Карагьозов да се завърне в близките епизоди на „Откраднат живот“, като е по-вероятно той да поднови романса си със сестра Райкова (Неда Спасова) едва в следваща порция серии. Така, следващата година се очертава особено натоварена за Карамазов. В средата на 2020 г. би трябвало да е готов сценария и за втория сезон на „Дяволското гърло“, където той отново влиза в главна роля. от „Откраднат живот“ ще протегнат ръка към отличията на второто издание на зрителските награди на Nova. Сред тях са Владо Карамазов, Димо Алексиев, Юлиан Вергов, Васил Бинев, Владимир Пенев, Велислав Павлов, Емил Марков и Наум Шопов. В надпреварата за актриса на годината пък влизат Дария Симеонова, Деси Бакърджиева, Диана Димитрова, Ернестина Шинова, Ирина Митева, Марта Вачкова, Неда Спасова, Ралица Паскалева и Теодора Духовникова. Всеки зрител може да гласува за своя любимец до 20 октомври. Церемонията по връчването на наградите ще се състои на 1 ноември, а 10-има от гласувалите ще имат възможността лично да връчат приза на победителите.", "date": "2019.10.11", "title": "Владо Карамазов се завръща в „Откраднат живот“"}
{"url": "https://www.monitor.bg:443/bg/a/view/bylgarija-moje-da-vleze-v-chakalnjata-na-evrozonata-do-uni-2020-g-177753", "text": "България може да се присъедини към валутно-курсовия механизъм ERM II през първото или през второто тримесечие на 2020 година. Това заяви ръководителят на Европейския съвет по банково преструктуриране Елке Кьоних пред БНР. Водещата институция в процеса е Европейската централна банка, а отговорът ѝ се очакваше в средата на лятото или в началото на есента. Кьоних допълни, че трябва да се види на какъв етап е изпълнението на критериите, за да може Европейската централна банка да даде зелена светлина. Елке Кьоних е първият високопоставен европейски представител, който очертава новите срокове. Тя следи процеса по присъединяването ни към т.нар. \"чакалня за еврозоната\", тъй като заедно с него ще влезем в тясно сътрудничество в банковия съюз. Това означава, че българските банки ще започнат да правят вноски в Европейския фонд по преструктуриране, а не в националния. Именно този фонд е част от съвета, ръководен от Кьоних. Макар и да изглежда изключително технически детайл, банковият съюз има пряко отражение върху българските банки. Най-големите от тях ще бъдат надзиравани пряко от Европейската централна банка, както и по-малки, ако от Франкфурт решат. Също така събираните от тях вноски за гарантиране на депозитите ще бъдат пренасочени към Брюксел, където е базиран Европейският фонд за банково преструктуриране, който е част от Европейския съвет за преструктуриране, ръководен от Елке Кьоних. \"България наистина ще бъде първата държава, ако всичко върви по план, която ще влезе в тясно сътрудничество с банковия съюз, въпреки че все още не е въвела еврото. Другата държава, която е заявила интерес, е Хърватия. И в двата случая трябва да знаете нещо, което може би е характерно за всички страни от Централна и Източна Европа, а именно - че големите банки, които имат представителство и в съответната държава, вече са част от нас. Това означава, че огромно количество банки няма да станат част от Единния фонд за преструктуриране… Има банки, които така или иначе са наши - т.е. правят вноски при нас. Досега техните компании извън еврозоната не са били част от работата ни, но когато се присъединят, нищо съществено няма да се промени\". Например, най-голямата банка у нас е италианска, но оперира в България с регистрация по българското законодателство и се счита за българска банка. Същото важи за банките, които са унгарска, белгийска или австрийска собственост, например. Повечето от тези банкови групи се считат за системни и за еврозоната, но българските им подразделения досега не са били част от общия надзор от Франкфурт. От Съвета по преструктуриране следят отблизо ситуацията: \"Те са поискали това тясно сътрудничество. Европейската централна банка вече направи оценка на качеството на активите на някои банки. В момента България се справя с някои задачи. Засега нещата изобщо не са свързани с нас, те са си работа на Единния надзорен механизъм. В същото време ние работим много добре с механизма, особено около ситуацията с Брекзит. Българските банки трябва да знаят за това и да го разбират. В крайна сметка, те се включват в нашия фонд, за да е сигурно, че можем да посрещнем каквото и да се случва\". Според Кьоних единственият въпрос, който ще засегне банките веднага, е свързан с фонда за преструктуриране: \"Веднъж, след като България влезе в тясно сътрудничество с единния банков съюз, българските банки ще започнат да плащат вноски в единния европейски фонд за преструктуриране. Също така, средствата, натрупани в националния фонд, трябва да се прехвърлят при нас. Ние вече водим разговори по този въпрос“. След като България влезе в чакалнята за еврозоната ръководената от Елке Кьоних институция ще одобри плановете за преструктуриране на българските банки. Съществуването на такива планове е задължителна процедура, смятана за буфер при евентуален негативен развой.", "date": "2019.10.11", "title": "България може да влезе в „чакалнята“ на Еврозоната до юни 2020 г."}
{"url": "https://www.monitor.bg:443/bg/a/view/the-chemical-broders-pusnaha-himichesko-oryjie-v-arena-armeec-177747", "text": "Уж били обикновени хора, които правят необикновена музика, както написа за тях The Guardian, но нищо обикновено няма в човек, чиято глава може да побере не само ритъма на безумните Gavanize и Hey boy, Hey Girl, но още повече да измисли и реализира всички откачени, на момента извратени видеа за мултимедията, с която The Chemical Brothers ни напълниха всяка мозъчна гънка в четвъртък вечер в зала Арена Армеец. Химичните братя присъединиха София в турнето си съвсем неочаквано, но напълно очаквано напълниха терена на голямата зала с фенове, които 20 години чакат да ги видят на родна земя. Британското дуо идва в момент, в който кариерата им е в истински възход и с шоу, което представиха за пръв път на тазгодишния фестивал „Гластънбъри“, а New Music Express написа за него: „Няма по-велик лайф денс спектакъл в света в момента“. Силните думи получиха единствено потвърждение в София. Порой от лазери през цялото време, стотици, дори хиляди светлини, идващи от всякъде, огромни диско топки, триметрови роботи, които стреляха с очи, два биса и какво ли още не бяха донесли у нас Ед Симънс и Том Роуландс. А „третият“ член, както го наричат – визуалният артист Адам Смит, буквално ни отвинти главите с мултимедия, която носеше особен носталгичен вкус в устата по рейв годините, но в същото време пренасяше феновете ту между решетките на затвор, ту по поляни с пеперуди, ту между роботи и какви ли не невероятни същества. Като магнит приковаваше очите и дори не се усещаш как си на концерт на любима банда, а нито веднъж не си погледнал към самите артисти. Но това е и тяхната цел, както   Стояха в тъмнината, между лазерите и свещенодействаха по милионите си копчета, докато въздействат на всяко сетиво с други похвати. В сетлиста не бяха пропуснали почти нищо – направиха доста от парчетата от новия албум No Geography, както се казва и турнето им, и дори завършиха основния си сет със заглавната песен. Хитовете, но в чисто нови аранжименти дебютираха за пръв път пред българска публика и всички крещяха, подскачайки “Push the button” на Galvanize, „Hey Boy, Hey Girl“ и \"Block Rocking Beats\". За да е пълно щастието, двучасовият им концерт беше стабилно подгрян от любимеца им Джеймс Холройд, с който пътуват от доста години. Иначе мълчаливите музиканти намигнаха на българските си фенове с едно „Дръж се здраво, София“, изписано на стената. Е, не се сдържахме!", "date": "2019.10.11", "title": "The Chemical Brothers пуснаха \"химическо\" оръжие в Арена Армеец"}
{"url": "https://www.monitor.bg:443/bg/a/view/elegantnijat-samsung-galaxy-a30s-e-novoto-popylnenie-v-magazinite-na-vivacom-177731", "text": "Новият Samsung Galaxy A30s вече е наличен в магазините на VIVACOM и онлайн на сайта на цена от 15.98 лв. на месец с план SMART XL. Смартфонът има елегантен и модерен дизайн, и се предлага в зелен, бял и черен цвят. Samsung Galaxy A30s използва зашеметяващия Super AMOLED 6,4-инчов Инфинити HD+ дисплей от край до край, със съотношение 19.5:9, който осигурява оптимално изживяване на картината. Моделът идва с три камери на гърба - 25 МР основна камера, която прави снимките по-ясни и ярки, независимо дали е ден или нощ, 5 MP камера, придаваща дълбочина на кадрите с функция „Фокус на живо“, за по-голямо открояване на обектите и 8 МР ултра широкоъгълен обектив, събиращ в изображението, видяното от човешкото око. За любителите на селфитата, устройството разполага с 16 МP селфи камера с вградено разнообразие от филтри за промяна на цвета и ефектите на снимката. Beauty ефектът автоматично подобрява тона на кожата, а селфи фокусът, кара лицето да изпъкне и да се фокусира на снимката. Samsung Galaxy A30s е с процесор Exynos 7904 (2x1.8 GHz + 6x1.6 Ghz) и батерия с капацитет 4000 mAh, което го прави много подходящ за продължително гледане на видео или играене на игри. Моделът разполага с 4 GB RAM и 64 GB вградена памет, както и със слот за MicroSD карта до 512 GB. Устройството има сензор за пръстов отпечатък, вграден в дисплея, което осигурява по-голяма сигурност и по-лесно използване.", "date": "2019.10.11", "title": "Елегантният Samsung Galaxy A30s e новото попълнение на VIVACOM"}
{"url": "https://www.monitor.bg:443/bg/a/view/osyden-za-ubijstvo-na-starica-poiska-700-bona-ot-prokuraturata-177750", "text": "Изтърпяващ присъда от 10 години и 8 месеца за убийството на старица от родното си село Медникарово затворник поиска от прокуратурата 700 бона под претекст, че не е следила за законността по време на досъдебното производство и че не е изпълнила функциите си на правозащитен орган. Исковата си молба навършилият наскоро 22 години Румен Славов е изпратил през август от затвора в Стара Загора, където пребивава от зимата на 2016-а, но „пропуснал“ да заплати държавната такса от 10 лв. В последствие парите били преведени и  на 8 октомври в закрито заседание състав на окръжния съд я е разгледал. Казусът е от 4 март 2016 година, когато в дома й е открита мъртва Каля Господинова Добрикова. 85-годишната самотно живееща жена е умряла от задушаване, след като преди това убиецът блудствал с нея. Няколко дни по-късно, на 11 март, е установен извършителят, ученик от професионалната гимназия по електротехника в Гълъбово и съсед на жертвата, който е направил самопризнания през разследващите. На 17 ноември в условията на съкратен процес е произнесена присъдата, която трябва да бъде изтърпяна в общежитие от закрит тип при първоначален строг режим. Тогава съдебният състав е произнесъл две присъди: една от 2 години и 8 месеца за блудството и втора от 10 години и 8 месеца за убийството. Румен е бил осъден да заплати и 30 000 лв. на близките на старицата, които обаче са обжалвали пред апелативния съд в Пловдив, който е потвърдил решението на старозагорските съдии. Нито на първа, нито на втора инстанция не са оспорвани първоначално направените самопризнания. На няколко пъти през изминалите години осъденият е искал да бъде преразгледано делото и да бъде възобновено разследването, но е получил категоричен отказ, вкрючително и от ВКС през 2019 г. Искът на затворника е по чл. 2, ал. 1, т. 4 от ЗОДОВ, според който държавата отговаря за вредите, причинени на граждани от разследващите органи, прокуратурата или съда, при налагане на наказание по НК или на административно наказание, когато лицето бъде оправдано или административното наказание бъде отменено, припомнят от съда. Той обаче е бил отхвърлен като недопустим с аргумента, че след като ищецът е осъден и присъдата е влязла в сила, няма данни за незаконни действия от страна на ответната страна, в случая прокуратурата. Минимум по 1 такова искане всеки месец се разглежда от съдиите в Стара Загора, най-често ищците се оплакват от неотговарящи на стандартите условия в затвора или следствените арести. Не липсват искания заради проточили се следствени дела, приключили без присъда, като претенциите варират от 30 000 до към 500 000 лв, обикновено съдът намаля до 10 пъти сумата. В случая жалващият се буквално е „гледал в тавана“, определяйки сумата от 700 бона, коментират дългогодишни юристи, запознати с практиката. Те предполага, че исковата молба е била написана „на коляно“ в килията от затворник с дългогодишен стаж.това обяснявало и първоначалното неплащане на таксата от 10 лв.  ", "date": "2019.10.11", "title": "Осъден за убийство на старица поиска 700 бона от прокуратурата"}
{"url": "https://www.monitor.bg:443/bg/a/view/graciite-i-skandau-sys-spektakyl-v-arena-armeec-177748", "text": "Уникална гала подготвят в художествената гимнастика на 21 ноември в \"Арена Армеец\" от 19:00 часа със специалното участие на \"Скандау\" и Deep Zone Project. В спектакъла \"Светът на златните момичета\" ще се включат настоящи национални състезателки от ансамбъла и индивидуалното, които България и светът толкова много обичат. Участнички на 14 клуба от София пък ще представят школите си от най-малките до вече порасналите гимнастички. \"В последните години нашият спорт се разви много и постигна големи успехи. Феновете ни в България и по света са стотици хиляди. Любовта между нас и тях ражда вяра, вдъхновява и зарежда със сили. Искаме да подарим на хората нещо красиво, за да дойдат с децата и приятелите си. Това е и основната причина да решим, че е време да започнем с тези спектакли\", коментира президентът на федерацията Илиана Раева. \"Любовта между \"златните момичета\" и публиката на живо е кратка, поради това, че спортният им път прелита бързо. Имаме много за показване. Имаме съчетания, които публиката обожава и ще бъдат показани именно на 21 ноември, както и други красиви изненади\", сподели още Раева.", "date": "2019.10.11", "title": "Грациите и \"Скандау\" със спектакъл в \"Арена Армеец\""}
{"url": "https://www.monitor.bg:443/bg/a/view/sedmichen-monitoring-7-11-oktomvri-2019-177760", "text": "Спомняте ли си сърдитата котка Гръмпи, превърната от собственичката си Табата Бъндсен в машина за пари? Въпрос на време беше и сърдитото момиче Грета Тунберг да бъде употребено. Това впрочем се случва от самото начало. Някои казват, че не било за пари. Тази седмица обаче мернах снимка, на която Грета се усмихва. Позира щастливо със знаменцето на лесбийките, гейовете, трансджендърите и останалите от тайфата. Май това й е единствената нахилена снимка. И актрисата Чарлийз Терон се забавлява по странен начин. Тези дни се появи снимка на осиновената й дъщеря (на 7 години), която всъщност й била син. Без коментар! Не само актьорите и екоактивистите гримасничат. Киното е вредно за фейса, твърдят специалисти на фирмата за козметика „Форео“, които са установили, че докато гледат хорър, лицата на зрителите се изкривяват от ужас поне 20 пъти. Трилърите предизвикват шокирана, напрегната или изненадана физиономия 50 пъти. Комедиите пък изкривяват устата в усмивка поне 115 пъти. Всичко това води до образуване на бръчки между веждите, покрай очите и около устата, а в краен резултат и до преждевременно остаряване. Това сигурно означава да имаш бръчки като на кино. Слухът, че извеждат ромски деца от училище и ги карат в разни приюти, изпразни няколко класни стаи. Да се говори за масова психоза е твърде пресилено, защото точно тези класни стаи и без друго са населени, само защото от това зависят нечии помощи. „Някой се опитва да подмени проблема, дневния ред и списъка ни от предизвикателства“, заяви по този повод образователният министър и хвърли четящата аудитория в джаза. Споко, родителите на опразнените класни стаи не са в тази група. Идат избори и слуховете са част от играта. Вече се чува, че на някои роми им било обещано да се возят безплатно в градския транспорт. Опа, ама те и така си го правят. Тази оферта не върви. На фона на истерията за децата, които може да бъдат взети от класната стая и уверенията как образователните експерти ги връщат там, се сещам за вица с ромчето, дето паднало в локвата: - Айше, шъ го мием ли или ново шъ си напрайм? Този слоган би трябвало да стои до главата на вестник „Сега“. Примери много, цитирам един от тях. Всички медии информират читателите си, че според главния прокурор Сотир Цацаров искането на ВМРО за закриване на Българския хелзинкски комитет (БХК) е неоснователно. Само в „Сега“ обаче заглавието е поднесено така: „Цацаров затвърди законността на Хелзинкския комитет“. Всъщност, в мотивите на прокуратурата не се казва нищо подобно. Там пише, че в сигнала до главния прокурор няма данни БХК да се финансира със средства от тероризъм или да извършва такава дейност, основания, при които единствено главният прокурор е легитимиран да сезира съда. Цацаров напомня също така, че гражданите имат конституционно право да се сдружават. Журналистическата версия е, че това било обрат в отношенията му с БХК, защото преди два месеца той е отказал да приеме годишния доклад на организацията за състоянието на правата на човека у нас. Четейки текста обаче, оставаме с впечатления, че грешката е в нечий друг телевизор и обрат има, но в отношението на журналистите от „Сега“, които най-после, след месеци самоцелни атаки, гръмки заглавия и наситени със злоба и ирония коментари, си намериха повод да харесат поне от малко главния прокурор. Отношението им не би трябвало да се мени като ветропоказател, но това са принципи в журналистиката, които в някои издания не са на почит. Бихме приели това за частен случай, но не е. Интерпретациите са тенденция в изданията на Иво Прокопиев, Сашо Дончев, Огнян Донев, за квакащи сайтчета даже не си струва да се говори. Какво е общото между тях? Топло, топло... Олигарсите знаят защо. Шефът на Съюза на грантаджиите в тога в България продължава да вири накривен калпак. Много важно, че го обвиняват в пристрастност и конфликт на интереси по делото за предсрочното освобождаване на Джок Полфрийман. Няма какво да се обяснява. Медиите бухалки го правят вместо него. Разглеждам листите на една формация, която е в процента на статистическата грешка и ми става едно мило, протестърско. Мислехте си, че не е останал протестър, който да не се е уредил я с грант, я с финансиране под масата, я с хубав съветнически пост? Я пак. Вижте листите на „ДееБъ“ и пак нека да си говорим. Същите хора, които мааха гащи по жълтите павета и блогърстваха, сякаш са на заплата, са отново на барикадата. И ти става едно хубаво на душата – хем революционно, комитско, хем ревливо. А също и екозелено – в нюанса на вечния кандидат на „ДееБъ“ Тома Белев. Хайде, неговата е ясна. Продължавам да не разбирам обаче с какво живеят някои професионални протестъри. Нямат ли кредити, не издържат ли семейства, как оцеляват, след като официално никъде не работят? Виц за един безделник, оставен от сродниците си да оцелява сам, докато те се борят за преференции: За да не се чудите с какво се занимавам, ще ви кажа... Занимавам се с общественополезен труд - лежа си и не преча на никого... Това са неприлични въпроси, които не бива да се задават. Позволиш ли си такъв лукс, значи си от онези медии, които попадат в забранителни и ограничителни списъци. В същото време онези, дето въртят латерната за 111-ото място, са най-несвободни, защото трябва да се придържат към опорките. Парадоксът е, че тези, които ти ограничават правото на изразяване и се опитват да те преформатират по свой образ и подобие, крещят, че били репресирани. Как бе, джанъм, ви репресират? Да не би да ви забраняват да тъчете на няколко стана – в „Дойче веле“, „Свободна Европа“, „Дневник“, „Капитал“, „Сега“, „Медиапул“? Нищо подобно – даже ви кичат с медали. Под формата на награди за „доблестна журналистика“. А ние, глупавите и грозните, само да отворим уста, и веднага ни наскачат озверели тролове. Или разни психари ни звънят по сто пъти, за да ни питат защо, аджеба, не ги харесваме. Те, разбираш ли, не могат да допуснат, че това е възможно. Ами, е. Петък, ден на майстора. Поредно провалено заседание в Народното събрание поради липса на кворум. Не й върви на опозицията. Цяла седмица точи зъби как ще сръфа министрите с повод и без повод. И в деня на Баш майстора – йок. Музикален поздрав за всички Баш майстори от медийното задкулисие, които и тази седмица се потрудиха върху производителността на фейкове: Майсторе, майсторе, пипни тука, майсторе, майсторе, майсторе, правиш го добре. Майсторлък е да се представяш за експерт в дадена област, а да демонстрираш пълно непознаване на материята или да тълкуваш правото както на теб ти изнася. Такъв пример дават една дузина грантови хрантутници в тога, които са се запънали, че било посегателство срещу независимостта на съдебната власт изискването към същата да се придържа към закона, да не произнася сервилни решения, за да угоди на кръга „Капитал“ и да спре да се държи като политическа формация. Много просто. Като искате да сте политици, късате тогата, хвърляте я на земята, ако искате даже може и да я стъпчете, за да е още по-изразително. И „Баш реформистите“ на съдебната система ви тургат за водач на листа с общински съветници. За да докажат, че всички критики за политиканстване са били основателни. „АРГО“ завераджиите преди време заявиха в прав текст кой е техният кандидат. Ако не бяха „лебедовите му зависимости“, Лозан Панов можеше да се уреди и на кандидатпрезидентски билборд. Много бързо забравиха за политическите кроежи обаче и отново започнаха да го лансират отново като независим съдия. Е, колко да е независим? Юристите протестъри се клонираха. Изборът на главен прокурор вече няма да е единствената нива, в която ще сеят и жънат зависимостите си. Ще продължат да се слюнчат експертно срещу Иван Гешев, докато в същото време громят кандидата за нов председател на комисията със сложното име КПКОНПИ. Правилата за избора още не бяха гласувани от ресорната парламентарна антикорупционна комисия, когато разните му там експерти с угрижен вид тръгнаха да споделят притесненията си. И на нероден Петко му кроят калпака.", "date": "2019.10.11", "title": "Седмичен мониtоринг  (7 – 11 октомври)"}
{"url": "https://www.monitor.bg:443/bg/a/view/vynshno-njama-danni-za-postradali-bylgari-pri-napadenieto-v-tyrgovski-centyr-v-manchestyr-177756", "text": "Няма данни за пострадали български граждани при нападението с нож в търговски център в Манчестър, Великобритания. Това съобщиха от  Министерството на външните работи. При инцидента са пострадали четирима души. Задържан е 40-годишен мъж по подозрение за нападението, чиито мотиви още не са официално обявени. Британската полиция апелира към гражданите да изпращат информация на телефон 101, ако разполагат с такава като цитират номера на инцидента, който е 1055 от 11.10.2019 г. Гражданите във Великобритания могат да подават и анонимни сигнали на телефон 0800 555 111. Посолство на Република България в Лондон следи ситуацията и е готово да окаже съдействие при необходимост. Телефон за връзка с ДП Лондон.: +44 20 7581 3144; +44 0 20 7584 9400. Дежурни телефони в извънработно време: + 44 20 7 5813144; + 44 20 7 5849400", "date": "2019.10.11", "title": "Външно: Няма данни за пострадали българи при нападението в търговски център в Манчестър"}
{"url": "https://www.monitor.bg:443/bg/a/view/razkriha-kakva-e-prichinata-za-katastrofata-s-kevin-hart-177754", "text": "Бързо и рисковано шофиране от страна на 28-годишния Джаред Блек – това е причината за . Докладът на разследващите органи посочва, че Блек, който е шофирал автомобила на звездата от „Агент и 1/2“ е карал с несъобразена скорост, като вследствие на загуба на контрол върху возилото, то се е блъснало в дърво. Блек и Харт са със сериозни травми на гърба. Годеницата на шофьора – Ребека Брокстерман е получила по-леки наранявания. Според разследващите нито един от тримата не е бил с предпазен колан по време на сблъсъка. Блек не е бил под влияние на алкохол или наркотици. гласи изявлението на Кевин Харт, което той направи чрез адвоката си Андрю Бретлър. По думите на юриста, актьорът е добре и продължава възстановяването си с физиотерапия у дома. Към момента звездата е освободил професионалния си график, като се очаква да се върне към ангажиментите си в началото на следващата година.", "date": "2019.10.11", "title": "Разкриха каква е причината за катастрофата с Кевин Харт"}
{"url": "https://www.monitor.bg:443/bg/a/view/po-programa-na-mon-uchenici-stavat-etnografi-v-muzeja-177741", "text": "Учениците ще влязат в обувките на етнографите и ще научат как се описват музейни експонати. Това ще бъде възможно чрез един от проектите по програмата на министерството на образованието и Българската академия на науките „Образование с наука“, която просветният министър Красимир Вълчев представи в Етнографския музей днес. Сред първите ученици, които станаха етнографи в музея, бяха възпитаници на Софийската математическа гимназия. Седмокласниците разгледаха всички зали, след което трябваше да изберат един предмет, който да опишат. За целта те попълниха специален етнографски дневник с данни за неговия размери, цвят, материал, форма. Втората задача, с която трябваше да се справят, е да посочат нещо от съвремието, което ще се намери място в музея след време. Децата изброяваха неговата културна стойност, как се произвежда, масов ли е, за какво се използва. според един от седмокласниците. Техният учител обясни, че заниманията им се провеждат извън учебно време. Учениците от 9-и клас на Националната природо-математическа гимназия „Академик Любомир Чакалов“ също проведоха занимания в Етнографския музей. Една част се тях се бяха настанили в стаята, свързана със семейните празници. Те се запознаха с празника на светците и символиката на трите свещника, градския имен ден от 20-и век, на който се хапват кафе и бонбони, както и рождения ден през социализма. Деветокласниците на НПМГ поседнаха на дивани на няколко десетилетия и имаха възможност да си направят Техните съученици пък трябваше да напишат кратка статия за професията на етнографа, вземайки интервю на някой от служителите в музея. „По какъв начин артефактите достигат до музея“, „Какви умения трябва да притежава етнографът“, „Какво изследва той“ са само част от въпросите, с които трябваше да си отговорят възпитаниците на НПМГ, за да напишат своята статия. Целта на програмата е повече ученици за посетят музеите и институтите на БАН, обясни по време на представянето ѝ Вълчев. Първата година ще се включат около 10 000 деца предимно от София, но следващата година нейният обхват ще се разшири. Те ще имат възможността да работят с различно научно оборудване, с каквото не всяко училище разполага. „Искаме БАН да влезе в училище, а и повече ученици да влязат в научните лаборатории“, допълни пък зам.-просветният министър Карина Ангелиева. Програмата има още два модула. Учените от БАН ще могат да посещават училищата и да разказват на учениците за научни проекти, обясни председателят на Академията акад. Юлиан Ревалски. Предвижда се и провеждането на летни школи за обучение на децата и учителите им. По програмата са одобрени разработени от институтите и музеите към БАН. Те са насочени към различни предмети в училище - математика, природни науки, информационни технологии, български език и литература, история, география, биология и гражданско образование. По време на официалното откриване бяха представени и част от тях. Най-голям интерес сред учениците предизвикаха химичните експерименти с калиев перманганат на д-р Петя Щерева от института по катализ. Те бяха част от демонстрациите по проекта „Химичният експеримент – метод, средство и условие за формирането на природонаучната грамотност“. Учениците от СМГ дори предложиха на младия учен да дойде да им преподава в химия в училище, но за тяхно съжаление разбраха, че тя вече работи в Първа английска езикова гимназия. Впечатление на децата направиха и Учените видяха демонстрация на холограма с купа, която можеха сами да завъртят на всякакви страни, да видят нейната дълбочина. Децата се запознаха още с лятната школа по биология, видяха студентската книжка на Христо Смирненски, онлайн игри за правопис, математическо домино, уреди за антропологични изследвания, управление на роботи и др.", "date": "2019.10.11", "title": "По програма на МОН: Ученици стават етнографи в музея "}
{"url": "https://www.monitor.bg:443/bg/a/view/4-tendencii-v-interiornija-dizajn-za-tazi-esen-177745", "text": "Независимо дали избират да предекорират дома си или просто да добавят малко свежест с детайл, българите непрекъснато търсят вдъхновение, когато става въпрос за интериорен дизайн. Търсенето онлайн ни показва и кои са трендовете тази есен. Vivre, водещият онлайн търговец на мебели и декорации в Централна и Източна Европа, очертава четири тенденции според най-популярните избори на клиентите си. Тайната на индустриалния стил при подреждането на стая е да добавиш няколко груби елемента, които обикновено се срещат във фабрики или складове. Занаятчиите често използват мед заедно с материали като тухла и сурова дървесина, за да произведат уникални декоративни предмети. Въпреки че някои може да смятат, че металът не е подходящ, когато става дума за дом, медните аксесоари могат да придадат допълнителна индивидуалност на всяка стая. Търсенето на мебели в индустриален стил се е увеличило с 20% в сравнение с предходната година, показват данните. \"Исканията за декорации и мебели с медни акценти се увеличиха на Vivre.bg, което ни накара да им посветим няколко специални кампании в началото на тази есен. Добавяме все повече и повече артикули с индустриални елементи - от декоративни предмети като осветителни тела, вази или огледала с дървени опори, до масички за кафе и кухненски аксесоари,“ казва Кристиана Мотузок, мениджър „Мебели и декорации“ във Vivre. Предлагано в широка гама от цветове и текстури, кадифето е един от трендовете, които ще дефинират тази есен. Деликатно съчетано с естествени текстури и флорални мотиви, то лесно може да намери своето място в декора на всеки дом. Онлайн търсенето на кадифени мебели се е удвоило за последната година. Повечето от клиентите търсят дивани, столове, завеси и възглавници. От искрящи тонове до пастелни нюанси, кадифените акценти внасят деликатна елегантност, независимо от стила, с който биха се асоциирали. \"Хората смятат кадифето за твърде изискващо за апартамент или твърде трудно за поддръжка, но тази година материята, съчетана с фини текстури, се завърна сред главните предпочитания на българите. Отговаряме на това нарастващо търсене със специална селекция от продукти и с дизайнерски предложения, които биха подкрепили този тренд“, разказва още Кристиана Мотузок. За да създадете приветлива атмосфера вкъщи Vivre предлага фокус върху детайлите. Една-единствена картина може да озари декора - независимо дали е пейзаж, женски портрет или абстрактно произведение на изкуството. Завесите и аксесоарите за закопчаване, както и другите функционални елементи, свързани с тях, са детайлите, завършващи интериора на дома. Лампите превръщат в акцент определени кътчета на стаята с помощта на светлини и сенки. Мебелите и текстилът в ярки цветове са сред най-популярните есенни тенденции. Цветът “жив корал,” избран за нюанс на годината през 2019 г. от Института по цветове Pantone, поставя акцент върху декоративните предмети в спалнята или хола. Оранжево-розовият тон и финият златист оттенък могат да бъдат подчертани с помощта на метални детайли. Един от най-лесните, но дръзки начини да включиш яркия оттенък в дома си, е да сложите голяма мебел пред неутрален фон. Коралов на цвят диван мигновено ще „стопли“ пространството, доминирано от студени тонове. Поставянето на мебел-акцент или морски аксесоари са начините да придадете спокойна атмосфера на стаята.", "date": "2019.10.11", "title": "4 тенденции в интериорния дизайн за тази есен"}
{"url": "https://www.monitor.bg:443/bg/a/view/arestuvaha-cajsa-bashta-mu-poluchil-syrdechna-kriza-177749", "text": "В хода на масирана акция под надзора на специализираната прокуратура с участие на служители на ГДБОП и Криминална дирекция при МВР в Стара Загора, около 15 ч. днес бе задържан добре познатият от близкото минало Дончо Иванов – Цайса. Арестът е станал на улица „Гурко“ 104, където живее бащата на Цайса-Иван Дончев. При появата на маскираните полицаи пенсионерът е получил сърдечна криза и се е наложило отвеждането му с линейка в Спешното отделение на УМБАЛ „Проф. д-р Стоян Кръстевич“, съобщиха живеещи в близост, които са станали неволни зрители на екшъна. Близо час прекара проснат на земята с белезници на гърба 40-годишният Дончо, който се прочу с побоя над футболния рефер Светозар Маринов през 2001 година преди срещата на местния „Берое“ с ЦСКА. Няколко години по-късно със самоделна бомба бе взривен автомобилът, ползван от майка му. През 2015-а пък бившият кикбоксьор бе задържан с крадено от Несебър БМВ335, като в купето бе намерен пистолет със заличени номера. 40-годишният старозагорец е съден за кражби. Според добре осведомени източници акцията е за търговия с наркотици, предполагало се, че част от дрогата е укрита в гаража на Цайса. Междувременно са били претърсени още няколко адреса на други познати от ъндърграунда герои.  ", "date": "2019.10.11", "title": "Арестуваха Цайса, баща му получил сърдечна криза "}
{"url": "https://www.monitor.bg:443/bg/a/view/jena-se-prostrelja-v-magazin-dokato-pochistva-pushka-177758", "text": "Жена се е простреляла в оръжеен магазин на ул „Раковски” в Сливен, съобщиха от ОДМВР – Сливен пред „Фокус“. Според полицията става въпрос за злополука. Жената се е простреляла, докато почиства въздушна пушка. Тя е била изнесена от мястото на носилка и транспортирана с линейка към МБАЛ „Д-р Иван Селимински”, където в момента я оперират. На мястото на инцидента все още има полицейски екип.", "date": "2019.10.11", "title": "Жена се простреля в магазин, докато почиства пушка"}
{"url": "https://www.monitor.bg:443/bg/a/view/16-velosipedisti-zaginali-na-pytja-prez-2019-a-177757", "text": "16 велосипедисти са загинали на пътя от началото на годината до 30-ти септември. Ранените при пътнотранспортни произшествия пък са 293, сочат данните на Главна дирекция „Национална полиция“. През 2018-а пострадалите велосипедисти са били 393, а жертвите - 21. Инспектор Валентин Костов от отдел „Пътна полиция“ при СДВР пък запозна учениците от столичното 18-то СОУ „Уилям Гладстон“ с правилата за велосипедистите на пътя като част от кампания за безопасно движение. Петокласниците от училището се качиха в кабината на камион, за да могат да видят къде са “мъртвите точки”, в които шофьорът не може да ги види в огледалата. Децата бяха запознати със спецификите на движение на камионите на пътя, кои са основните рискови ситуации и как могат да ги избегнат. Обучението за безопасна интеракция между велосипедистите и камионите на пътя в 18-то СОУ „Уилям Гладстон“ се проведе като част от първата за България седмица, посветена на шведските култура и бизнес. Специален гост на събитието бе шампионът на България за 2015 година - автомобилният състезател Григор Григоров, който разказа интересни моменти и рискови ситуации, в които е попадал. „От дете съм зад волана. И с годините осъзнах, че безопасността е най-важното. На състезанията ние слагаме каски, колани. Имаме ролбари, които ни обезопасяват. За мен е важно да предам моя опит на децата и по някакъв начин да им въздействам, за да бъдат по-предпазливи на пътя.“, каза най-младият и обещаващ наш рали състезател Григор Григоров.", "date": "2019.10.11", "title": "16 велосипедисти загинали на пътя през 2019-а"}
{"url": "https://www.monitor.bg:443/bg/a/view/vodach-na-marshrutka-naryga-drug-shofior-v-tunela-na-lulin-177743", "text": "Водач на маршрутка наръга с нож друг шофьор след скандал в тунела на столичния квартал \"Люлин\", съобщи БНР. Инцидентът е станал към 14.30 часа. Възникнало е спречкване между двама шофьори, които са на 47 и на 45 години. По-младият получил порезна рана от нож. На мястото на инцидента са изпратени патрули на СДВР и Девето РУ. Пострадалият мъж е откаран в болница за оказване на медицинска помощ, а 47-годишният мъж е задържан. В рамките на предприетото разследване ще се изясняват всички обстоятелства, довели до инцидента. По първоначална информация, инцидентът е станал след засичане на пътя.   ", "date": "2019.10.11", "title": "Водач на маршрутка наръга друг шофьор в тунела на \"Люлин\" (ОБНОВЕНА)"}
{"url": "https://www.monitor.bg:443/bg/a/view/angelite-na-megz-dojat-kravi-v-novo-ueb-rialiti-177746", "text": "Ева Георгиева, Биляна Лазарова и останалите модели, титулувани като Ангелите на Мегз ще се впуснат в бурна надпревара към короната на новото уеб риалити Top Queen. Шоуто се провежда отново под опеката на модната дизайнерка (която движи събитията и в Instagram Queen). Този път обаче Каканашева се опитва да внедри благотворителната дейност като основен „герой“ в предаването си. пише Мегз в социалните мрежи. „Социално-благотворителният привкус“ на шоуто, както се изразява самата тя, пък се изразява в предизвикателства към състезателките като разхвърлянето и събирането на пластмасови отпадъци от плувен басейн на открито, както и доенето на крави. Първият епизод на Top Queen ще бъде излъчен на 15 октомври по vbox7.", "date": "2019.10.11", "title": "Ангелите на Мегз доят крави в ново уеб риалити"}
{"url": "https://www.monitor.bg:443/bg/a/view/tajfunyt-hagibis-otloji-kvalifikacijata-na-suzuka-177737", "text": "Ръководството на Формула 1 реши да отмени всички активности на пистата \"Сузука\" в събота, заради опасността от тайфуна Хагибис. Очаква се бурята да премине най-близо именно тогава, но за неделя обстановката би трябвало да се нормализира, сочат прогнозите. Квалификацията за Гран при на Япония бе преместена за неделя, четири часа преди самото състезанието, което означава, че трябва да се проведе в 4:00 часа сутринта българско време. Трета свободна тренировка няма да има, така че отборите ще трябва да сгъстят програмите си и да се съберат в две сесии. Ако настъпят усложнения, така че квалификацията да не може да се проведе дори и в неделя, в такъв случай пилотите на стартовата решетка ще се наредят според времената от втората свободна тренировка. Досега в Япония е имало два подобни случая, когато квалификацията беше преди самия старт – през 2004 и 2010 г. Пилотът на „Мерцедес“ Валтери Ботас бе най-бърз и в двете свободни тренировки днес, като остави зад себе си своя съотборник Люис Хамилтън. Съотношението на силите се запази почти същото като от първата сесия, като основната разлика направи Макс Верстапен. Холандецът изпревари „Ферари“ за трета позиция, на която сутринта бе Шарл Леклер. Себастиан Фетел се нареди пети, а Алекс Албън затвори шестицата. Именно тази подредба ще се запази на стартовата решетка в неделя, ако тайфунът осуети плановете за провеждане на квалификация. Пилотът на „Ферари“ Шарл Льоклер призна, че изоставането на „Скудерията“ от „Мерцедес“ в първите две тренировки е изненада. Той пристигна в Япония с четири последователни полпозишъна. \"Мисля, че изпълнихме плана си за тренировките, което е най-важното. Изглежда, че ни липсва скорост, което е изненада. В последните състезания бяхме доста бързи и очаквахме нещо подобно и тук, но се оказва, че случаят не е такъв\", коментира пилотът от Монако. Според Льоклер резултатите от втората тренировка малко или много показват каква ще бъде картината за целия уикенд.  ", "date": "2019.10.11", "title": "Тайфунът Хагибис отложи квалификацията на „Сузука“"}
{"url": "https://www.monitor.bg:443/bg/a/view/cska-izkushava-stamen-belchev-s-dvojna-zaplata-177744", "text": "Въпреки че треньорът на „Арда“ Стамен Белчев публично отрече за оферта от ЦСКА, преговорите между двете страни са в напреднала фаза, изтече информация от „Армията“. Както „Монитор“ писа, преговорите с Любослав Пенев са замразени заради финансови различия и желанието на спеца да има чистка в състава, което накара ръководството на „армейците“ отново да потърси Белчев. Към момента спецът отказва да се завърне начело на ЦСКА, което принуди 31-кратните шампиони да излязат със значително подобрена финансова оферта, която е двойно по-голяма от настоящата заплата на треньора в Кърджали. Очаква се отговорът на Белчев, който при предишния си престой успя да се задържи година и половина начело на ЦСКА, да бъде даден до края на седмицата. Ако той е положителен, хасковлията ще поеме тима и ще го води в гостуването на „Локо“ (Пд). Ако обаче се стигне до отказ, начело на „червените“ на „Лаута“ ще е сегашният временен наставник Милош Крушчич. Който и обаче да е треньор на ЦСКА, ще трябва да се оправя без основен футболист. Опорният халф Жанио Бикел ще претърпи операция на рамото и ще е извън игра около месец. От два дни ЦСКА е на лагер в Банско, а в събота в Благоевград от 17 часа ще изиграе контрола срещу „Пирин“.", "date": "2019.10.11", "title": "ЦСКА изкушава Стамен Белчев с двойна заплата"}
{"url": "https://www.monitor.bg:443/bg/a/view/picata-na-bydeshteto-s-brashno-ot-shturci-i-vodorasli-177738", "text": "Организаторите на научен фестивал поръчаха на експерт да направи пица \"Маргерита\", каквато ще ядат хората през 2039 г., като демонстрация как науката ще определи бъдещето на храната, съобщи в. \"Дейли мейл\". Предложената от приложния футурист Том Чийзрайт пица е с брашно от щурци, доматите са отгледани без почва, а \"сиренето\" е от ядки - бадеми или кокос. \"Зехтинът\" е от водорасли. Резултатът прилича на обикновена пица, но за да стигне до масата, е необходима авангардна химия на храните. На вкус обаче пицата на бъдещето е съвсем приемлива. Тестото е като хляб с квас. Доматите са дори по-сладки и ароматни. Сиренето обаче е гумено. Някои не харесват и миризмата и останалия послевкус. Заради увеличаващото се население в света и променящия се климат, откриването на нови начини за производство на храна е ключово за устойчивото изхранване. Майстор-готвачите на бъдещето ще трябва да използват продукти, отглеждани хидропонно - без истинска пръст, в осветени с LED ферми. Основното качество на храната ще е устойчивото производство, прогнозират експерти. \"Пицата на бъдещето за фестивала \"Големия взрив\" е направена с налични технологии, но се задават големи промени - каза Том Чийзрайт. - Съвсем близо сме до произведеното в лаборатория месо и сирене, както и до гигантските вертикални ферми, които ще доставят зеленчуци в супермаркетите\". \"Пицата на бъдещето може да е от съставки, които не са виждали нито слънце, нито поле. Възможно е тя да е отпечатана триизмерно от робот-готвач и след това опърлена внимателно по краищата с лазерен грил. Това е само идея какво може да крие бъдещето\" - добави Чийзрайт.", "date": "2019.10.11", "title": "Пицата на бъдещето: с брашно от щурци и водорасли"}
{"url": "https://www.monitor.bg:443/bg/a/view/dancho-jovchev-kvotata-na-dejvid-e-za-cjala-bylgarija-177725", "text": "Легендарният ни гимнастик Йордан Йовчев бе категоричен, че олимпийската квота на Дейвид Хъдълстоун е за цяла България. \"Беше едно невероятно изживяване. Дейвид имаше уникален ден. Заедно с Йордан Александров надградиха много. Надявам се, че ще имаме добър отбор за европейското първенство догодина. Сега сме малко по-спокойни за обезпечаването на подготовката на състезателите\", коментира Йовчев след успеха на Хъдълстоун на световното първенство по спортна гимнастика. \"Дейвид е още много млад. Трябва му време и сила, защото за допълнителна трудност на съчетанията, трябва да си як. Другото нещо е психическата устойчивост. Иначе не смятам, че има такава пропаст спрямо големите\", заяви още Йовчев на въпрос какво дели българите от елита в гимнастиката. Талантливият ни гимнастик сподели, че квотата за олимпиадата е сбъдната мечта: \"Чувството е много готино. Знаеш, че си помогнал на федерацията по спортна гимнастика и на България.\" Президентът на федерацията ни Красимир Дунев пък разкри, че сега целта пред Хъдълстоун е финал в многобоя на Игрите в Токио. \"Отделно той ще наблегне на прескок и успоредка\", добави Дунев. Националният треньор Милко Танкушев също потвърди усилията за събиране на конкурентен отбор за европейското първенство. \"Нямаме много хора, но ще съберем момчетата, които имаме, за да ги подготвим\", каза Танкушев. Другият ни успешен гимнастик Йордан Александров продължава кариерата си с мисълта за шампионата на Стария континент и предстоящите Световни купи. В края на месеца той се връща в САЩ, където завърши обучението си, но ще продължи да се готви там.", "date": "2019.10.11", "title": "Данчо Йовчев: Квотата на Дейвид е за цяла България"}
{"url": "https://www.monitor.bg:443/bg/a/view/anglichanite-kleknaha-otkazaha-se-ot-bojkot-177740", "text": "Националите на Англия няма да напускат самоволно терена на стадион „Васил Левски“ при расистки обиди, а ще спазват 3-стъпковия протокол на УЕФА. Това стана ясно след среща между селекционера на „трите лъва“ Гарет Саутгейт и лидерите на отбора. Решението на практика означава, че островитяните се отказват от първоначалните си закани да бойкотират мача, след като преди ден протестно писмо в УЕФА бе изпратено от президента на БФС Борислав Михайлов. Саутгейт бе категоричен, че разбира реакцията на Михайлов и подчерта, че англичаните не искат ескалация на напрежението преди двубоя. \"Мога напълно да разбера начина, по който се чувства президентът на БФС, коментира спецът. - Ако аз бях на неговото място, вероятно щях да се почувствам по същия начин. Мисля, че думите ни бяха препредадени в България по определен начин, който може да изглежда провокативен, а ние не искаме да създаваме напрежение. Не гледаме на другите държави от позицията на безгрешни. УЕФА има определен начин на действие и ние трябва да имаме вяра в него\", допълни Саутгейт, „Имахме среща с Гарет Саутгейт, който ни обясни каква е процедурата на УЕФА. Сега като играчи трябва да дадем шанс на евроцентралата да поеме тази отговорност и да се справи със ситуацията“, заяви звездата на „Манчестър Сити“. В същото време УЕФА прати за съдия на мача в София хърватина Иван Бебек, който ще решава евентуални проблеми със скандирания от трибуните. 42-годишният рефер в личния си живот работи като застраховател и до момента е свирил само един мач на националния отбор на България. Това е европейската квалификация срещу Ейре на 28 март 2009 г., когато правим 1:1 като гост.", "date": "2019.10.11", "title": "Англичаните клекнаха, отказаха се от бойкот"}
{"url": "https://www.monitor.bg:443/bg/a/view/164-shofiori-osydeni-za-transportni-prestyplenija-177727", "text": "По обвинение на Районна прокуратура – Велико Търново 164 шофьори са осъдени и санкционирани за извършени транспортни  престъпления през първите девет месеца на годината. От тях 134 са наказани за шофиране след употреба на алкохол или наркотични вещества. Санкционираните лица за управление на МПС  в срока на изтърпяване на наказанието лишаване от право за управление на МПС, след като са били наказани за същото деяние по административен ред, са 16 на брой. Девет шофьори са осъдени за това, че са си служили с контролни знаци, издадени за друго МПС и петима за това, че при управление на автомобил са нарушили правилата за движение и са причинили телесни повреди или имуществени вреди. От наказаните за извършени транспортни престъпления, 59 лица са осъдени на лишаване от свобода, като от тях 13 ефективно. На 52-ма са наложени глоби в общ размер 24 690 лв.", "date": "2019.10.11", "title": "164 шофьори осъдени за транспортни престъпления"}
{"url": "https://www.monitor.bg:443/bg/a/view/obshtinskite-bolnici-si-iskat-nadlimitnite-sredstva-za-tri-godini-177742", "text": "Националното сдружение на общинските болници (НСОББ) категорично заявява, че жизнено важно за оцеляване на общинските болници е незабавното изплащане на заработени и незаплатени от НЗОК така наречените „надлимитни“ средства за 2015, 2016 и 2017 години, които варират между 3-4 % от общата сума за болниците. Това става ясно от декларация на Сдружението, изготвена на база взетите на провелото се миналата седмица Общо събрание. „Настояваме неусвоените бюджети на общинските болници за период от м. януари до м. август 2019 година да бъдат пренасочени от НЗОК за изплащане на „надлимитните“ суми. НЗОК разполага с достоверна информация за точния размер на тези средства“, се казва в декларацията. Припомняме, че Българска болнична асоциация, Националното сдружение на частните болници и Национално сдружение на областните многопрофилни болници за активно лечение, вече изразиха своята пълна подкрепа на справедливитие искания на Сдружението на общинските болници в България, в която се настоява за незабавно изплащане на „надлимитната” дейност. „Присъединявайки се към исканията на Съюза на общинските болници в България, ние категорично настояваме за незабавно изплащане на извършената, но неразплатена дейност на болниците и и лечебните заведения”, написаха в позицията си болничните асоциации. От Сдружението на общинските болници предлагат и решения, свързани с преодоляване на проблемите в общинското здравеопазване. „Предвид задълбочаващия се кадрови дефицит в страната, който не може да бъде решен в средносрочна перспектива, считаме за необходимо в НРД-2020 да бъде включена възможност специалисти, назначени на половин щат, да бъдат включени в Приложение № 1, като изпълнители на КП, в това число В подкрепата на това предложение е и практиката на Надзорния съвет на НЗОК за някои лечебни заведения да бъде направено това изключение. С това решение ще бъде запазен принцип на равнопоставеност, гарантиран от НЗОК, като основната му функция. Предлагаме на специалисти по вътрешни болести да се върне правна възможност чрез МС да могат като ендокринология, пулмология, кардиология. При необходимост и по преценка на специалист по вътрешни болести да се извършват консулти от тесни специалисти по съответната специалност, в това число и назначени на гражданския договор към лечебното заведение. Настояваме за адекватно увеличаване цените на клиничните пътеки през 2020 година, с което ще се намали дисбаланса между така наречените „печеливши“ и „непечеливши“ клинични пътеки. При разработката на нови медицински стандарти и с цел намаляване на „корпоративни“ интереси, в работните групи да бъдат включени задължително представители на общинските болници. Това решение ще позволи действащите високи изисквания, заложени в медицински стандарти, да се синхронизират както с наличен кадрови, така и финансов дефицит. Предлагаме през 2020 година на болниците да се спускат годишни прогнозни бюджети, поради обективната невъзможност от централизирано разпределение на „твърдите“ помесечни и годишни приходи на лечебните заведения, които обслужват региони с различна нозология, структурния състав на населението, с различен мащаб и структура. Предлагаме на Отделенията по анестезиология и интензивно лечение с второ ниво на компетентност да се заплаща извършването на КПр №3 „ Интензивно лечение, мониторинг и интензивни грижи с механична вентилация и/или парентерално хранене\" и КПр № 4 „Интензивно лечение, мониторинг и интензивни грижи без механична вентилация и/или парентерално хранене”, които реално се извършват в тези структури, но не се заплащат от НЗОК по формални причини“, се казва в декларацията. Представители на Управителния съвет на СОББ заявят, че са силно обезпокоени и от очакваното увеличаване на минималната работна заплата за страната, считано от 1 януари 2020 година, без ясна обосновка откъде ще дойде допълнителен финансов ресурс за това увеличение, дали от МЗ или от съответното увеличаване на цени на клинични пътек", "date": "2019.10.11", "title": "Общинските болници си искат „надлимитните“ средства за три години "}
{"url": "https://www.monitor.bg:443/bg/a/view/investiciite-v-avtomobilostroeneto-dostignaha-170-mln-lv-177730", "text": "За последната календарна година, само по Закона за насърчаване на инвестициите (ЗНИ), са подкрепени инвестиции в заводи, свързани с автомобилостроенето, за 170 млн. лв.. Това каза заместник-министърът на икономиката Лъчезар Борисов по време на откриването на „Международния автомобилен салон в София 2019 г.“ Според Борисов автомобилната индустрия е един от браншовете, който постига целите на устойчивото развитие. „Страната ни е достоен партньор и лидер в региона по финансова стабилност, макроикономическо развитие и състояние на кредитния рейтинг“, допълни ресорният министър. Инвестициите може да открият над 3000 нови работни места в страната. По думите зам.-икономическия министър, България може да бъде силен инвестиционен партньор на всички автомобилни производители, а през последните години развитието на аутомотив сектора в страната е изключително положително и все по-динамично. Днес започна изложението „Международен автомобилен салон в София 2019 г.“, на което столичани могат да видят 250 автомобила от над 40 производители. По време на откриването му присъстваха министърът на транспорта Росен Желязков, министърът на младежта и спорта Красен Кралев, депутати и представители на работодателските организации. „Автомобилен салон София 2019“ ще бъде най-значимото събитие в автомобилната индустрия в Европа, заяви транспортният министър на откриването. Желязков подчерта, че изложението вече не е само с търговски характер, а се е превърнал в събитие от международен ранг. Министър Желязков коментира, че експонатите дават ясна представа в каква посока се развива автомобилната индустрия. „Ще осъзнаем, че утрешният автомобил няма да е вчерашния. Сега говорим за алтернативни горива или алтернативно задвижване на автомобилите, след време ще говорим за „ретро“ задвижване“ каза още той. „Развитието на новите технологии и въвеждането на иновациите в автомобилния сектор спомагат превозните средства да стават все по-достъпни“ добави Желязков. Той подчерта, че правителството полага усилия за въвеждане на гъвкава политика за обновяване на парка, защото така ще се осигури по-сигурен, безопасен и екологосъобразен транспорт.", "date": "2019.10.11", "title": "Инвестиции за 170 млн. лева в автосектора откриха 3000 работни места"}
{"url": "https://www.monitor.bg:443/bg/a/view/stara-vrajda-zavyrshi-s-namushkvane-s-djobno-nojche-177736", "text": "Стара вражда между двама жители на септемврийското село Славовица завърши с намушкване с джобно ножче в корема на единия от опонентите. Това съобщи говорителят на пазарджишката областна полицейска дирекция Мирослав Стоянов. Случката се разиграла снощи около 19:30 ч. на улица в септемврийското село Славовица. Възникнал скандал между живеещите в селото Б.К. – 60 г. и 57-годишния С.К. Напрежението бързо ескалирало и Б.К. извадил джобно ножче, с което нанесъл няколко прободни рани в областта на корема на своя опонент. Пострадалият бил транспортиран и настанен в МБАЛ - Пазарджик без опасност за живота. На мястото са пристигнали екипи на полицейското управление в Септември, които задържали в ареста нападателя. Оказало се, че в основата на скандала е стара вражда между двамата. По случая е образувано полицейско производство, работата по неговото изясняване продължава.", "date": "2019.10.11", "title": "Стара вражда завърши с намушкване с джобно ножче"}
{"url": "https://www.monitor.bg:443/bg/a/view/nov-rekord-za-amerikanska-zvezda-v-sportnata-gimnastika-177728", "text": "Олимпийската шампионка Симон Байлс от САЩ стана първата гимнастичка в историята, която печели пет световни титли в многобоя на световно първенство. 22-годишната Байлс триумфира на шампионата в германския град Щутгарт и отново се окичи със златото след 2013, 2014, 2015 и 2018 година. Американката събра 58.999 точки и изпревари с внушителните 2.100 точки преднина пред завършилата на второто място Сицзин Тан (Китай). С бронза се окичи Ангелина Мелникова от Русия с 56.399 точки. Байлс вече има 16 златни отличия от световни първенства и общо 22 медала, като е само на един от рекорда на Витали Щербо (Беларус), който тя може да подобри още във финалите на отделните уреди. /БТА", "date": "2019.10.11", "title": "Нов рекорд за американска звезда в спортната гимнастика"}
{"url": "https://www.monitor.bg:443/bg/a/view/petima-namushkani-s-noj-v-tyrgovski-centyr-v-manchestyr-177733", "text": "Петима души бяха намушкани днес с нож в търговски център в северния английски град Манчестър, съобщи Би Би Си. Нападението е извършено в кафенето „Старбъкс“ в мола \"Арндейл\" в центъра на града. Той бе евакуиран и полицията го претърсва. \"Можем да потвърдим, че петима души са ранени с хладно оръжие и откарани в болница\", каза полицията в комюнике. Тя допълни, че разследването се поема от органа за борба с тероризма. На мястото е арестуван около 40-годишен мъж по подозрение, че той е извършителят на нападението.", "date": "2019.10.11", "title": "Петима намушкани с нож в търговски център в Манчестър"}
{"url": "https://www.monitor.bg:443/bg/a/view/fandykova-razshirjavame-bul-lomsko-shose-dogodina-177734", "text": "Догодина може да започнем разширението на столичния булевард „Ломско шосе“ от едноименната метростанция до жп линията. Това обяви кметът на София Йорданка Фандъкова на среща с граждани в район „Връбница“. Тя изброи и други важни проекти, по които се работи в района. Сред тях са транспортната инфраструктура между двете части на жк \"Обеля\", поетапното отчуждаване и изграждане на бул. \"Черни Дрин\", изграждането на бул. \"Обелско шосе\" - от бул. \"Панчо Владигеров\" до Околовръстен път. Фандъкова съобщи също, че са готови и с проект за нова метростанция между бул. \"Сливница\" и жк \"Обеля\". \"В района продължаваме изграждането на канализация в квартал \"Модерно предградие\". Защитихме 400 млн. лв. за изграждане на канализация на местата, на които няма на територията на цялата община“, изтъкна Фандъкова. Междувременно във Фейсбук тя обясни, че до няколко седмици ще приключат строителните дейности по първите станции от третия лъч на метрото, след което ще започнат изпитанията на влаковете. Първият етап от третата линия с дължина 8 км от е \"Подуяне\" до \"Красно село\". Вторият е 4 км от \"Красно село\" през \"Овча купел\" до Околовръстния път при Горна баня. \"В последните 10 години изградихме 80% от метромрежата на София. Започнахме от 9 км, сега имаме 40 км и още 12 в строителство\", написа още кандидатът за нов мандат на ГЕРБ-СДС. Отново в социалната мрежа Фандъкова представи и приоритетите си за историческа София. Сред тях са експонирането на археологическите находки при църквата „Света Неделя“ и обновяването на площада, реставрация на сгради паметници на културата, възстановяване на минералните бани в Банкя, Горна баня и „Овча купел“, както и изграждането на втори археологически парк на неолитното селище в „Слатина“.", "date": "2019.10.11", "title": "Фандъкова: Разширяваме бул. „Ломско шосе“ догодина"}
{"url": "https://www.monitor.bg:443/bg/a/view/belgija-se-klasira-na-evropejskoto-rusija-na-krachka-177732", "text": "Белгия разби у дома аутсайдера Сан Марино с 9:0 и си гарантира преди всички останали участието на Евро 2020. Бронзовият медалист от Мондиал 2018 няма как да бъде изместен от едно от първите две места в група I на квалификациите за шампионата на Стария континент. Гостите успяха да удържат нулевото равенство цели 28 минути, след което до края на първата част получиха шест попадения, а през второто полувреме паднаха още 3. В същата група Русия смачка Шотландия с 4:0 и се нуждае от само две точки за класиране. В група G Полша спечели убедително с 3:0 при визитата си на Латвия и продължава да оглавява класирането. Роберт Левандовски (9, 13, 76) отново блесна за „Дружина полска“, записвайки хеттрик на сметката си. В балканския сблъсък Северна Македония надви у дома Словения с 2:1, а Австрия обърна гостуващия тим на Израел с 3:1. След тези резултати поляците са лидери с 16 точки пред Австрия с 13, а Северна Македония и Словения са с по 11. В същото време финалистът от Мондиал 2018 Хърватия срази у дома Унгария с 3:0 и продължава да е едноличен лидер в група Е, а в другия двубой Словакия и Уелс завършиха 1:1. В класирането хърватите са лидери с 13 точки, следвани от Словакия с 10 и Унгария с 9. В група С Холандия записа трудна победа над Северна Ирландия с 3:1 след два късни гола за пълния обрат на стадион „Де Куип“ в Ротердам. Така „лалетата“ се изравниха по точки с Германия, оглавявайки класирането заради по-добрите показатели в директните мачове с Бундестима. Със същия актив от точки е и Северна Ирландия, но и с мач повече. 16 ч. Грузия – Ейре  19 ч. Дания – Швейцария  19 ч. Фарьорски острови – Румъния 21.45 ч. Норвегия – Испания  Малта – Швеция 19 ч. Босна и Херцеговина – Финландия 21.45 ч. Лихтенщайн – Армения Италия – Гърция", "date": "2019.10.11", "title": "Белгия се класира на европейското, Русия на крачка"}
{"url": "https://www.monitor.bg:443/bg/a/view/sardinci-simulirat-ptp-sys-zamrazen-gligan-chaka-gi-pandiz-177715", "text": "До пет години решетки и по 1500 евро глоба могат да отнесат двамата сардинци, които преди няколко дни се сблъскаха с автомобила си в глиган. Оказва се обаче, че дивото прасе е било замразено и сега с къръците се занимава прокуратурата в град Темпио Паузания. Магистратите обвиняват двамата тарикати в симулиране на пътно-транспортно произшествие, както и в опит за измама и ощетяване на областната хазна на о. Сардиния. Скандалното произшествие се случва призори на пътя покрай намиращото се в северната част на острова и на брега на морето курортно селище Санта Тереза Галура. Според двамата къръци те отивали с колата на единия от тях към родното им градче Соро. Изневиделица обаче пред тях се изпречил глиган, по думите им те не могли да предотвратят удара, праснали животното фронтално, а автомобилът им бил изхвърлен в канавката със сериозни щети по предницата и дясната страна. Слава Богу, двамата останали живи и както постановяват местните закони, звъннали не само в полицията, но и в лесничейството, чиито служители трябвало да засвидетелстват черно на бяло инцидента. Просто защото при причинени от диви животни щети на МПС-та те се поемат от бюджета на областната управата и по-специално от нейния горски отдел. Полицаите дошли бързо, бързо, после се появил и лесничеят, но преди да подпише протокола, той настоял глигана да бъде прегледан и от ветеринар. Ами някои от раните по дивото прасе му се сторили необичайни, нетипични за сблъсък на животно с автомобил. Когато ветеринарят дошъл, той не само прегледал външно дивото прасе, но и решил да му направи нещо като аутопсия. И направо останал като гръмнат, когато установил, че вътрешностите на глигана са... едва започнали да се топят ледени висулки! Пред прокуратурата в Темпио Паузания сега обаче стои далеч по-тежка задача от съставянето на обвинителния акт срещу двамата измамници – магистратите трябва да разберат дали не е имало „ледени пързалки“ и при станалите през последната година в района 60 пътно-транспортни произшествия с дивеч, пострадалите при които – хора и МПС-та, са били щедро обезщетени.", "date": "2019.10.11", "title": "Сардинци симулират ПТП със замразен глиган – чака ги пандиз"}
{"url": "https://www.monitor.bg:443/bg/a/view/nakazanie-v-slujbata-izdava-kryshkachite-177729", "text": "Малки промени в поведението на партньора могат да издадат, че той изневерява, например ако започне да крие телефона си. Накажат ли го в службата обаче, тази вероятност значително се увеличава, съобщи в. \"Мирър\". Изследване на списанието на Американската академия на науките анализира поведението на мъже, работещи като полицаи или финансисти, за да потърси връзката между проблемите с дисциплината и личния живот. След това психолозите потърсиха информация за тези хора в сайта за запознанства на семейни \"Ашли Медисън\", чийто лозунг е \"животът е кратък, започнете извънбрачна връзка\". Въпреки обещанията за дискретност, сайтът се оказа жертва на хакери през 2015 г. и данните за 36 милиона потребители станаха публични. Психолозите са сравнили мъжете от всяка професия с контролна група без наказания. Данните за полицаите разкриха, че извършилите служебни нарушения два пъти по-често имат платен акаунт в \"Ашли Медисън\", в сравнение с дисциплинираните служители на реда. Психолозите твърдят, че резултатите са статистически много значими и подобни модели са установени и сред други професии. Те заявяват, че повечето хора правят грешки някога през живота си, но изследването дава \"убедителни доказателства\", че поведението в службата е свързано с поведението в личния живот. \"Това потвърждава класическото становище, че добродетели като честност и вярност влияят върху мислите и действията на човека в различни ситуации и контекст\".", "date": "2019.10.11", "title": "Наказание в службата издава кръшкачите "}
{"url": "https://www.monitor.bg:443/bg/a/view/vnuk-na-asistenta-na-ajnshtajn-snima-novoto-video-na-valentina-vij-177735", "text": "След успешната си премиера в радио ефира, парчето на новото лице на хаус музиката Валентина, в колаборация с топ продуцента Fabrizio Parisi, вече има и клип. Видеото е дело на Димитър Дачев – един от най-добрите родни фотографи, и внук на асистента на Айнщайн. Валентина стана любимка на меломаните още през 2005-а, когато достигна почти до финала на първото музикално риалити у нас Star Academy. В Let It Play тя застава с цялата си вокална мощ, но и с таланта на композитор и текстописец (пише музиката и лириката на всички свои песни от 12 години). \"Много често трупаме напрежение в очакване на нещо. това е посланието на певицата. Парчето всъщност е написано преди около година, като първоначално е трябвало да бъде направено съвместно с френски хаус гуру. „Резултатът не беше това, което си представях и се отказах. Явно е трябвало да изчака правилните продуценти“, споделя самата Валентина. Видеото пък е снимано на северното Черноморие в последните топли дни. Бодиарт върху тялото на красивата изпълнителка, масовка от дузина разнородни типажи, между които тъмнокожи, хора с различна сексуалност и тинейджъри, постапокалиптични гледки и визия ала „Лудият Макс“ са само част от визуалните похвати на тандема, с които обръщат внимание на живота ни в паралелната реалност на интернет.  ", "date": "2019.10.11", "title": "Внук на асистента на Айнщайн снима новото видео на Валентина. ВИЖ!"}
{"url": "https://www.monitor.bg:443/bg/a/view/tyrgovci-na-tikvi-prebiha-do-smyrt-murgav-kradec-177719", "text": "Търговци на добруджански тикви са пребили до смърт мургав крадец от Пазарджик, който е издъхнал от получените травми. Това потвърдиха от полицията в града. По случая е образувано следствено дело, съобщи говорителят на Областната дирекция на МВР в Пазарджик Мирослав Стоянов. В сряда около 4,30 ч. призори в местното Районно управление е подаден сигнал от трима мъже, единият от които непълнолетен, че са заловили крадец на тикви. Двамата мъже и 14-годишният младеж били от Добрич и продавали тикви на паркинг край ромския квартал „Изток“. Докато чакали полицията обаче, те пребили крадеца, който дръзнал да задигне продукцията на търговците. Пристигналият автопатрул прибрал крадеца в ареста, където няколко часа по-късно 53 г.  Валери Борисов починал. Съдебните медици констатирали, че по първоначална информация причината за смъртта е нанесеният от добричлии побой. Първоначално са арестувани трима, но зад решетките остават 14-годишно момче и 52-годишен мъж. Третият участник-50-годишен мъж е освободен след 24 часов арест, тъй като било установено, че горните двама са инициатори и извършители на деянието. Тяхната мярка се удължава на 72 часа.", "date": "2019.10.11", "title": "Търговци на тикви пребиха до смърт мургав крадец"}
{"url": "https://www.monitor.bg:443/bg/a/view/atanas-skatov-izkachvaneto-na-dhaulagiri-be-naj-trudnoto-do-momenta-177720", "text": "Първият българин, изкачил четири осемхилядника за един сезон - Атанас Скатов, продължава да се цели в Хималайската корона или покоряването на всички 14 най-високи върхове на планетата. Скатов вече 11 пъти е изкачвал осемхилядници, включително връх Еверест два пъти. Така до изпълнението на голямата му цел остават още четири - Нанга Парбат, К2, Броуд Пик и Шиша Пангма. Последната експедиция за Атанас Скатов приключи само преди дни след като той изкачи връх Дхаулагири в Непал. С това алпинистът подобри предишното си най-добро постижение от три осемхилядника за една година. Освен Дхаулагири, по-рано през 2019 г. той бе на Канчендзьонга, Гашербрум 1 и Гашербрум 2. Българинът определи изкачването на Дхаулагири и преживяното там като най-трудното за него до момента. \"Човек научава много за себе си в такива моменти. Когато бях на върха, бях толкова уморен, че си мислих дали ще имам сили да се върна. Опитът обаче много помага\", сподели Атанас Скатов. \"Върхът на Дхаулагири е на изключително труднодостъпно място. Той е на второ място по най-малко изкачвания след Анапурна 1. През цялата експедиция нямаше ден, в който да не вали сняг. И то наистина много сняг\", разкри за допълнителните трудности изявеният ни алпинист на срещата си с медиите в Пресклуб \"България\". От 47 човека в експедицията след лагер 2 само 13-14 продължили изкачването заради силния вятър, а в крайна сметка той е в компанията на един човек, когато атакуват върха. \"Осем-девет часа вървяхме само двамата. Ние обаче имахме голям късмет с времето. Събраха се близо 19 часа вървене в едната посока\", разказа още Скатов. Той не скри и за тежките моменти в лагер 3 на връщане. \"Нямах нито спален чувал, нито храна. Беше толкова студено, че не можеше да се спи и с настъпването на утрото тръгнахме надолу\", добави още Атанас Скатов. Изкачването на най-високите върхове в света обаче освен опасно, става и все по-скъпо начинание. Цените за разрешителни скачат няколко пъти, като скоро ще струват до 7400 долара, а някои от върховете могат да бъдат изкачени само със задължителното присъствие на шерпа, за когото също се плащат сериозни такси.", "date": "2019.10.11", "title": "Атанас Скатов: Изкачването на Дхаулагири бе най-трудното до момента"}
{"url": "https://www.monitor.bg:443/bg/a/view/1153-ma-bylgari-chakat-za-transplantacija-177718", "text": "Фасадата на НДК ще бъде осветена в червено по повод Европейския ден на донорството - 12 октомври, съобщиха от Изпълнителна агенция \"Медицински надзор\" /ИАМН/. Целта на инициативата е привличане на вниманието на гражданското общество, медицинската общност и политиците от цяла Европа към значението на тази животоспасяваща терапия. Денят е възможност да се почетат всички донори на органи и техните семейства, както и да се благодари на специалистите по трансплантация в цяла Европа, обясниха \"Медицински надзор\". От там уточниха, че у нас има 1153-ма души, които чакат за трансплантация, а от началото на годината до момента е имало 12 донорски ситуации, които са дали шанс за живот на 36-ма наши сънародници и седем чужди граждани. По повод Европейския ден на донорството, в координация със Съвета на Европа, Изпълнителна агенция \"Медицински надзор\" и ръководството на Националния дворец на културата ще осветят в червено фасадата на НДК от 19.00 часа. От ИАМН припомниха, че началото на инициативата е поставено преди 23 години в Женева от Съвета на Европа. Оттогава Европейският ден на донорството се провежда всяка втора събота през месец октомври. Домакин на официалната проява тази година е Лондон.", "date": "2019.10.11", "title": "1153-ма българи чакат за трансплантация"}
{"url": "https://www.monitor.bg:443/bg/a/view/300-hiljadi-leva-pribrali-alo-izmamnicite-ot-vetovo-177717", "text": "Общо 300 хил. лв са събрали членовете на организираната престъпна група от Ветово, занимаваща се с телефонни измами, заяви ръководителят на сектор „Измами“ в Главна дирекция „Национална полиция“ Златка Падинкова. Организацията в групата била разделена на въртачи – лицата, които са заблуждавали „жертвите“, мулета и хора, контролиращи мулетата.  Осемте задържани са съпричастни към 6 случая – 3 на територията на София и 3 в Стара загора. Тяхната банда действала от декември 2018 г. до момента на неутрализирането им в сряда. Членовете й са необразовани, без трудов стаж и осигуровки, принадлежат към така наречения етнос – бургуджии. От полицията съобщиха, че мъжете са криминално проявени, а някои от тях са осъждани и преди за „ало“ измами. Един от мулетата на бандата е извършвал и кражби на вещи от автомобили, чрез използване на заглушителни устройства. Мъжете мамили главно възрастни хора, като ги карали да им предадат спестяванията си и ценни вещи. В един от случаите те карат възрастен мъж да повярва, че помага на полицията в специализирана операция срещу телефонните измами. и твърдяли, че поради секретността на акцията, трябва да използват паролата „Ками“. Мъжете накарали своята „жертва“ да закупи нов телефон и сим карта, с които да общува единствено с тях. Измамниците убедили възрастния човек да им предаде всичките си спестявания на различни места в столицата. От него успели да приберат 130 хил. лева и ценности.  При всяка измама мъжете имали различен план за действие. Те пътували много често в Румъния, където разпределяли парите и осъществявали голяма част от обажданията. С член на бандата пътувал и негов много близък приятел и съсед – един от убийците на съпрузите, чийто тела бяха намерени в язовир край Негован. От прокуратурата твърдят обаче, че няма данни, които да сочат че „ало“ измамникът е съпричастен към кървавото престъпление. От претърсването на 13 адреса и 12 леки автомобила полицейските служители иззели над 50 мобилни телефона и над 30 сим карти – включително и румънски такива, 5 газови пистолета и боеприпаси, билети и големи суми пари. 7000 лева са открити в дома на бабата на един от измамниците – тя ги съхранявала в чорап в дамската си чанта. Към наказателна отговорност са привлечени 8 лица, като Специализираната прокуратура внесе иск в Специализирания наказателен съд за вземане на мярка за неотклонение „задържане под стража“. Статистиките сочат, че поради специализираните полицейски акции, под надзора на Специализираната прокуратура, концентрирани върху „ало“ измамите, те са намалели с 80% спрямо миналата година. Това се дължи и на съвместаната работа с един от най-големите телекоми в страната, който е разработил софтуер за разкриване на опити за измама чрез телефонни обаждания, заяви директора на ГД “Национална полиция“ Христо Терзийски.", "date": "2019.10.11", "title": "300 хиляди лева прибрали \"ало\" измамниците от Ветово (ОБНОВЕНА)"}
{"url": "https://www.monitor.bg:443/bg/a/view/niki-iliev-i-dani-petkanov-krystosvat-shpagi-vyv-fermata-177716", "text": "Актьорът и продуцент Ники Илиев, чийто филм „Завръщане“ тръгва по кината след броени дни, и водещият на „България търси талант“ Дани Петканов ще се изправят един срещу друг в третото издание на звездните сблъсъци на „Фермата“. Бившият модел и популярният като Лудия репортер инфлуенсър ще „разиграят“ първата битка от седмичния дуел. Веднага след техния двубой, на Арената ще излязат и седмичните дуелисти – журналистът Ивайло Шопски и проектантът Александър Тодоров. И за двамата това ще е първи дуел, в който ще защитават местата си в шоуто. След като изгуби ратайската битка за имунитет за отбора на чорбаджиите, Ивайло Шопски бе избран за първи дуелист и на свой ред предпочете за съперник проектанта Александър Тодоров от отбора на сиромасите. Вторият дуелист получи правото да разпредели точките за всяка от битките в предстоящия дуел. коментира Сашо, който вече се подготвя за сблъсъка в къщичката на дуелистите. Докато той използва усамотението, за да се нахрани след седмици на лишения, Ивайло си построи дървен мост, с който тренира издръжливостта си. Изолацията на Шопски донесе радост в отбора на чорбаджиите, след седмица, изпълнена с напрежение. Изпълнението на задачите продължи в обичайния си ритъм, но липсата на директивите на Ивайло и постоянните му забележки накара всички да си отдъхнат. Най-щастлива от отсъствието му е организаторката на конкурси за красота Мариана Маринова, която открито го игнорира, след като той я подцени и в резултат провали представянето на отбора им в ратайския дуел.", "date": "2019.10.11", "title": "Ники Илиев и Дани Петканов кръстосват шпаги във „Фермата“"}
{"url": "https://www.monitor.bg:443/bg/a/view/razreshitelnite-za-stroej-na-jilishta-v-sofija-nadvishavat-rysta-na-naselenieto-177726", "text": "Разрешителните за строеж на жилища в София надвишават ръста на населението в столицата. Това показват данни за последните години, които проследяват двата показателя в столицата. За последната година новите жилищни единици са 11 пъти повече спрямо прираста на населението, който е бил 2691 души. При офис площите също има ръст като те са 20 пъти повече от прираста, показват данните на Националния статистически институт (НСИ), цитирани от investor.bg. На жилище се падат по 2 души, а новите офиси разполагат с 8 кв. м. площ. Ако направим ретроспекция, ще видим, че за периода 2012-2014 г. трите показателя вървят доста близко. През 2014 г. населението се увеличава с 6923 души, точно колкото жилищните единици (умножени по 2 за двама живущи) и офис площите, които могат да поберат 10 433 служители. През 2011 г. ръстът на населението в столицата е значително по-голям като в София се преместват 37 169 души. През годините тенденцията се променя и така до края на юни 2019 г. което е 3 пъти повече спрямо 2007-2008 г., когато новите жилища са около 5000. Ако приемем, че във всяко от новите жилища ще живят по 2 души, то само за разрешените в последната година е нужен прираст на населението от 30 000 души. Важно е да се отбележи, обаче, че данните за прираста на населението в София се изкривяват от хората, които живеят без регистрация. Има и много хора, които вече живеят в друг град или са се преместили в чужбина. Друг фактор, който може да измени графиката, са старите жилища, които се събарят, за да се построят нови на тяхно място. Обикновено това са къщи, на чието място се строят по-малки многофамилни жилищни сгради. По отношение на офис площите, от 2010 г. до първото тримесечие на 2019 г. са издадени разрешителни за строеж за 1,6 млн. кв. м., което по 8 кв. м. на служител прави площи за 202 000 души. Като се отчете фактът, че от общото население на Столична община от 1 328 120 жители към 31 декември 2018 г. значителна част са пенсионери, ученици, самонаети лица, трайно безработни и т.н., може да се окаже, че Причините за строителният бум са ниските лихви и желанието на инвеститорите да спечелят. Не е ясно обаче дали сметките им ще излязат верни, ако разрешителните за нови сгради продължат да се увеличават, предвид демографската криза в България. Данните за офисите през 2019 г. са само за първото тримесечие, а тези за жилищата са само за първото полугодие. Затова сравними са данните до 2018 г. Но 2019 г. се очертава да е рекордна, защото разрешителните за жилищни сгради само за първото полугодие са за 6552 жилищни единици спрямо предния рекорд от 5505 жилищни единици за първото полугодие на 2018 г.", "date": "2019.10.11", "title": "Новите жилища в София бият 11 пъти прираста на населението"}
{"url": "https://www.monitor.bg:443/bg/a/view/i-kojna-ruseva-stava-diva-i-shtastliva-177723", "text": "Звездният каст на филма „Диви и щастливи“ продължава да се увеличава. След като първият трейлър на заглавието потвърди участието на Калин Врачански и Асен Блатечки, с втория промо клип зрителите „надникнаха“, макар и буквално за няколко секунди, в ролята и на Койна Русева. Нещо повече, новоизлъчените кадри показват и част от една от най-високоадреналинните сцени в „Диви и щастливи“ - гонката в царевично поле, което Яна Маринова и компания заснеха в края на август. За целите на снимките професионалисти в селскостопанския бранш са засадили нива още в ранна пролет и са полагали грижи за нея в продължение на четири месеца. Сюжетът на „Диви и щастливи“ проследяват приключенията на Яна Маринова и Луиза Григорова-Макариев, които „дефилират“ в разнообразни перуки и костюми на големия екран. В причина за това се оказва опитът им да избягат от полицията, след като отвличат млад британец (Базил Айденбенц). Ще успеят ли да се измъкнат от белезниците ще разберем от 29 ноември, когато „Диви и щастливи“ (реж. Мартин Макариев) ще направи официалната си премиера.", "date": "2019.10.11", "title": "И Койна Русева става дива и щастлива (ВИДЕО)"}
{"url": "https://www.monitor.bg:443/bg/a/view/pochina-pyrvijat-chovek-v-otkritija-kosmos-aleksej-leonov-177721", "text": "Почина космонавтът Алексей Леонов - първият човек, излязъл в открития космос, съобщи АФП. Леонов извършва първото излизане в открития космос на 18 март 1965 г., участвал е в първия международен съвместен полет „Союз – Аполо“ през 1975 г. Между 1970 и 1991 г. той е заместник шеф на Центъра за подготовка на космонавтите в Русия. Освен с другата си дейност Леонов е известен и като художник – той е автор на цяла серия пощенски марки на космическа тематика, пуснати през 1967 г.", "date": "2019.10.11", "title": "Почина първият човек в открития космос - Алексей Леонов"}
{"url": "https://www.monitor.bg:443/bg/a/view/zakopchaha-dvama-bratja-apashi-sled-izcepki-v-kazino-177707", "text": "Двама братя от Харманли, стари познайници на полицията, са задържани за кражба и хулиганство в казино, съобщават от полицията. Крупие от залата натиснало паник бутона, след като влязло в спор с 23-годишна посетителка. На място се озовал служител на СОД. Двамата хулигани му препречили пътя. Братята та 29 и 38 години съборили мъжа на земята и започнали да го ритат. Охранителят успял да извади служебния си пистолет и стрелял във въздуха предупредително. По същото време на мястото дошъл и полицейски патрул . Пострадалият служител е настанен в местната болница с отоци по тялото. По-късно крупието видяло, че колата й „Фолксваген“ е със счупени огледала, а предното панорамно стъкло е пукнато. Пред полицейските служители се ожалил и 50-годишен турски гражданин. Той споделил, че в близост до Автогарата е бил подгонен от двамата задържани мъже. После видял, че му липсват 220 евро. Заподозрени и към двата случая са двамата братя хулигани.    ", "date": "2019.10.11", "title": "Закопчаха двама братя апаши след изцепки в казино"}
{"url": "https://www.monitor.bg:443/bg/a/view/kijt-tompsyn-dava-ton-za-pesen-s-marija-ilieva-v-ndk-177713", "text": "Американската звезда на електронната и vocal house музика Кийт Томпсън ще бъде сред специалните гости на концерта на Мария Илиева в зала 1 на НДК. Изпълнителката на „Нищо“ ще се изправи пред публиката в София на 22 октомври, като шоуто ще сложи финал на турнето й в подкрепа на албума „Всичко – най-доброто от Мария Илиева“. Томпсън ще кацне в столицата ни от Ню Йорк, като няма да пропусне възможността да изпълни парчето Truly с родната певица, който бе обявен за Дует на годината на наградите на БГ Радио, както и за най-добра колаборация в Югоизточна Европа на отличията на SEEME през 2010 г. Познанството между Томпсън и Илиева датира още от преди 11 години. Впечатлен от таланта и излъчването й, той й предлага да запишат дует, написан от него специално за съвместното им изпълнение. Така се ражда Truly, песен отправяща послание за любов без предразсъдъци. Ремиксът на парчето, дело на британците BassMonkeys, покорява родните класации и получава ротации по електронни радиа в Аржентина, Великобритания, САЩ, Канада, а в Австралия заема първо място в седмичната класация на най-слушаното денс радио в Сидни, ZFM. Графа, Любо Киров и Живко Петров са останалите специални гости на големия концерт на Мария Илиева в НДК. С двамата изпълнители Мария ще изпълни емблематичните си дуети, а Маестро Живко Петров ще ѝ акомпанира по време на изпълнението на „Сама” – песен, която гениалният композитор и пианист създава специално за нея. Билети за „Всичко – най-доброто от Мария Илиева” се продават в мрежата на Eventim.", "date": "2019.10.11", "title": "Кийт Томпсън дава тон за песен с Мария Илиева в НДК"}
{"url": "https://www.monitor.bg:443/bg/a/view/ogranichenija-v-dvijenieto-i-drakonovski-merki-za-macha-bylgarija-anglija-177722", "text": "Столичната дирекция на вътрешните работи предприема всички необходими мерки за охрана на обществения ред и безопасност на движението в столицата във връзка със срещата от квалификациите за Европейското първенство по футбол 2020 между националните отбори на България и Англия, съобщиха от МВР. Двубоят ще се състои на 14 октомври /понеделник/ от 21.45 часа на Националния стадион \"Васил Левски\". Униформените ще следят за недопускане на зрители във видимо нетрезво състояние, както и за носене на забранени предмети и вещи като огнестрелно оръжие, пиротехнически изделия, ножове, палки, боксове, бутилки, в това число парфюми, и чадъри. Предприети са стриктни мерки за недопускане на зрители, които имат наложена съдебна забрана за посещение на спортни мероприятия. Малолетни ще бъдат допускани на територията на стадиона Вратите за посетители ще бъдат отворени в 20.00 часа. За привържениците на Англия са предвидени за отваряне входове 22, 23, 24, на сектор \"Г\" и вход 25 на сектор \"А\" на стадиона. Привърженици на българския национален отбор, закупили билети за сектор \"А\", ще бъдат пропускани през входове 1 и 2.а Заради футболната среща на превозни средства до 24.00 часа на 14 октомври при сектор \"Г\" на Националния стадион. В понеделник забраната ще важи от 8 часа до 24 часа и за моста пред стадиона на ул. \"Ген. Гурко\", между булевардите \"Евлоги и Христо Георгиеви\" и \"Васил Левски\". От 20:30 часа до приключване на футболната среща, при необходимост и по преценка на ръководството на СДВР, е в двете посоки (с изключение на автобусите на масовия градски транспорт) по: ул. \"Ген. Гурко\", между булевардите \"Васил Левски\" и \"Евлоги и Христо Георгиеви\"; бул. \"Евлоги и Христо Георгиеви\", между пл. \"Орлов мост\" и бул. \"Черни връх\"; бул. \"Драган Цанков\", между булевардите \"Евлоги и Христо Георгиеви\" и \"Пейо К. Яворов\".", "date": "2019.10.11", "title": "Ограничения в движението и драконовски мерки за мача България-Англия "}
{"url": "https://www.monitor.bg:443/bg/a/view/prebiha-sypruga-na-aktivistka-na-dps-partijata-izleze-s-deklaracija-177706", "text": "Съпругът на активистка на ДПС в Сунгурларе е бил пребит в дома си, а от партията излязоха със специална декларация, в която осъждат случилото се. Декларацията е от името на Централния предизборен щаб на ДПС и в нея разказват хронологията на събитията. Така на 10 октомври около 23.00 часа е пребит в дома си съпругът на председателката на Младежко ДПС Сунгурларе Димитрина Събева, която е член на предизборния екип на кандидата на ДПС за кмет на община Сунгурларе Хатидже Георгиева. Три лица нахлули в дома му с викове: „Ние нали предупредихме съпругата ти да не се занимава с политика.“ и „Каква работа имате вие българите в ДПС при тези турци?“. \"Централният предизборен щаб категорично протестира срещу този акт на насилие, който опорочава цялата предизборна кампания и подставя под съмнение честността на изборите и демокрацията в страната\", се казва в декларацията. От движението изтъкват, че ДПС вече 30 години води политика на толерантност, взаимно уважение между различните религиозни групи. \"Нашата партия обединява българи, турци, роми - всички етноси. Вярваме, че това е правилният път на съвременна, европейска България\", пишат от ДПС. Те призовават органите на МВР незабавно да издирят и заловят извършителите на това \"грозно хулиганско деяние с етнически характер\". Ето какво още пише в декларацията: Едновременно с това ние заявяваме, че това престъпление е пряк резултат от насаждания от националистите език на омразата и етническото противопоставяне в обществото. Основната отговорност за това носи управляващата партия ГЕРБ! Многократно сме предупреждавали ръководството на ГЕРБ, че включването на националистите във властта ще доведе рано или късно до етническо напрежение. Овластяването на националистите, което ГЕРБ направи, е овластяване на езика на омразата. Искаме да припомним на Гражданите за Европейско Развитие на България, че това не е европейският път на България! Длъжни сме да предупредим европейските институции, както и посланиците на европейските държави за последиците от водената политика на омраза и овластяване на екстремизма и ксенофобията. ДПС ще продължи да отстоява мирния път и политиката на заедност между всички етноси в страната.", "date": "2019.10.11", "title": "Пребиха съпруга на активистка на ДПС, партията излезе с декларация"}
{"url": "https://www.monitor.bg:443/bg/a/view/chichovci-po-vazov-ojivja-za-vekoven-ubilej-177708", "text": "С пиеса по писаната през далечната 1885 година от Иван Вазов повест „Чичовци“ отбеляза вековния си юбилей трупата на старозагорския драматичен театър „Гео Милев“. Драматургичния прочит на класическите текстове е дело на Юрий Дачев, а режисурата на Бина Харалампиева. Сценографията и костюмите са на Теодора Лазарова, а музиката е на Асен Аврамов. „Никой писател, както Вазов, не обича героите си и когато няма как да не бъдат обичани, и когато няма за какво. Никой не е толкова щедър в опрощаването на кривиците им. Продължаваме обаче често да се отнасяме към Вазовото великодушие доста едностранчиво. Забавляваме се с хумора му, но бягаме от щипещата сол в него. А тя и днес попада в живи рани: вечното ни ослушване откъде духа вятърът, навикът ни да гледаме света отвисоко, геройството за един ден, самоувереността ни, че всичко знаем и разбираме и най-важното: забележителният ни талант да оцеляваме. Колкото и да става трудно разбираем за англоговорящото ни Отечество, Вазовият език, ние, май докато ни има, ще сме „вътре“, в „Чичовци“. Защото, какво толкова се е променило? Нито сме се научили да четем себе си, нито е изчезнало усещаното, че „Въздухът трепери“.”, коментира подхода си към повестта Юрий Дачев, който обаче пропусна да види премиерното представление под липите. Иронията, сарказмът, пиперливите фрази в устата на героите, скечовете, преките алюзии с уестърна  и  модерната трактовка предизвикаха  нееднозначни реакции. Стигна се дори до демонстративно излизане от залата от страна на зрителка, която смая публиката с обвинение към постановчиците, че …политизирали  текста на дядо Вазов и че показаното е било подигравка с личността на класика по време на местните избори. Първата театрална постановка в Стара Загора е играна на 18 април 1870 година, тогава съратникът на Левски, младият лекар Начо Планински поставя „Малакова“ на Петко Славейков. Професионалното  летоброене е от 29 ноември 1919, когато е играна „Пленникът от Трикери“  от Константин Мутафов, бащата на  Стоянка Мутафова, който също е бил на сцената. Цялата 2019-а е посветена на вековния юбилей, кулминацията на честването ще бъде през декември с голяма документална изложба.", "date": "2019.10.11", "title": "„Чичовци“ по Вазов оживя за вековен юбилей"}
{"url": "https://www.monitor.bg:443/bg/a/view/teodora-mudeva-sychetava-latinoto-s-bg-folklor-na-mis-planet-v-gruzija-177704", "text": "Теодора Мудева, която бе коронясана с титлата „Мис България“ в края на миналата година ще заложи на танц – съчетание между латиното и български фолклорни мотиви с модерно звучене, за представянето си на международния конкурс Мис Планет. Форумът за красота ще се проведе в грузинската столица Тбилиси между 16 и 21 октомври. За първото място пък българката ще влезе в съревнование с още 30 красавици. Регламентът на Мис Планет предвижда вечер на нациите, шоу на таланта, интервю с международно жури, спортни състезания и гала вечер. За тоалетите на Мудева ще се погрижат родните дизайнери Ана Грънчарова, Гергана Апостолова, Мариета Славчева и Стоян Радичев.", "date": "2019.10.11", "title": "Теодора Мудева съчетава латиното с БГ фолклор на Мис Планет в Грузия"}
{"url": "https://www.monitor.bg:443/bg/a/view/a1-s-esenni-namalenija-do-50-na-sto-na-izbrani-smartfoni-177712", "text": "А1 стартира есенна кампания с намаления на девет от най-популярните модели смартфони на пазара в момента. Потребителите ще имат възможност да купят с до 50% намаление от цената им Nokia 4.2, Samsung Galaxy A10 и Huawei Y5. Honor 8X е с до 40% намаление, Xiaomi Mi A3 и Huawei P Smart Z - с до 30%. За Samsung Galaxy A50 отстъпката е до 25%, за Huawei P30 - до 20%, а Samsung Galaxy S10+ се предлага с до 10% намаление. Офертите са валидни само при покупка онлайн от A1.bg и в комбинация с A1 ONE L или по-висок мобилен план от портфолиото на телекома. При покупка на определени модели клиентите ще получат допълнителен аксесоар в комплекта. Nokia 4.2 съчетава елегантен дизайн и добри характеристики. Основната камера на устройството е с 13MP и отвор на блендата от f/2.2. Втората камера от 2MP служи като сензор за дълбочина и ще бъде оценена от любителите на смартфон фотографията при ползването на „боке” ефекта или някой от останалите режими на снимане. Комбинацията от осемядрен процесор Snapdragon 439, графичен процесор Adreno 505 и 3GB оперативна памет прави смартфона интуитивен, бърз и лесен за използване. Nokia 4.2 се предлага в комплект с оригинално хендсфри и е наличен за 4,99 лева на месец или 94,99 лева в брой с план A1 ONE UNLIMITED 2XL. Galaxy A10 се позиционира от ниския към средния клас смартфони. Дисплеят е от типа Infinity-V, а размерите на HD+ TFT дисплея са от 6.2 инча. Galaxy A10 включва осемядрения процесор Exynos 7884, графичен процесор Mali-G71 MP2 и оперативна памет от 2GB. Вградената памет за съхранение е от 32GB, като тя може да бъде увеличена с допълнителна карта памет до 512GB. Моделът е оборудван с основна камера от 13MP и селфи камера с 5MP и отвор на блендата от f/2.0. Galaxy A10 се предлага в комплект с прозрачен калъф и е наличен за 4,50 лева на месец или 85,00 лева в брой с план A1 ONE UNLIMITED 2XL. Huawei Y5 разполага с 5.71-инчов HD IPS LCD дисплей, с капковиден прорез за селфи камера и съотношение на екрана спрямо тялото от 84,6%. Основната камера е 13МР и улавя повече светлина с помощта на по-голямата бленда (f/1.8). Предната камера е 5МР и гарантира отлични селфита с помощта на функцията за допълнителни ефекти. Y5 2019 има четириядрен процесор, 16GB памет за съхранение и 2GB оперативна памет, позиционирайки се в ниския клас смартфони. В комплект с прозрачен калъф Huawei Y5 2019 е наличен за 3,50 лева на месец или 60,00 лева в брой с план A1 ONE UNLIMITED 2XL. Красивият дизайн на Honor 8X съчетава закалено стъкло и здрава алуминиева рамка. Масивният 6.5-инчов дисплей е с IPS LCD матрица и пресъздава по-реалистични цветове. Двойната камера на гърба (20MP + 2MP сензор за дълбочина) улавя добри детайли и има функции като HDR, заснемане на панорамни изображения и добавяне на „боке“ ефекти. Селфи камерата е от 16MP, като алгоритмите на изкуствения интелект предлагат четири различни портретни режима на ниво студийна фотография: меко осветление, осветление „пеперуда“, разделно осветление, сценично осветление. Осемядреният процесор Kirin 710 дава на устройството отлична мощ, подходяща за работа по много задачи. Смартфонът се предлага в комплект с допълнителна карта памет от 32GB и е наличен за 9,99 лева на месец или 185,99 лева в брой с план A1 ONE UNLIMITED 2XL. Смартфонът направи своята премиера през юли тази година и приятно изненада почитателите на китайския бранд. 6.09-инчовият AMOLED дисплей е с HD резолюция и е отличен за гледане на видеосъдържание. Тройната AI камера на Mi A3 включва: широкоъгълен сензор с 48MP, ултраширокоъгълна бленда с 8MP и сензор за дълбочина от 2MP. Камерата дава възможност да се заснемат богати на детайли изображения с опции за добавяне на ефекти. Осемядреният процесор Snapdragon 665 притежава функции с изкуствен интелект, които оптимизират работата на устройството. Xiaomi Mi A3 се предлага в комплект с оригинално хендсфри и е наличен за 10,50 лева на месец или 223,99 лева в брой с план A1 ONE UNLIMITED 2XL. След появата си през юни тази година, смартфонът впечатли потребителите с красивия си дизайн на гърба и 6.59-инчовия UltraFullView дисплей. Той осигурява повече картина, поради факта, че липсва прорез за селфи камерата. Тя е механизирана „pop-up” камера с 16MP, оптимизирана от AI и предоставя завидни детайли при портретни снимки. Двойната камера на гърба (16MP + 2MP сензор за дълбочина) позволява заснемане на качествени изображения с функции за добавяне на „боке“ ефекти, като камерата поддържа и HDR режим на снимане. Осемядреният Kirin 710F позволява гладка и безпроблемна работа. Huawei P Smart Z е наличен за 10,50 лева на месец или 202,99 лева в брой с план A1 ONE UNLIMITED 2XL. Samsung Galaxy A50 разполага с тройна камера на гърба: 25MP широкоъгълна с бленда от f/1.7, 8MP ултраширокоъгълна с бленда от f/2.2 + 5MP сензор за дълбочина с бленда от f/2.2. Тройната камера улавя повече светлина, правейки детайлите по-ясни. Налични са функциите замъгляване на фона, заснемане на изображения със 123-градусов ъгъл, автоматично разпознаване, оптимизиране на сцени и обекти. Осемядреният процесор Exynos 9610 е изграден по 10-нанометрова архитектура, с множество AI функции. 128GB вградена памет, 4GB оперативна и голямата батерия от 4000 mAh допълват хардуера. Смартфонът е наличен онлайн за 15,99 лева на месец или 307,49 лева в брой с план A1 ONE UNLIMITED 2XL. Флагманът Huawei P30 притежава 6.1-инчов FHD+ OLED дисплей, който поддържа HDR10 технология и цветовия стандарт DCI-P3, оптимизиран за пресъздаване на цветовете както при филмовите продукции. Фокусът при модела е тройната му камера, разработена в партньорство с Leica: 40MP широкоъгълна с бленда от f/1.7, 16MP ултраширокоъгълна с бленда от f/2.2, както и 8MP телефото обектив с бленда от f/2.4. Лазерен автофокус, HDR функция, оптична и дигитална стабилизация са част от функциите. Предната камера е широкоъгълна с 32MP и с бленда от f/2.0, като включва HDR функция и заснемане на FHD видео. Мощният осемядрен процесор Kirin 980 разполага с AI функции, които оптимизират работата на камерата и производителността. Смартфонът се предлага в комплект с оригинален прозрачен калъф и е наличен за 37,50 лева на месец или 751,98 лева в брой с план A1 ONE UNLIMITED 2XL. Samsung Galaxy S10+ разполага с 6.4-инчов QHD+ Dynamic AMOLED дисплей с резолюция от 3040х1440 пиксела. Има Ultrasonic сензор за пръстови отпечатъци, вграден в дисплея. Акцент са 5-те камери, чиито AI и други функции позволяват заснемане на висококачествени изображения дори при по-слаба осветеност. Основната камера е тройна - 12МР шорокоъгълна, 16MP ултраширокоъгълна и телефото обектив с 12MP. Процесорът Exynos 9820 осигурява отлична производителност. Базовата версия на смартфона притежава 128GB памет за съхранение и 8GB оперативна памет. S10+ се предлага в комплект с оригинален прозрачен калъф и е наличен за 56,50 лева на месец или 1 223,99 лв. лева в брой с план A1 ONE UNLIMITED 2XL.", "date": "2019.10.11", "title": "А1 с есенни намаления до 50 на сто на избрани смартфони "}
{"url": "https://www.monitor.bg:443/bg/a/view/toto-pechalbi-tiraj-81-177711", "text": "„6 от 49“: 1, 13, 17, 30, 43, 46. Печалби: 6 – няма, 5 – 13 по 2299,10 лв., 4 – 456 по 65,50 лв., 3 – 8183 по 5,10 лв. ДЖАКПОТ: 3 335 807,52 лв.  1, 6, 18, 24, 30, 41. Печалби: 6 - няма, 5 – 7 по 1318,80 лв., 4 – 393 по 23,50 лв., 3 – 4617 по 2,90 лв. ДЖАКПОТ: 411 226,59 лв.  I теглене: 6, 15, 16, 18, 25. Печалби: 5 – няма, 4 – 191 по 181,10 лв., 3 – 6232 по 7,40 лв. II теглене: 7, 9, 19, 20, 27. Печалби: 5 – 9 по 2323,60 лв., 4 – 356 по 67,80 лв., 3 – 8036 по 4,40 лв.  4, 13, 24, 29, 38; Зодия 5 – Лъв. Печалби: 5+1 – няма, 5 – няма, 4+1 – няма, 4 – 5 по 500,00 лв., 3+1 – 28 по 100,00 лв., 3 – 234 по 10,00 лв., 2+1 – 287 по 5,00 лв., 1+1 – 1281 по 1,50 лв., 2 – 3011 по 0,80 лв., 0+1 – 2074 по 1,00 лв. ДЖАКПОТ: 3 000 000,00 лв.  Позиция - 4, 7, 9; цифра – 8, 5, 1. Печалби: 3 – 8 по 3658,50 лв., 2 – 2031 по 14,40 лв. ДЖАКПОТ: няма.  Година 90, месец 03, дата 13, ден 7. Печалби: I група – няма, II група – няма, III група – няма, IV група – няма, V група – 5 по 44,00 лв., VI група – 11 по 16,00 лв., VII група – 16 по 13,70 лв., VIII група – 27 по 6,50 лв., IX група – 49 по 5,40 лв., X група – 65 по 4,70 лв., XI група – 177 по 2,00 лв., XII група – 183 по 2,40 лв., XIII група – 437 по 2,10 лв., XIV група – 1216 по 1,20 лв., XV група – 2076 по 1,20 лв. ДЖАКПОТ: 7622,65 лв. Печалба            Игра        Фиш №          Район Ford EcoSport   6/49         791806129    Асеновград  ", "date": "2019.10.11", "title": "Тото печалби, тираж № 81"}
{"url": "https://www.monitor.bg:443/bg/a/view/namaliha-prisydata-na-revnivec-zaklal-jena-si-177696", "text": "От 30 на 20 години затвор Върховният касационен съд е намалил присъдата на 45-годишния Георги Генов от Пазарджик, който уби съпругата си Катя със 17 пробождания с нож.   Върховните магистрати обаче не са променили обезщетението от по 200 000 лв., което Генов трябва да плати на двете си дъщери-близначки и на тъщата си, които настояваха за най-тежкото наказание. В Окръжния съд в Пазарджик делото се гледаше по съкратеното следствие, а поисканата от прокуратурата доживотна присъда не бе уважена от съдебния състав. Върховните магистрати са преценили, че въпреки безмилостния начин на извършване на деянието и проявената от Генов изключителна ожесточеност и отмъстителност, убийството не е било предварително обмислено, планирано и подготвено. Подсъдимият не е действал хладнокръвно, а умисълът за умъртвяването на пострадалата се породил у него внезапно при опита му за пореден път да проведе разговор с нея. Като смекчаващи вината обстоятелства са отчетени още трудовата ангажираност на Генов и изразеното в съдебната зала съжаление. Георги и съпругата му се разделили след 25 години брак заради постоянните побои, на които неведнъж ставали жертва и двете им дъщери. Жената се изнесла при майка си в Пещера, а във фаталния 1 септември 2017-а ​Генов проследил автобуса, с който Катя пътувала. Той слязъл от колата си и пресрещнал жена си, но тя пак отказала да говори с него. Тогава Георги извадил нож, повалил я на земята, легнал върху нея, за да не мърда и започнал да й нанася удари по цялото тяло. Жената викала: „Помощ, умирам“ пред шестима свидетели, които по това време минавали по улицата. Никой обаче не се притекъл на помощ, но поне била повикана линейка, която да откара ранената Катя в болница. По пътя обаче жената издъхнала от раните си, а убиецът изчезна и се укри, но 3 дни по-късно бе заловен в семейната вила край ихтиманското село Мухово. В издирването му тогава се включиха и военни части в помощ на полицаите от пазарджишката областна дирекция.", "date": "2019.10.11", "title": "Намалиха присъдата на ревнивец, заклал жена си"}
{"url": "https://www.monitor.bg:443/bg/a/view/marija-gabriel-vajno-e-v-evrobudjeta-da-ima-dostatychno-sredstva-za-kiberzaplahite-177705", "text": "Важно е в следващия бюджет на Европейския съюз да има достатъчно средства за справяне с киберзаплахите и предизвикателствата на цифровизацията. Това подчерта еврокомисарят Мария Габриел, която участва във форум за киберполитики в София. Сред акцентите в изказването й беше темата дезинформация: \"Обръщам тук внимание на кодекса с добрите практики за борба с дезинформацията. Годината изтече. Предстои доклад до края на годината за това какво Фейсбук, Гугъл, Туитър, Мозила и Майкрософт са направили. Бяхме казали, че след една година ще направим анализ на това, което те са свършили и въз основа на него ще направим и бъдещи предложения, които не изключват и законодателни предложения“. Вицепремиерът Марияна Николова подчерта, че институциите трябва да си сътрудничат при предотвратяване на киберинциденти. „Все по-голям процент от нашите лични данни се съхраняват в електронен вид в множеството различни бази данни. Този процент ще се увеличава все повече и повече. Нашият приоритет е да защитим тези бази данни по възможно най-добрия начин. Това може да стане възможно като всички институции работят заедно за повишаване нивото на мрежовата и информационната сигурност“, уточни Николова.", "date": "2019.10.11", "title": "Мария Габриел: Важно е в евробюджета да има достатъчно средства за киберзаплахите "}
{"url": "https://www.monitor.bg:443/bg/a/view/mitropolit-nikolaj-postavi-uslovie-na-ruskata-cyrkva-po-problema-v-ukrajna-177697", "text": "Пловдивския митрополит Николай постави условие на Руската църква по проблема в Украйна. Това стана ясно от негово писмо до патриарх Неофит и Светият синод. В своята позиция той заявява, че Българската православна църква ще се произнесе по въпроса дали признава или не новосъздадената с томос от Вселенския патриарх Вартоломей Православна църква в Украйна, след като Руската църква признае и отреди полагаемото се по-предно място на БПЦ в диптиха. Диптих се нарича мястото на една църква в листата за споменаване и подреждане на форуми, което се определя поред годината на нейното създаване и заслуги за православието. Към днешна дата БПЦ е на позиция след РПЦ независимо, че преди нея приема християнството и й е дала не само висши клири, но и книжнина. „Това, че сме малка и бедна църква, не ни пречи да имаме достойнство“, заявява владиката. В писмото си Пловдивският митрополит Николай обясни на българския патриарх Неофит и на православните християни защо се е отказал да участие в приема на делегация на Руската православна църква от Светия синод. В него се посочва, че на 2 октомври т.г. е било получено известие, че по благословението на Негово Светейшество патриарх Неофит, митрополитите от цялата страна се приканват да се явят в Синодалната палата в София на 9 октомври, за да посрещнат делегация на Руската православна църква – Московска патриаршия, възглавявана от Негово Високопреосвещенство Волоколамския митрополит Иларион, която пристигала в България, за да участва в конференция във Велико Търново. „Още тогава изпитах известно смущение, поради това, че не е типично гости от братски поместни православни църкви, каквито често идват и посещават нашите епархии, да бъдат посрещани от Светия Синод в пълен състав, освен ако извънредно важни обстоятелства не налагат това. Не съм чул някой от нас да е бил на посещение в епархия на свой събрат-митрополит в друга страна и пътьом да е бил приет от Светия Синод на съответната поместна православна църква, в пълен състав, воглаве с патриарха! Ако такова нещо се случи, то това би било не просто проява на уважение към гостите, а специален знак, който приемащата църква отправя към изпратилата ги църква, но и към целия останал православен свят. Именно това разбиране за църковния протокол ме накара да уведомя Негово Светейшество патриарх Неофит, че ще се въздържа да участвам в такава среща. Разбирам, че междувременно срещата в Светия Синод е била отменена и делегацията е била приета в друг формат. Ще кажа – слава Богу, защото иначе нямаше да сме в състояние да убедим никого, че БПЦ не е изпаднала в зависимост и не се поддава на натиск“, пише в обяснението си пловдивският митрополит Николай. „Моля да бъда разбран правилно, в случая изобщо не става дума за неуважение към Негово Високопреосвещенство Волоколамския митрополит Иларион и придружаващите го клирици на Руската православна църква. С митрополит Иларион всеки от нас се е срещал нееднократно и смятам, че той няма причини да се съмнява в братските ни чувства лично към него. Известни са и чувствата ни към Негово Светейшество Кирил, патриарх Московски и на цяла Русия, който е посещавал и Софийска и други епархии, включително Пловдивската, и не вярвам да има причина да е останал разочарован или недоволен от посрещането, което е получавал конкретно от страна на Българската православна църква (БПЦ). В случая става дума за друго. Става дума за това, че междувременно, заради казуса с православната църква в Украйна, ситуацията в православния свят се промени по такъв начин, че опасенията за разкол никак не са неоснователни. Най-страшното би било ако напреженията между Московския и Вселенския патриаршески престоли се трансформират в напрежения вътре в отделните поместни православни църкви“, казва още пловдивският митрополит. Според него, въпросът за статута на Православната църква в Украйна се поставя пред Светия Синод нееднократно, като за произнасянето ни по тази тема се настоява от различни страни с внушението, че нашето произнасяне е особено важно, а поради това то трябва да стане спешно. „Тази трескавост в настояванията и напрегнатост в очакванията създават сред нашите миряни усещане, че Българската Православна Църква би могла да вземе решение в полза на едната или на другата от две „спорещи страни“, решение не продиктувано от Светия Дух и съгласно с буквата и духа на Свещените канони, а под външен натиск, в резултат на лобирания и чрез създаване на динамични мнозинства в съборния ръководен орган на Църквата – Светия Синод“, твърди митрополит Николай. „Лично аз съм убеден, че Светият Синод на БПЦ ще вземе решение по украинския въпрос, когато му дойде времето и тогава то ще е продиктувано от Светия Дух и ще е правилно и достойно за църквата ни. В настоящия момент, обаче, най-важно ми се струва да отхвърлим всякакви съмнения и подозрения, които се разпространяват от недоброжелатели на Църквата, че е възможно Светият Синод да вземе решение под натиск от вън, под влиянието на външни за БПЦ фактори. За тази цел ще са необходими системни, последователни и принципни действия, чрез които да бъде убеден православният народ на България, че патриархът и митрополитите на БПЦ бранят здраво православните догмати и канони, а външните фактори да почувстват, че за БПЦ догматите и каноните не са и никога няма да бъдат предмет на сделка“, казва още пловдивският митрополит. Според него, като за начало по подходящи начини, но много ясно, трябва да се съобщи на нашите братя от Руската православна църква, но защо не и на църквата-майка – Вселенската патриаршия, а и на всички останали поместни православни църкви, че времето, в което позицията на Българската патриаршия ще бъде огласена публично и съобщена на останалите поместни църкви зависи от мястото, което ни е отредено в диптиха. „Понеже диптисите на Вселенската патриаршия и на Московската патриаршия се колебаят в решението си кое място да ни отредят, а именно осмо или девето, нека приемем, че след като църквата на Русия, приела християнството благодарение на мисионерите от Българската автокефална църква, ни е отредила в диптиха си деветото място, далеч след себе си, то тя ще чуе нашата позиция едва след като се изкажат всички други патриаршии, които тя е поставила в своя диптих преди Българската патриаршия. Разбира се, всички поместни църкви са равни помежду си и никоя не е по-важна или по-голяма и значима от останалите, като всяка църква може да съобщи позицията си по всяко време, когато прецени. Смятам, обаче, че за нас в този момент спазването на реда в диптиха е от принципно значение. Ако някой смята, че нашето мнение е важно и трябва да бъде чуто спешно, трябва да бъде поканен да си спомни, че Българската православна църква е автокефална от 927-ма година. Ако не си го спомня, то значи, че нашата позиция не му е чак толкова важна и ще чака, както и ние смирено ще изчакаме реда си, така, както ни е определен. Сигурен съм, че всички останали поместни православни църкви ще се отнесат с пълно разбиране към тази – процедурна – позиция на БПЦ. Сигурен съм, че такова разбиране ще проявят и Вселенската патриаршия и Руската православна църква, на чиито предстоятели ние всякога сме засвидетелствали почит, уважение и братска любов и които от своя страна не пропуснаха нито една възможност да ни покажат къде според тях ни е мястото“, казва още митрополит Николай. В обяснението пише още ,че за да се разреши „украинския въпрос” на най-първо място трябва да се постави в действие християнската любов. Така нареченият „украински въпрос” е въпрос за това дали ние обичаме нашите украински братя в Христа именно като християни, или сме готови да превърнем един църковно-административен въпрос в богословски и каноничен проблем, поради някакви политически съображения от светски, временен характер. Точно Българската Православна Църква трябва да е особено чувствителна и деликатна по тази тема и поради това би било по-добре не да припира да заема позиция по „украинския въпрос“, а да даде на по-старшите поместни църкви необходимото им време, за да поразсъждават върху значението на любовта в църковния живот. „Разбира се, че не само е редно, но е и желателно и Негово Светейшество патриарх Неофит и всеки един от нас да се среща с представители на всяка от братските поместни православни църкви, с които сме в канонично общение. Аз също съм имал такива срещи, за които надлежно съм информирал Негово Светейшество. Струва ми се, че би било добре, обаче, на този етап, да се обединим около една обща позиция и то именно основана на процедурата. Така, че, всякога, когато стане дума за „украинския въпрос” всеки един от нас да информира събеседниците си за процедурната пречка на диптиха, която не ни позволява да имаме изпреварващо становище. По същата тази причина не можем да взимаме в момента страна, дори и само на нивото на знаците, защото и знакът може да се интерпретира като позиция. Смятам, че подобно послание е достойно и би било чуто и разбрано от всички, не на последно място и от нашия православен народ, който също бива изкушаван от враговете на църквата да смята, че митрополитите му са разделени по тази тема“, пише още митрополит Николай.  „През последните години Светият Синод на Българската православна църква взе някои решения по определени въпроси, с които, вярвам, показахме, че стоим здраво на скалата на православната вяра, на която сам Бог е поставил българския народ. Така беше в случая с т. нар. „Критски събор”, при посещението на държавния глава на Ватикана в Република България и в някои други случаи, останали по-встрани от медийното внимание. Сигурен съм, че и по настоящия казус нашият Свети Синод ще вземе решение, което както по своето съдържание, така и по времето и по начина на неговото огласяване ще покаже, че в Светата вселенска и апостолска православна църква единственото, което има значение, е не кой колко е голям, а колко здраво се придържа към истината. Може да ни смятат за малки и бедни, но това, че сме малка и бедна църква не ни пречи да имаме достойнство, да отстояваме достойнството на Българската православна църква – Българска патриаршия и да изискваме към нея да се отнасят със същото уважение, с което ние всякога сме се отнасяли към всички останали“, добавя митрополит Николай. Той призовава да се даде време на Светия Дух да нареди по „украинския въпрос” това, което е най-добро за Светата вселенска и апостолска православна църква и душеспасително за православните народи, а ние да използваме същото това време, за да работим за укрепване на авторитета и достойнството на Българската православна църква – Българска патриаршия.  ", "date": "2019.10.11", "title": "Митрополит Николай постави условие на Руската църква по проблема в Украйна "}
{"url": "https://www.monitor.bg:443/bg/a/view/pashtyrnakyt-e-idealnijat-zelenchuk-za-zimata-177261", "text": "Пащърнакът често бива определян като голям морков, странно изглеждаща ряпа и какво ли още не.  Макар и не особено атрактивен на външен вид, пащърнакът със своя бял цвят и издължени форми се оказва безкрайно полезен за нервната система заради съдържанието си на В3, предпазва от рак и диабет, полезен е и за бременните жени. За успешното отглеждане на пащърнака най-подходящи са дълбоките, глинесто-песъчливи, структурни, богати с органични вещества и чисти от плевели почви. Есенни сеитби  За есенните (предзимните) посеви се избират микрорайони, защитени от ветрове, с равни или наклонени на юг терени. Сеитбата се извършва на леко оформени плитки бразди през началото на септември в по-топлите места и през ноември- декември в по-хладните при норма 700-800 г семена на декар. От първите посеви растенията оформят листна розетка и коренова система за зимата, а от вторите семената поникват през пролетта. По-късните посеви се мулчират с добре угнил оборски тор, който осигурява по-добро затопляне на почвата и задържане на влагата в по-горните почвени слоеве. Картофи  В наши дни пащърнакът е заменен до голяма степен от картофите. Изключение все още правят единствено Великобритания, Полша и скандинавските страни. Пащърнакът представлява двугодишно тревисто растение, което през първата година развива перести листа на дълги дръжки, а през втората голо цветоносно стебло, до 1 метър височина.  Европа  Растението е разпространено на територията на цяла Европа, в България до около 1600 метра надморска височина. В диво състояние се среща из ливади и влажни тревисти местности.  Студоустойчиви  Пащърнакът е студоустойчиво растение. Растение на дълъг ден, през втората година цъфти през месец май. Особено чувствителни на засенчване са младите растения, което се получава при гъсти посеви. Оптималната температура за повикване на семената е 16-18°С, въпреки че те поникват и при 4-5°С. Младите растения издържат до -8, -10°С, а възрастните до -20, -25°С. Влага  Растенията са взискателни към почвената влажност, особено при поникването и през първите фази на растежа. По-късно са сравнително сухо устойчиви, но се нуждаят от постоянна умерена влажност, за да се образуват качествени кореноплоди. Засушаването на почвата забавя растежа на кореноплодите и причинява загрубяването им.  Вар  Когато се наложи да се отглеждат на по-тежки почви, с есенната обработка трябва да се внесат вар и органични торове добре угнили и компостирани. Не се препоръчва внасянето на пресен тази година оборски тор поради съдържанието му на вредители- телен черви и много плевелни семена които затрудняват процеса на поникването на морковите. Те не бива да се отглеждат след прясно разорена люцерна. На такива площи морковите трябва да се отглеждат на втората година. Почвата оказва влияние върху цвета и качеството на кореноплодите. Например на глинесто-песъчливи почви се получават кореноплоди с по-интензивен цвят на кожицата в сравнение отглежданите на тежки и студени почви. Интензивността на цвета се повишава при внасяне на по-високи дози калиеви торове. Най-подходящи за отглеждане на морковите са почвите с (pH6-7). Макар и детрониран от картофите, си остава идеалният зимен зеленчук. В последно време той се завърна на нашата трапеза, особено в детските пюрета и храни. И това не е случайно. Пащърнакът е кореноплодно растение, роднина на моркова, целината и корените на магданоза, с приятен аромат и леко сладникав вкус, с много ценен състави. Богат на белтъчини, въглехидрати, целулоза, калий, калций, фосфор, цинк, манган, витамини (А, В,С, Е, РР) и фолиева киселина. Особено полезен е съдържащият се в него витамин В3, който е важен за работата на нервната система. Голямото количество фибри помагат на храносмилателната система и са отлично средство против запек. Не съдържа холестерол, нискокалоричен (в 100 г се съдържат 56 калории) и е подходящ при диети и сърдечно съдови заболявания. Лекото му диуретично действие го прави отлична храна при бъбречни заболявания, а фолиевата киселина е подходяща за склонни към анемия и бременни. Във време на вируси витамините в пащърнака са бонус за имунитета.", "date": "2019.10.11", "title": "Пащърнакът е идеалният зеленчук за зимата "}
{"url": "https://www.monitor.bg:443/bg/a/view/mljakoto-e-chisto-i-bez-miris-177260", "text": "През 2015 г. Васил Василев окончателно зарязва предприемаческия бизнес, поверява го на сина си и се отдава на животните, които обажава.  Не случайно фермата му се казва „Кефа на шефа”. Така той прави първото стадо овце преди 4 години. То е от френската порода Лакон, която се води за местна в планините на Централен масив във Франция. Не случайон избират породата Лакон. Според стопаните тя е благодатно животно. С много добра млечност, овцете не са вълнести в областта на вимето, а това има отношение към хигиената, както и към липсата на остър , натрапчив мирис на овнче мляко, който не всички кленти харесват. Фермата развива изцяло пасищно животновъдство. 600 животни Овцата толкова добре се чувства в България, че стадото вече наброява 600 животни от собствени приплоди. Всъщност фермерите са едни от първите, които внасят Лакон в България. Именно тази овца впечатли българските овцевъди по време на посещение на най-големия животновъдно изложение във Франция в Клермон Феран Sommet de l Elevage преди четири години. Когато създават стадото, новите фермери са таили големи надежди, че ще получат справедливо заплащане за млякото, което произвеждат. По правилата на българската действителност обаче, попадат в схемата, в която „ти изкупуват на безценица суровината.” Партньорство, не робство Един ден Василев, който е врял и кипял в бизнеса прави равносметка и стига до заключението. „Работата си е работа, но има правила. Когато потребяваш суровина трябва да си партньор с този, който ти я осигурява, а не да го задушаваш. Защото фермерът е икономическа единица и трябва да се издържа”.  Антибиотици  Моят баща каза, аз не искам моите внуци да бъдат тровени с палмово масло, стабилизатори и антибиотици, разказва Мария. Тя допълва, че всички в семейството са били шокирани, когато се консултират със специалисти в млекопреработването от практиките, които са им показали при правенето на „кисело мляко”, „сирене”, „кашкавал”. Това е последната капка, която ги провокира да създадат собствена мандра, в която да преработват собствената си млечна суровина.", "date": "2019.10.11", "title": "Млякото е чисто и без мирис  "}
{"url": "https://www.monitor.bg:443/bg/a/view/peevski-i-vechnite-neudachi-na-kryga-kapital-177710", "text": "Тази година две много важни събития в страната по стечение на обстоятелствата почти съвпадат във времето. Това са изборът на нов главен прокурор на 24 октомври и местния вот на 27-ми същия месец. Това силно превъзбуди медиите от кръга „Капитал“ на „добрия“ олигарх Иво Прокопиев, който никога не е крил нито грандоманските си политически амбиции, нито явните си домогвания до Темида. Мечтата на Иво Прокопиев съвпада с мечтата на всеки парвенюшки забогатял олигарх. И тя е да завоюва своего рода златен шлем, или тройна корона, ако използваме спортната терминология. А именно: Да контролира „мейнстрийма в медиите“ (цитат по самия Прокопиев), да овладее значителен властови и политически ресурс, и да разчита на послушна и зависима съдебна система. Първото безспорно е факт – Прокопиев контролира не само собствените си издания, а цяла галактика от вестници, сайтове, телевизии и журналисти под прикритие, които работят във формално независими от него медии. По отношение на политическите си проекти разградският приватизатор от времето на масовия грабеж при Костов търпи крах след крах. Партийните му инженерства са многобройни като медиите му и Прокопиев не жали ресурс, за да ги лансира, но уви, те остават електорално импотентни. Джафкането срещу депутата и издател на „Телеграф медиа“ Делян Пеевски екзалтира една малобройна фашизоидна тълпа от професионални протестъри, но нищо повече. Що се отнася до съдебната система, там Прокопиев има определени успехи, защото и той самият не крие, че магистрати като шефът на ВКС Лозан Панов и скандалният шеф на Съюза на съдиите Калин Калпакчиев са „правилните магистрати“. Голямата цел на разградския олигарх да има послушен и зависим от него главен прокурор обаче е на път да се сгромоляса. Нито един от неговите „правилни магистрати“ не посмя, пък и няма капацитета да се кандидатира за поста. Затова и Прокопиев, който е подсъдим заради мегадалаверата ЕVN, впрегна целия си медиен ресурс, за да атакува кандидата за главен прокурор Иван Гешев. Атака, лишена от всякакви смислени аргументи и доводи. Флагманът на Прокопиевата империя - „Капитал“ например пише“ „Обявената статистика за неговата работа (На Иван Гешев – б.ред.) звучи внушително, но е безсмислена и безполезна”.  Излиза, че когато работата на един магистрат е внушителна и добре свършена, за капиталци това е безсмислено и безполезно. За Прокопиев е безсмислено и безполезно, че в работата си като прокурор Иван Гешев е постановил 2969 акта по преписки; изготвил общо 4218 постановления по досъдебни производства, в т.ч. писма и резолюции; постановил е 9 акта по международно правно сътрудничество по наказателни дела; внесъл в съда 230 прокурорски акта; взел участие в 711 съдебни заседания; по внесени от Гешев прокурорски актове са осъдени общо 233 лица. За капиталци е без значение и фактът, че ВСС, съдии, прокурори, ДАНС и редица правораздавателни и правоохранителни институции единодушно застанаха зад кандидатурата на Гешев. За тях е важна и „скандална“ следната реплика на зам.-главния прокурор: \"Делян Пеевски не е обвиняем по делото КТБ. Няма му името, както няма името на Путин и Обама.\" Ами да, Делян Пеевски го няма в делото КТБ, защото никога не е бил в надзорния или управителния съвет на банката, нито е бил акционер в пирамидата на кредитния фараон Цветан Василев. Семейството му е имало кредити, които е изплатило ефективно и коректно. Депутатът няма съдебни дела за активи на КТБ и по никакъв начин не участва в опитите за вторично разграбване на фалирания трезор. Тези факти очевидно вадят от нерви Иво Прокопиев. При отслабващото му влияние в съдебната система и вечните му политически неудачи, му остава единствено медийната пропаганда срещу Делян Пеевски, базирана на откровени лъжи и клевети.", "date": "2019.10.11", "title": "Пеевски и вечните неудачи на кръга „Капитал“"}
{"url": "https://www.monitor.bg:443/bg/a/view/jeni-djaferovich-andjelina-djoli-e-mnogo-krasiva-i-mila-177699", "text": "Ден, след като присъства на европейската премиера на „Господарка на злото 2“ в Лондон, Евгения Джаферович получи възможността да се срещне с холивудската звезда Анджелина Джоли. Шанса си популярната гримьорка и инфлуенсърка у нас получи като подарък към специалната си покана на червения килим на Острова – чест, която е оказана на едва 20 влиятелни личности онлайн по целия свят. Ще пробвам да ви го разкажа, когато ми слегне цялата информация. Сега съм просто щастлива и доволна! И да! Много е красива, мила и любезна!“, написа екзалтираният кадър на родния „Сървайвър“ в социалните мрежи под снимка с Джоли. Българката призна пред последователите си, че е била много притеснена при срещата със своята идолка, а феновете побързаха да я затрупат с ласкави коментари. След като заложи на рокля на София Борисова за червения килим, този път Жени Джаферович бе издържана в спортно-елегантен стил. Анджелина Джоли пък е в елегантна черна рокля с дантелени ръкави и деколте.", "date": "2019.10.11", "title": "Жени Джаферович: Анджелина Джоли е много красива и мила"}
{"url": "https://www.monitor.bg:443/bg/a/view/djip-blysna-dete-na-peshehodna-pyteka-v-plovdiv-roditeli-na-protest-177698", "text": "8-годишно дете беше блъснато от джип на пешеходна пътека в близост до училище в Пловдив,съобщи Нова телевизия. Пострадалото момченце е настанено в болница със сериозна гръдно-коремна травма и фрактура на ключицата. Притеснени след този случай родителите, чиито деца всеки ден пресичат опасната пешеходна пътека на натоварения булевард „Васил Априлов”, поискаха общинската власт да вземе мерки за сигурността на децата им. Те настояват на невралгичното място да бъде поставен светофар. „Още в сряда ще се събере експертният съвет и ще вземем решение. Моето лично мнение е, че трябва да бъде поставен светофар с бутон в най-кратки срокове”, каза пред Нова телевизия Пламен Вълков, директор на общинското предприятие „Контрол на транспорта”.", "date": "2019.10.11", "title": "Родители на протест заради блъснатото дете в Пловдив "}
{"url": "https://www.monitor.bg:443/bg/a/view/vlak-s-paren-lokomotiv-i-vagona-na-car-boris-iii-akostirat-v-kustendil-177714", "text": "Атракционен влак с парен локомотив и вагон от царската композиция „Корона експрес” акостира в Кюстендил днес /събота/. Ретро пътуването се организира по повод отбелязването на 110 години от пускането в експлоатация на жп линията Радомир-Земен-Кюстендил. Комплимент за пътуващите, като последно атракционно пътуване за 2019 г., е включването на личния вагон-салон на цар Борис III от „Корона експрес” във влаковата композиция. Специално прикаченият вагон ще пътува за първи път тази година като атракция, а по време на движение всички желаещи ще могат да го разгледат, съпроводени от гид, който ще ги запознае с любопитни факти. Ретро влакът ще бъде теглен от парния локомотив № 01.23. Атракционният влак потегля от Централна гара София, като по време на празничното пътуване на гарите Радомир, Земен и Кюстендил влакът ще престои, за да могат пътуващите и посетители да се насладят на организираните официални тържества. „Цената на билета от столицата е 21.50 лв. Тези, които ще пътуват на по-кратки разстояния като Земен-Кюстендил, ще трябва да заплатят 7.50 лв. Мога да кажа, че вече голяма част от билетите са изкупени, тъй като подобно преживяване не се случва често и представлява страшна атракция за кюстендилци“, коментираха от жп-гарата в Кюстендил.", "date": "2019.10.11", "title": "Влак с парен локомотив и вагона на Цар Борис III акостират в Кюстендил"}
{"url": "https://www.monitor.bg:443/bg/a/view/kandidat-za-obshtinski-syvetnik-sydi-oik-zaradi-zalichavane-177695", "text": "Кандидатът за общински съветник от Българско национално обединение в Пазарджик Борислав Даскалов оспорва в съда решението на местната Общинска избирателна комисия, която го заличи заради това, че нямал настоящ адрес в града. В жалбата си Даскалов пише, че решението е неправилно, тъй като има постоянен и настоящ адрес в Пазарджик повече от 6 месеца. Проблемът идва от това, че е дерегистриран без знанието и съгласието му, след като два пъти в периода от май до август не е намерен на адреса. Бизнесменът обаче пътувал до столицата, за да помага на болния си баща, а вчера в профила си в социалната мрежа Даскалов съобщи, че родителят му е починал. За това, че е отписан, кандидат-общинарят научил от служител на ГРАО.  В ЦИК също не могли да решат казуса със заличаването на Даскалов, тъй като се произнесли 10“за“ и 10“против“ това да бъде заличен от листата с кандидати за общински съветници. Нови проверки обаче установиха, че бизнесменът има адрес в Пазарджик и името му е вписано в избирателните списъци на една от секциите в Средно училище“ Д-р Петър Берон“.", "date": "2019.10.11", "title": "Кандидат за общински съветник съди ОИК заради заличаване"}
{"url": "https://www.monitor.bg:443/bg/a/view/karakachanov-v-ministerstvoto-njama-zameseni-v-syzdavaneto-na-panika-za-otnemaneto-na-deca-177700", "text": "След извършена проверка установих, че в Министерството на отбраната няма служител или служители, които да са съпричастни към призивите за извеждане на деца от училища и детски градини в Сливенско или в други части на страната. Това се казва в изявление на министъра на отбраната Красимир Каракачанов. Главният прокурор и ДАНС също потвърдиха, че няма данни служител или служители на Министерството на отбраната да са замесени в създаването на паника и страх за отнемането на деца.", "date": "2019.10.11", "title": "Каракачанов: В министерството няма замесени за паниката в Сливенско"}
{"url": "https://www.monitor.bg:443/bg/a/view/osvobodiha-ot-aresta-roditelite-na-izostavenoto-bebe-v-sofija-177702", "text": "Освободиха родителите на изостването бебе, съобщи БТВ. Детето беше намерено в детски кош в жилищен блок в столичния кварал \"Люлин\" вчера с бележка \"Да се предаде на социалните, успех!\". Именно непрестанен тормоз от същите тези хора, родителите посочили като причината за тежкото деяние пред разследващите и социалните. Младото семейство не разполага със средства и не получава помощи, защото на името на бащата са регистрирани четири фирми. Той е и с ТЕЛК-решение, което не е подновено. Към момента детето е настанено в дома за медико-социални грижи \"Свети Иван Рилски\". След експертизи и работа с родителите, социалните ще търсят възможности то да се върне при тях, при роднини или да бъде дадено за отглеждане в приемно семейство.", "date": "2019.10.11", "title": "Освободиха от ареста родителите на изоставеното бебе в София "}
{"url": "https://www.monitor.bg:443/bg/a/view/ahmed-poluchi-nobel-za-mir-177701", "text": "Нoбeлoвaтa нaгрaдa зa мир зa тази година отива в Етиопия и по-специално у eтиoпcкият прeмиeр Aбий Aхмeд Али, cъoбщи Нoбeлoвият кoмитeт. Абий Aхмeд Али e удocтoeн c oтличиeтo зa уcилиятa cи дa пocтигнe мир и мeждунaрoднo cътрудничecтвo и зa рeшaвaщaтa cи инициaтивa зa урeждaнe нa грaничния кoнфликт мeжду Eтиoпия и cъceднa Eритрeя. През юли 2018 г. лидерите на Етиопия и Еритрея, Аби Ахмед и Исаяс Афверки, подписаха декларация с която сложиха край на „състоянието на война“ между двете страни. В документа, разпространен от министъра на информацията на Еритрея Ямане Мескел, се подчертаваше „началото на нова ера на мир и приятелство“, след 20 годишен конфликт и прекъсване на дипломатическите отношения, в резултат на което загинаха над 80 000 души. Съществува отдавнашна традиция Нобеловата награда за мир да получават държавни глави, свързани с прекратяването на конфликти. Последният пример за такъв беше колумбийският президент Хуан Мануел Сантос, който получи наградата през 2016 г. за ролята си в прекратяването на 50-годишната гражданска война в страната, отбелязва в. \"Гардиън\". Наградата, равняваща се на 9 000 000 шведски крони (около 900 000 долара) ще бъде връчена в Осло на 10 декември, годишнината на смъртта на шведския индустриалец Алфред Нобел, основал наградата със завещанието си през 1895 година.", "date": "2019.10.11", "title": "Абий Ахмед Али получи Нобел за мира между Етиопия и Еритрея"}
{"url": "https://www.monitor.bg:443/bg/a/view/vnimanie-myjete-ot-tezi-zodii-sa-mamini-sincheta-177703", "text": "  Той е точно като принца от мечтите ти. Нещата между вас изглеждат толкова добре, че направо не ти се вярва, че е истина. Но…той е мамино синче. Оказва се, че във връзката сте трима - той, мама и вие.Безспорно е, че връзката между майката и детето е много силна. Но какво е да имаш мамино синче до себе си и той да ти е партньор в живота? Те отказват да поемат отговорности, глезят се като малки деца и винаги разчитат някой да свърши работата вместо тях.  Уви, мъжете от определени зодии имат предразположеност към това - да се държат инфантилно и да се допитват и опират на майка си цял живот. Те оборват твърдението, че мъжете са силния пол. Те обичат да бъдат детето на мама, въпреки че никога няма да го признаят. За тях е успокояващо да знаят, че винаги ще има някой, който ще им помогне, ако имат нужда. Именно затова и трудно взимат решения, дори и най-дребните. Близнаците разчитат на мама за всичко – да управлява финансите им, да се справя с професионалните и семейните им проблеми. Мъжете Раци обожават да получават вниманието и одобрението на майките си. Това, че вече не са във възраст, в която обезателно се нуждаят от нея, не ги притеснява. Нямат против родителите им да им дават пари, както и да се хранят редовно при тях, дори и да не живеят вече заедно. Те нямат думата, но не я искат, защото така са свикнали и така им е удобно. Мъжът Козирог може и да изглежда като семеен тип, но това е така, защото е все още е твърде привързан към майка си. Той слуша винаги мама и търси съвет и решение на проблемите първо от нея. Никога не би застанал зад вас, освен ако мама не одобри това. Мъжът Везни обожава мама. Тя е издигната на пиедестал и друга като нея природата никога няма да създаде. Неговата партньорка задължително трябва да прилича на нея. Той постоянно ще дава за пример майка си.", "date": "2019.10.11", "title": "Внимание! Мъжете от тези зодии са мамини синчета "}
{"url": "https://www.monitor.bg:443/bg/a/view/krasimir-vylchev-reakcijata-na-uchitelja-e-projava-za-disciplinarno-uvolnenie-177688", "text": "Вдигането на чин от учител е недопустимо, но има и друга страна - това е трудната работа на учителите. По отношение конкретния случай - това е неприемливо поведение, непрофесионални прояви. Това каза в студиото на bTV министърът на образованието Красимир Вълчев. Според него обаче подобна реакция на учител е проява за дисциплинарно уволнение. \"Директорът е работодател, не смея да твърдя, че в момента имаме цялата информация. Имаме две неща, които са меко казано - непрофесионални прояви\", заяви образователният министър. Училището е среда, в която си взаимодействат много деца. Стотици деца в един коридор - не може изцяло да се елиминира агресията, тя по-скоро се мултиплицира, каза Вълчев.  Според него училището не е източник на агресия, има много фактори - видео игри, социални мрежи. За слуха, че социалните служби отвличат деца, който стана причина няколко училища в ромските квартали в Сливен, Карнобат и Ямбол да бъдат опразнени, министърът обясни, че на втория ден децата се върнаха в училище.  \"На нас усилията ни са насочени децата да се върнат в училище. Не мога да разбера целите (на тези слухове - б.р.), очевидно, се преиграва с нещо, имаме съмнения и за други цели. Те не служат на интересите на българското семейство. Получи се противопоставяне на правата и на детето. Искаме всяко едно дете да живее в семейна среда, имаме крайни случаи, в които не може да се реагира. Няма отнемане на деца, това е груба манипулация с опит да се разруши образователната система. Опити да се всее паника има от хора, които са вътре, но от външни хора. Имало е намеса на религиозни лица чрез мрежите си\", заяви Вълчев. По думите му истерията е станала след като в 8 часа всички родители си водят спокойни децата на училище. Нямаме кой знае какви мерки да реагираме. Успокояване на родителите е единственото, което може да направи училището, което става с разговори с родителите.  Запитан от къде се е появило името на шефа на пресцентъра на МО Александър Урумов за провокатор\", Въчев отговори: \"Александър Урумов ми е пращал искания за достъп до обществена информация във връзка с джендър обучението, отговорено му е надлеждно\". Питането било за информация в учебник, поясни министърът.  За програмата, по която учители, полицаи и социални работници обикалят домовете, за да върнат в училище деца, министърът каза, че над 40 000 деца са върнати в училище. Някои от тях са били преди това в чужбина и не били записвани на училище. По-трудно е да осигурим ежедневната посещаемост, има училища под 50% посещаемост, призна министърът.  За учебния план министърът каза, че искат да подобрят резултатите и да подобрят функционалната грамотност - да свържем компетнентостите за учене. За програмите за математика - трябва да освободим повече време за решаване на задачи, очевидно програмата е бърза и тази бърза писта изхвърля децата. По математика всяко едно нещо надгражда следващото. Във всички случаи посоката ще бъде облекчаване. Да ползваме опита и на другите страни. Да бъде по-занимателна, по-практическа. Да умеят децата да транслират житейски ситуации в математически задачи. Най-стръмно става след 4-ти клас, призна министърът. По история или география може да пропуснем някой факт. Ако трябва да избираме една по-бърза писта или писта, която да затвърди наученото, ще изберем второто, допълни Красимир Вълчев.", "date": "2019.10.11", "title": "Вълчев: Реакцията с чина е проява за дисциплинарно уволнение"}
{"url": "https://www.monitor.bg:443/bg/a/view/bliznakyt-kojto-struva-poveche-ot-uil-smit-177661", "text": "Попитали продуцентския екип на „Близнакът“ какво е усещането да получиш две филмови звезди на цената на една. „Дигиталният Уил Смит струваше повече“, отвърнали отсреща. Именно в това едно изречение, казано колкото сериозно, толкова и с леко намигване, се крие същината на целия филм. „Близнакът“ тръгва по родните кина от днес, а феновете на екшъна ще си изкарат чудесно пред големия екран. особено от тази с мотора дори и аз (жена, без особен сантимент към жанра) останах впечатлена. Сюжетът проследява опитите за пенсия на застаряващия наемен убиец Хенри Броган (Уил Смит). Всичко се обърква обаче, когато той разбира, че правителството му е платило да ликвидира (донякъде?) невинен учен. И внезапно самият Хенри се оказва мишената на по-младия му наследник в професията Джуниър. Много въпросителни излизат около „Близнакът“. Невинен ли е наистина погрешно убития учен? Защо Хенри не изглежда толкова впечатлен от факта, че е прострелял смъртоносно може би незаслужил съдбата си човек? Защо всъщност по дефиниция приемаме, че Хенри е „добрият“, а правителствените служби – лошите? Отговори няма да откриете в заглавието, но пък режисьорът Анг Лий предполага, че вътрешно емоционалният ни компас ни води по инерция в правилната посока. Да имаш Уил Смит пред камера и да не вкараш и една остроумна реплика в сценария пък си е равносилно на кощунство. Актьорът, който със закачливия си нюх изнесе целия „Аладин“ на гърба си, тук е а диалозите не вкарват никаква глътка свеж въздух. „Близнакът“ обаче несъмнено е заглавие, което всеки чистокръвен любител на седмото изкуство следва да изгледа. Макар и да има немалко пропуски на сценарно ниво (дори и самата история да е готова от няколко десетилетия преди да започнат снимките), филмът показва посоката, в която киното тепърва ще се развива – поне на техническо ниво. Тук ключова роля има героят Джуниър – изигран отново от Уил Смит. Гримът обаче не е бил необходим за подмладяването му, защото за това Лий разчита именно на дигитални методи. С десетки точки по лицето му, които улавят и копират всяка негова мимика, – веднъж като Хенри и веднъж като Джуниър. И се справя и с двата образа... И ако сценарият по-скоро „спъва“ превъплъщението му в наемния убиец пред пенсия, то с нотки на носталгия другият му герой обира повечето точки пред публиката. Съвсем скоро пък ще можем отново да „погледнем“ в миналото, благодарение на подобна технология. Това ще се случи във филма на Мартин Скорсезе „Ирландецът“, който също подмладява чрез компютър своите герои. Самият Уил Смит не тъне в тъга по „добрите отминали години“. С типичното си чувство за хумор той отсича: „Младите не могат да ни стъпят и на малкия пръст. Аз съм на 51 и се чувствам страхотно“. Въпреки това споделя, че се е чувствал неловко да се види отново на 23-годишна възраст. И дава съвет на по-младото си Аз – И ако от прочетеното оставате с впечатление, че Смит е сам на екрана – не сте далеч от истината. Партнират му Мери Елизабет Уинстед и Бенедикт Уонг от страната на добрите. Измежду проследяването на магията на седмото изкуство около аурата на Джуниър и самия Уил Смит обаче двамата далеч не успяват да блеснат. Клайв Оуен, който го раздава като голямото Зло в заглавието всъщност е единственият, който успява да си открадне светлината на прожектора... преди Хенри и най-вече Близнакът Джуниър отново да му я отнемат.", "date": "2019.10.11", "title": "„Близнакът“, който струва повече от Уил Смит"}
{"url": "https://www.monitor.bg:443/bg/a/view/parlamentyt-ne-sybra-kvorum-da-zapochne-zasedanieto-177691", "text": "Така на практика се провали и участието на премиера Бойко Борисов в парламентарния контрол, който трябваше да отговаря на въпрос на лидера на БСП Корнелия Нинова за политиката на национална сигурност и приемането ни в Шенген. Същевременно Борисов трябваше да присъства на откриването на нов участък от магистрала \"Хемус\", заради което опозицията заподозря умисъл от страна на управляващото мнозинство и нарочен провал на заседанието от тяхна страна.  Нинова обвини Борисов в шикалкавене, като по думите й премиерът днес бил ударил дъното, след като наредил на депутатите си да не идват в НС, за да не отговори на въпроса за корупцията във властта и проваленото ни членство в Шенген. Тя поясни, че всички нейни въпроси към премиера били връщани и препращани към някой от министрите в кабинета. \"Страхът му е по-голям от парламентаризма\", каза Нинова. Според социалистите те са били 48 в зала, а ГЕРБ едва 42. \"Положиха всички усилия Бойко Борисов да се спаси от Корнелия Нинова днес\", каза на свой ред пък Георги Свиленски. ГЕРБ и патриотите категорично отрекоха упреците за заговор и умисъл. Петък е ден на опозицията, каза шефката на ПГ на ГЕРБ Даниела Дариткова и припомни, че в момента в НС опозиционните партии са повече - 3 на брой, и заедно с независимите имали числено превъзходство. По думите й опозицията трябвало да организира своето присъствие в залата и да чуе отговорите на Борисов. Тя припомни, че преди две седмици премиерът бил на контрол в НС, а Нинова отсъствала и избягала от контрола. Нейният въпрос ще бъде зададен друг ден. На въпроса колко депутати от ГЕРБ са били на работа от общо 95, тя отговори: \"Ние бяхме толкова , колкото е възможно в контекста на предизборната кампанията и на мероприятията, на които депутатите трябва да присъстват\". Тя призова опозицията да научат правилника на НС и поясни, че когато въпрос към Борисов се върне и от опозицията не са съгласни да отговори ресорен министър, те имат право да протестират в тридневен срок. Тогава следва обсъждане на темата на Председателски съвет и в резултат се решава дали въпросът в крайна сметка да се отправи към Борисов.  Дариктова даде да се разбере, че премиерът не се страхува да отговаря на въпроси на опозицията. Искрен Веселинов, който е съпредседател на \"Обединени патриоти\", заяви, че провалът на заседанието е заради липса на мобилизация на всички парламентарни групи. неговият колега Юлиян Ангелов обясни, че от техните редици отсъствали само 6-ма души, които са кандидати за местната власт и имали разрешение за това. Не допуска да има договорки за провал на заседанието и между БСП и ГЕРБ. Той посочи, че БСП били наполовина, а ДПС въобще отсъствали от залата. Той отдаде липсата на депутати от зала на предизборната кампания. ", "date": "2019.10.11", "title": "Липсата на кворум провали заседанието на НС (ОБНОВЕНА)"}
{"url": "https://www.monitor.bg:443/bg/a/view/myj-s-pistolet-prizemi-samoleta-ot-moskva-za-burgas-177693", "text": "Самолетът, летящ по редовната линия Москва-Бургас, извърши принудително кацане в Ростов на Дон. Инцидентът се случил на 10 октомври с полет номер SU2156 на руските авиолинии „Аерофлот“. Причина за извънредното кацане станал мъж, който по време на полета си спомнил, че носи със себе си огнестрелен пистолет. Пасажерът съобщил факта на стюардесата - тя информирала командира, който взел решение да кацне принудително „до изясняване на обстоятелствата“. На летището „Платов“ в Ростов на Дон въоръженият мъжът бил доставен в дежурната полицейска част, където пистолетът бил иззет. При направената проверка се оказало, че пътникът има всички необходими документи за  притежаване на огнестрелно оръжие. След това самолетът продължил успешно полета си до Бургас. По случая е образувана следствена проверка, която трябва да изясни как службите на сигурност на московското летище „Шереметиево“ са допуснали на борда пасажер с пистолет. Не е ясно как при щателната инспекция на пътниците и багажа сътрудниците на аерогарата не са открили оръжието. Ще бъде дадена юридическа оценка и на действията на служителите на „Аерофлот“, както и на решението на пилота да приземи принудително лайнера в Ростов на Дон. Прокуратурата вече назначи проверка на изпълнението на нормите за транспортна безопасност, на базата на чиито резултати ще бъде прието съответното процесуално решение.", "date": "2019.10.11", "title": "Мъж с пистолет приземи самолета от Москва за Бургас "}
{"url": "https://www.monitor.bg:443/bg/a/view/borisov-dnes-e-oficialnoto-otkrivane-na-novija-uchastyk-ot-am-hemus-177689", "text": "Днес е официалното откриване на новия 9,3 км участък от АМ „Хемус“ между Ябланица и Боаза.Това написа в профила си във фейсбук премиерът Бойко Борисов. Изграждането на трасето стартира в края на март м. г. и завърши близо 6 месеца предсрочно. \"В отсечката между Ябланица и Боаза е най-големият армонасип, изграждан досега у нас - 45 метра общ насип, с височина от 25 м на армирания насип. Това е почти вертикална стена на откоса като в конструкцията й са вложени специални укрепителни мрежи и системи. В строителството на отсечката са положени близо 104 000 тона асфалт, а за осигуряване безопасността на движение са монтирани 40 км мантинели от най-висок клас и 24,5 км предпазни мрежи\", пише премиерът в социалната мрежа.", "date": "2019.10.11", "title": "Борисов: Днес е официалното откриване на новия участък от АМ \"Хемус\""}
{"url": "https://www.monitor.bg:443/bg/a/view/aktivni-potrebiteli-v-banichkite-njama-istinsko-sirene-177690", "text": "В баничките, които се продават и купуват масово, няма истинско сирене. Това заяви д-р Сергей Иванов от \"Активни потребители\" по BTV. На практика всички банички са имитиращ продукт, показва изследване на организацията. 73,4% от тях се правят със сирене с палмова мазнина, а 33,3% - с извара или със смес от извара. В изследването са проверени 15 банички от различни производители. Някои от производителите са коректни и това е изписано на самия етикет, но в повечето случаи се твърди, че баничката е със сирене, а тя на практика не е, показва изследването. За първи път продукт, проверяван от \"Активни потребители\", е изцяло имитиращ, каза Иванов и нарече това \"печален рекорд\". Организацията от години се занимава с това какво има в сиренето и е установила, че всяка година се продават между 10 и 30% имитиращи продукти, които не са обявени. По думите на Иванов една четвърт от сиренето на пазара е имитиращ продукт. Ако баничките се правят с истинско сирене - по стандарт се слагат 30 г в един продукт, това вероятно би увеличило цената им с 20 ст., обясни д-р Иванов.", "date": "2019.10.11", "title": "Активни потребители: В баничките няма истинско сирене "}
{"url": "https://www.monitor.bg:443/bg/a/view/bylgarija-tyrsi-investitor-v-zavod-za-avtomobilni-baterii-177681", "text": "Въпреки че няма решение на германският концерн Volkswagen къде ще построи новия си завод за автомобили, правителството вече търси инвеститор за производството на автомобилни батерии, научи „Монитор“. Страната ни иска да се впише в тренда на Европейския съюз (ЕС) за чисто производство, което заради големия брои заводи за автомобилни части у нас, може да се реализира чрез привличане на голям инвеститор за все още скъпите за производство съвременни акумулатори, твърдят правителствени източници. Управляващите не са се отказали от мечтата да привлекат голям автомобилен производител, но засега При Hyundai ситуацията е подобна, защото дори да изгради ново производство, южнокорейската компания няма нужда от завод на територията на ЕС, а по-скоро ще търси под-доставчици за е-мобилите си и изследователските центрове за автомономни автомобили. На дневен ред все още стои привличането на Volkswagen. Обнадеждаващо е все още липсата на окончателно решение на ръководството на концерна. Добра новина дойде и от Турция, след като регистрираната компания на автомобилния гигант в турcкия търгoвcки рeгиcтър cъc ceдaлищe в oкръг Мaниca се оказа а не на автомобили. Ето защо и управляващите твърдят, че все още са в играта и изтъкват, че България няма конкуренция по финансова стабилност, по кредитен рейтинг и БВП в региона. Но в същото време източници от правителството твърдят, че след случая „Дизелгейт“ Volkswagen по-скоро търси място да изнесе „отмиращото“ производство на замърсяващи автомобили извън пределите на Евросъюза. В стратегията си концернът е поел ангажимент, че всяка една фабрика ще бъде напълно екологична и ще ползва зелена енергия. Но извън ЕС нямат тези ограничения, а и на част от произведените автомобили, може да наклони везните към съседите ни. Спазването на европейските правила за държавна помощ, което премиерът Бойко Борисов определи като единствен проблем пред огромната инвестиция от Volkswagen, не е единствената пречка. ЕС дава на Турция възможност по линия на митническото споразумение и свободната търговия да произведат автомобилите и да ги вкарат евтино в Европа. А от друга страна, въпреки че са поели ангажимент да спазват правилата за държавните помощи, турските власти не го спазват. Според запознати на финалните преговори с Volkswagen България е останала с два терена (в Пловдив и София) за построяването на завод, а Турция с един. Разликата в офертите е, че като ток, жп линии, пътища, връзки с магистрали и др. България пък е обещала абсолютния максимум помощ в размер до 300 млн. евро, но в зависимост къде ще бъде издигнати производствените халета. В същото време е мит, че страната ни няма подготвени кадри. Пред концерна са представени над 20 пъти повече от необходимите служители за завода. Защото градовете са единствените у нас, които привличат вътрешна миграция. При посещенията си у нас емисарите на Volkswagen са отчели, че служители могат да бъдат наети не само от София и Пловдив, но и от градове в двете области, като Перник за столицата и Стара Загора и Пазарджик за града под тепетата.", "date": "2019.10.11", "title": "България търси инвеститор в завод за автомобилни батерии"}
{"url": "https://www.monitor.bg:443/bg/a/view/denica-sacheva-dyrjavata-vryshta-decata-v-uchilishtata-i-semejstvata-ne-gi-vzema-177665", "text": "Разпространява се фалшива брошура с препоръки от СЗО за сексуално образование в градините, не предвиждаме такова нещо, коментира в интервю за \"Монитор\" зам.-министърът на образованието и науката - Там, където вече възникнаха проблеми, ситуацията се нормализира. За съжаление все още получаваме информация за различни места в страната, където възниква напрежение. Предполагаме, че поне още няколко дни ще има такава динамика и поява на слухове и ще е необходимо да ги опровергаваме. Във вторник получихме информация за Пещера и за Пазарджик. - Не сме информирани все още за резултати от нея. В момента работим активно по места със структурите на МВР. Те помагат на регионалните управления на образованието и районните управления за социално осигуряване, за да се нормализира обстановката. - Трудно е да кажем кой е първоизточникът. Миналата събота се проведе организирано шествие в кв. „Факултета” в София, което премина под егидата „Срещу стратегията за детето”. Създадени са и Фейсбук групи, включително и такава, която е насочена към ромите. В тях има няколко души, които публикуват активно клипове с провокативно съдържание. Има и фалшиви профили, както и хора вече известни от участията си в други провокации. Някои от видеата пък са инсценирани. Преди време в общественото пространство беше представен случай на българин, който е женен за полякиня и децата му са присъдени на нея в Полша. Тогава и по телевизията се даваха доста драстични сцени за това как малчуганите са отнети, за да й бъдат предадени съгласно международното съдебно решение. Сега тези репортажи са целенасочено изрязани и обработени, така че да могат да бъдат използвани в момента. Нашите съграждани от ромски произход се манипулират, че това може да се случи и с техните деца. Това са абсолютно целенасочени провокации. На практика това е престъпление, защото се използва невярна информация, за да се всява страх и да се работи срещу държавните институции. - Децата са ценност за всички етноси – българи, роми, турци. Основният страх на родителите е да не бъдат отделени от тях. Понякога има ситуации, в които българските граждани от ромски произход спират децата си от училище, за да им помагат да се грижат за по-малките си братчета и сестричета, или ги карат да работят. Това не означава, че не се страхуват за тях и не ги обичат. Най-ценното в нашите портфейли не са парите ни, а снимките на децата ни. Социалните помощи също са проблем за тях, но най-много се страхуват да не би някой да посегне на децата им. Това нито е планирано, нито има такива виждания. Държавата е тази, която връща децата в семействата, в училище, а не тази, която ги взема. Ние нямаме нужда от деца, които не растат в своите семейства и не са щастливи. В същото време е важно да бъдат грамотни. Нашата цел е да ги направим такива, за да бъдат щастливи. За това работим, а не да има разбити семейства. - Има хора, които се представят за пастори и публикуват такива клипове във Фейсбук. Особено в кв. ”Факултета”, където призивите са по линия на пасторите, те не крият това. Същевременно в други населени места има и политически намеси - партии, които искат да злоупотребяват със страховете на хората и твърдят, че са единствените, които ще ги защитят. Те използват случващото се за политическа агитация в полза на кандидатите си по време на изборите. Част от тях правят това публично в собствените си страници и не крият, че участват в тези процеси. - Единствените санкции, които са налагани, са административни, или такива, които са свързани с отнемане на социални помощи за един месец. По-строгите мерки – спиране на помощите за една година, влязоха в сила скоро и не са прилагани изобщо. Нищо, което е свързано с отнемане на деца или по какъвто и да било начин с нарушаване на семейните отношения, никога не е имало, не се е прилагало и не се планира да бъде прилагано. - Една от фалшивите теми е за сексуалното образование на четири- и петгодишните деца. В момента се разпространява брошура с неясен автор, в която се цитира, че има препоръки от СЗО и одобрени учебни планове от МОН. На практика няма такова нещо. Няма сексуално образование за деца в детските градини, не се и предвижда. Хората обаче вярват на тази брошура. Малцина са тези, които отварят сайта на Министерството на образованието, за да видят, че няма одобрени планове и учебни програми за сексуално образование на малките деца. Това са неща, над които всеки от нас трябва да се замисли, защото битката за доверието става все по-голяма и лековерието е това, което ни кара да губим много време и енергия да разбиваме постоянно фалшиви новини. - Дигиталната грамотност е проблем, защото всички тези хора имат достъп до социални медии, технологии. Ние обаче говорим за грамотността, като за това да можеш да отсяваш зърното от плявата. Да можеш да вярваш на факти, на институции. Когато нещо се случи, веднага да провериш дали то има съответния източник. Откакто са започнали публичните турбуленции „за“ или „против“ Стратегията за детето, получавам най-разнообразни въпроси, включително и от хора, които са с добро образование. Въпреки че хората казват, че не вярват на медиите, когато излезе една фалшива новина, заглавията в тях са основен източник на информация за голяма част от българското население. Познавам изключително малко хора, които като прочетат едно заглавие, влизат в официалната страница на съответната институция и проверяват дали това е така. Най-много ни се иска да направим така, че хората да могат да вярват повече на институциите, отколкото на клипове в интернет. Такова видео може да направи всеки с мобилния си телефон за две минути. Каквото и да чуят хората, от каквото и да се уплашат или ги притесни, първо трябва да потърсят допълнителна информация. Да попитат някого, на когото имат доверие - учителя си, лекаря, общината. - На нас ни предстои дълга работа по възстановяване на доверието. Залагаме основно на работата с родителите и да активираме образователните медиатори. Разчитаме и на здравните медиатори, на ромите учители, които са хора с висока обща култура и са носители на доверие в собствените си общности. Това, което ще правим следващите две седмици, е основно родителски срещи, разяснителна работа, отговаряне на всички въпроси, така че да намалим максимално напрежението и да успокоим хората. - По него се работи с Техническия университет в Габрово и още няколко висши училища. Има интерес и с промените в Закона за висшето образование ще потърсим форми и начини да дадем такива възможности. Все още се развиваме в тази област, но има университетски специалности, които няма как да се развиват без дуалното образование. Това не са само техническите, а и медицината. Следващата седмица очакваме да приключи окончателно оценката на проекта „Образование за утрешния ден” и да подпишем договор за 50 млн. евро за дигитализация на средното образование. През ноември вероятно ще бъде одобрена нова операция за дигитализация във висшето образование в размер на 50 млн. лв. По нея университетите ще могат да кандидатстват за различни проекти в размер на между 1 и 3 млн. лв. От следващата година своеобразно разчетите и средствата, с които разполагаме от Оперативна програма „Наука и образование за интелигентен растеж”, ще работим и по два нови проекта. Единият ще бъде за допълнителни мерки за подкрепа за децата със специални образователни потребности. Другият ще е свързан с достъпа до висше образование на лицата от уязвими групи. - Има визия, по която работят учени и представители на различни университети. Въз основа на нея се предвижда да бъде разработена и национална програма за изкуствен интелект. Това е тема, по която България не би трябвало да изостава, за да може да подготвя нашите учени за работа в тази посока. За страната ни е важно да има звено, в което могат да се обединят хора, които да работят по теми, като големите данни, изкуствен интелект и възможности за работа в образованието. Интересуваме се от темата за големи данни в образованието, защото чрез тях може да се произвежда информация ежедневно. Тя може да е в най-различни аспекти – начини на преподаване, интересите на децата, квалификациите на учителите. Затова и големите данни в образованието могат да бъдат ключови по отношение на това да има по-добри политики в тази област. В момента те се формулират въз основа на данните от статистиката, които са от предходни години. С големите данни човек може да получава по-добра информация и да вижда по-добре тенденциите, да подготвя системата, кадрите, учебните програми и съдържание. Темата за изкуствения интелект не е важна само за образованието, но и във всички други сфери – организация на транспорт, медицината и др. Магистър по връзки с обществеността в Софийския университет „Св. Климент Охридски“ и магистър по здравен мениджмънт от Университет „Проф. д-р Асен Златаров“ - Бургас Началник на дирекция “Международно сътрудничество, европейска интеграция и проекти” в Националната здравноосигурителна каса - 1999 г. Началник на кабинета на министъра на здравеопазването 1999-2001 г. Зам.-министър на труда и социалната политика 2016-2017 г.", "date": "2019.10.11", "title": "Деница Сачева: Държавата връща децата в  училищата и семействата, не ги взема "}
{"url": "https://www.monitor.bg:443/bg/a/view/islandija-goni-istoricheska-pobeda-sreshtu-francija-programa-na-evrokvalifikaciite-177632", "text": "Двубоят между Исландия и Франция ще бъде гвоздеят от програмата на евроквалификациите тази вечер. Сблъсъкът от група Н в Рейкявик до голяма степен ще реши битката на върха. Преди двубоите Турция е лидер с 15 точки, а точно толкова има и световният шампион Франция. Исландците са трети, но ако успеят да вземат историческа първа победа срещу „петлите“, които ще са без голямата си звезда Килиан Мбапе, ще завържат още повече битката за първите 2 места, класиращи за Евро 2020. Досега в историята двете държави са играли 14 пъти, като статистиката е 10 победи за Франция и 4 равенства. По същото време Турция излиза за задължителна домакинска победа срещу Албания. В група В вече осигурилият си място на Евро 2020 от Лигата на нациите Португалия ще има лесна задача срещу Люксембург, а Украйна приема Литва. В класирането преди мачовете украинците са лидер с 13 точки, португалците са втори с 8 и мач по-малко, а веднага след тях е Сърбия със 7 точки. 21.45 ч. Черна гора – България (по БНТ 1), Чехия – Англия (по БНТ 3) 21.45 ч. Украйна – Литва, Португалия – Люксембург 21.45 ч. Турция – Албания, Исландия – Франция, Андора – Молдова", "date": "2019.10.11", "title": "Исландия гони историческа победа срещу Франция (ПРОГРАМА на евроквалификациите)"}
{"url": "https://www.monitor.bg:443/bg/a/view/babata-na-izostavenoto-bebe-mylchala-za-problemite-strahuvala-se-da-ne-im-otnemat-deteto-177692", "text": "Родителите на момченцето живеели заедно с майката и сестрата на мъжа. Пред полицията те разказали, че изоставили бебето, защото младата майка била подложена на постоянен тормоз от страна на роднините на съпруга си. Причината – не успявала да укроти детето, когато то плачело. Пред социалните обаче бабата казала, че помага на младото семейство. Редовно им давала пари, включително за медицинското обслужване момченцето. Родителите не разполагали със средства и не получавали помощи, защото на името на бащата са регистрирани четири фирми. Самият той страда от психично заболяване, но няма валидно ТЕЛК-решение. Майка му казала, че то не е подновено, защото пречело на сина й да си намери работи. Засега    ", "date": "2019.10.11", "title": "Бабата на изоставеното бебе мълчала за проблемите, страхувала се да не им отнемат детето "}
{"url": "https://www.monitor.bg:443/bg/a/view/blondinki-pod-prikritie-177673", "text": "Ние няма да гладуваме... повече от обичайното. И не сме червеи, а – блондинки. Но пък след като цял свят се смята за експерт относно какво се случва в нашите глави, днес ние тръгваме на разузнаване из мъжките мисли. Под прикритие сме, така че не ни издавайте на никого, пък нека заедно да видим накъде ще ни отведе проект Бира и шкембе! Знам какво ще кажете – да гледаш футбол с жена е равносилно на това доброволно да положиш задница на електрическия стол. Не бойте се! Не е смъртоносно, но вероятно ще боли повече. „Ако играят футбол в мивката, ще ги удавя“ - с тези реплики ме е отчувала баба и това е моето житейско мото и досега. Е, в деня, в който разбрах, че жребият е отредил на Блондинките да напуснат града, за да отидат в мъжката джунгла, реших да експериментирам. Пуснах се под прикритие в групата юначаги (казвам това, за да избегна „олигофрени“) на моето Мило и ето, че (из)гледах първия си мач. Младежите разливат бира и люпят семки. Единият звучно изплюва на земята. Преглъщам, няма драма. По-късно ще вдигна скандал. Започват да разнищват схеми – кой къде играел, кой какви пари заложил за „Старата госпожа“... „Къде е тази стара госпожа? Мислех, че само мъже играят?“ - включвам се непредвидливо аз. Моментално пет празни погледа ме пробождат... и игнорират. Добре де, размина ми се. Няма да ви отегчавам с коментар за самия мач – няк'ви хора тичат по някаква си топка, която за да видя ще трябва да си сложа очила с диоптер 14. Нещо става... момчетата напрегнато вдигат седалища от столчетата си. „Давай! Удри бе, удри!“, крещят откачено те. „Еее, глупак! Казах му да ритне на тоз гелосан пе*ал“,   заключава единият другар на Моя секунди преди „гелосаният“ да вкара гол. Екстаз! Ето го! Роналдо на екрана! „Роналдо! Ааа, знам го, знам го“, възкликвам доволно аз. Момчетата аха и да се усетят, че съм там и взеха, че отмениха гола – на „Ювентус“, информира ме коментаторът, което ме спаси. „Съдияяяята, съдияяяяята...“ - представете си как петима чаровници кой с бирено коремче, кой с шепа оглозгани семки в ръката го пеят. Това окончателно ме отказа и хванах да измия съдовете, залежаващи в мивката от 2 седмици и поне да свърша нещо полезно докато съм под прикритие. Уви. С ритници и псувни бях изхвърлена от стаята (какво да направя, че телевизорът е окачен над мивката). Но пък Милото обеща, че за реванш ще ме води на шопинг, така че считам експеримента за успешен. Събота вечер. Моето Мило заявява, че ще излиза на мъжка вечер. Отново. А аз какво – да стоя и да лежа на дивана, след като цяла седмица съм работила, дала съм старт на уикенда с тежка шопинг обиколка и дори съм намерила време да отида на фризьор, маникюр, фитнес и да сготвя? А той щял да излиза без мен... Не, че съм някоя ревнива откачалка (не казвам и че не съм) , но не може пак да излиза без мен. И реших – ще се внедря в мъжката компания, под претекст, че искам да оставя отпечатък в дневниците \"Бира и шкембе\". Оправям се само за два-три часа и вече нервно потропвам с токче на прага, защото ТОЙ не е готов с прическата си, която в моите очи изглежда по един и същи начин, независимо дали сега става от сън или е отделил 40 минути да премята перчема си от едната на другата страна. Събираме се с момчетата в някакъв бар, който не заслужава определението „дупка“, но пък й няма кой да ми забърка някой засукан коктейл. След пет минути вече съм забравила образа на чашка с чадърче, тъй като имам спешна нужда от силен алкохол. Момчетата са готини, поне през повечето време. Но как винаги намират най-скучните теми за разговор? Не мога да симулирам болки след цялото мрънкане да присъствам на това култово мероприятие. „Хайде да пием шотове!“, провиквам се аз няколко пъти, докато най-накрая получа някакво внимание. Не за друго, просто предпочитам да пия, отколкото да слушам за неволите в офиса и за това с какви диагнози са двигателите на счупените им коли. На третата врътка вече съм изпила повече от тях и почвам да разказвам тъпи вицове, а милото ми хвърля укорителен поглед. Какво път толкова? Все някой на тази маса трябва да е забавен. От шега за блондинки изведнъж разговорът преминава към любовните подвизи на единия от членовете на компанията. Няма проблем, аз от такива неща разбирам. И докато другите коментираха с колко къси полички ходи въпросната дама и какви големи очи има (не знам за кой чифт ставаше въпрос) , аз вече бях начертала на ум план за сватосване и седнах до хлътналия да му давам акъл. Остана доволен, слуша ме до края на вечерта. На връщане към вкъщи, вместо благодарност колко готина приятелка съм, получих лекция на тема защо не трябва да се напивам, да разказвам един и същи виц три пъти в рамките на един час и да давам нежелани съвети. Той пък не би оцелял и един час на женска вечер... Изводът: мъжките вечери са скучни!", "date": "2019.10.11", "title": "Блондинки под прикритие"}
{"url": "https://www.monitor.bg:443/bg/a/view/london-predlaga-ogranicheno-sporazumenie-za-svobodna-tyrgovija-s-es-177684", "text": "Великобритания предлага ограничено споразумение за свободна търговия, за да бъде сложен край на безизходицата с Брекзит и да бъде постигната сделка до края на октомври, предаде Ройтерс, като се позова на \"Скай нюз\". Според източници, цитирани от телевизията, предложението е било направено от британския министър-председател Борис Джонсън по време на разговори с ирландския премиер Лио Варадкар. Предложението се съсредоточава върху по-ограничено споразумение за свободна търговия, вместо върху напълно оформена сделка за Брекзит. Евентуално споразумение за свободна търговия между Великобритания и Европейския съюз вероятно би премахнало всички мита върху стоките между тях, но не би премахнало нуждата от всички митнически проверки, което е решаващ повод за разногласие в преговорите досега.", "date": "2019.10.11", "title": "Лондон предлага ограничено споразумение за свободна търговия с ЕС "}
{"url": "https://www.monitor.bg:443/bg/a/view/evrodeputatite-s-rezolucija-sreshtu-ruskata-propaganda-177683", "text": "Европейските общества са обект на външна намеса в процеса за вземане на решения, а това излага на риск страните от ЕС. В сравнение с миналата година руската пропаганда, която е главният източник на дезинформация в Европа, се е удвоила, предупреждават евродепутатите в резолюция приета в четвъртък вечерта в Европейския парламент. Документът е подкрепен с 469 гласа \"за\", 143 \"против\" и 47 \"въздържал се\". Евродепутатите изразяват дълбока загриженост във връзка с \"изключително опасния характер\" на руската пропаганда и призовават зе предприемане на действия срещу фалшивите новини и външната намеса в изборите. Те посочват, че чуждестранната намеса следва систематичен модел, включващ кампании в социалните медии, кибератаки срещу инфраструктурата, свързана с избори, или финансова подкрепа за политически партии в периода преди важни национални и европейски избори. Много от случаите на намеса са в полза на антиевропейски, есктремистки и популистки кандидати. Въпреки че в държавите-членки има пълна или частична забрана политическите партии да получават чуждестранни дарения, външни за ЕС фактори намират начин да заобиколят тези правила. В резолюцията се посочват случаите с Националния фронт във Франция, Партията на свободата в Австрия, Лига в Италия и кампанията на Leave.eu в Обединеното кралство. ЕП категорично осъжда агресивните действия от държави извън ЕС, които се опитват да подкопаят суверенитета на държавите от Западните Балкани, които са в процес на присъединяване към ЕС, и държавите от Източното партньорство. Евродепутатите призовават за превръщането на Оперативната група на ЕС за стратегическа комуникация с Източното съседство в постоянна структура със значително по-голямо финансиране. Те отправят призив към интернет компаниите и социалните медии да сътрудничат в борбата с дезинформацията, без да подкопават свободата на словото, и към ЕС да разработи правна рамка за противодействие на хибридните заплахи.", "date": "2019.10.11", "title": "Евродепутатите с резолюция срещу руската пропаганда "}
{"url": "https://www.monitor.bg:443/bg/a/view/borisov-6-meseca-predsrochno-otkrivame-uchastyka-mejdu-jablanica-i-boaza-ot-hemus-video-177694", "text": "Премиерът Бойко Борисов отново се качи на джипа и се отправи към магистрала \"Хемус\", за да открие официално новия участък от Ябланица до Боаза. Борисов съжали, че по нашите магистрали българите са свикнали да шофират безплатно. \"Най-големият ми грях е, че научих в България да се кара без пари\", коментира Борисов. \"Виждате какви двойни мантинели, какви огради за сигурност. Това е едно изключително съоръжение. И продължаваме с нова сила. За мое най-голямо съжаление въобще нямаше проект за \"Хемус\". Никой никога не е мислил да я прави. Така че сега продължаваме да проектираме. Никога не е мислено да се развива инфраструктура в България\", каза още той.    \"Тук, като дойдох за първи път, имаше една планина. 6 месеца предсрочно я пускат\", каза премиерът. \"Водите, които се събират от магистралата, се пречистват. Сега изглежда лесно\", посочи той.  Борисов заяви, че очаква ефектът от магистралата да е същият като в южната част на страната. „Минели „Хемус“ ще стана като на юг. „Виждате по Пловдив, Стара Загора няма работна ръка, няма къде да се направят заводи“, добави той. За реалистичния срок на завършването на магистралата, премиерът отбеляза: „За това премиерът Каракачанов е с мен, защото ние не купуваме само F-16 Block 70 и не дигаме само заплатите на отбраната, а благодарение на правителството, на коалиционните партньори и на всички нас това може да се случи. Колкото ние имаме заслуги за армията толкова и те имат заслуги за магистралата. Ако сме стабилни при този ръст на икономиката, при тези приходи от приходната агенция, в рамките на 3-4 години мисля, че магистралата ще е завършена\", каза той и напомни, че правителството вече е взело решение за пътя Ботевград-Мездра – Враца – Монтана – Видин. \"Там е около милиард цифрата. За Северозапада това, което сме обещали и паралелно с това Велико Търново – Русе. Никой никога не е мислил да се развива инфраструктура в България“, посочи Борисов. \"Нашите отношения с Турция са добросъседски и много пъти, когато Европа е била против него, само аз съм отивал при него. Натискът от турската граница - вчера един човек е влязъл оттам, днес 0\", заяви премиерът по повод изявление на турския президент Реджеп Тайип Ердоган, че ще отвори \"границите към Европейския съюз за сирийските бежанци\". \"Колкото сме по-пестеливи с думите в тази ситуация, ние с Турция нямаме проблеми в момента\"., каза Борисов.  От своя страна военният министр Красимир Каракачанов даде да се разбере, че са взети всички мерки и няма основания за притеснения. По думите му армията имала готовност да помага, ако се наложи. \"В рамките на 2 часа се реагира, а до 24 часа над 2000 военнослужещи могат да бъдат на границата“, допълни той.  Малко по-късно премиерът поздрави и курсантите от Националният военен университет „Васил Левски“ във Велико Търново с полагането на военна клетва за вярност.  Борисов отбеляза, че правителството е отпуснало 16 млн. за сградите, където курсантите ще живеят, учат, работят и ще се подготвят. Също така изтъкна, че текат обществени поръчки, като заяви, че зависело от командира кога ще започнат и кога ще завършат. По думите му тази година разходите за отбрана ще отидат на близо 4 млрд. лв. пари, които са събрани от българските данъци. Поради тази причина, премиерът призова военните да да се обучават и да са много добри, като даде пример със събитията в Сирия, Либия и Косово. „Ние ще сме добри политици, ако има траен мир, но винаги е добре в гърба си да имаш възпиращата сила на Българската армия във ваше лице“, отбеляза Борисов. Той се обърна и към командирите, като заяви, че добрият офицер е добър, когато връща жив и здрав войника на майката и бащата. „Аз ви разпореждам да пазите тези деца на тези хора, да се връщат живи и здрави, а да ни пазят и нас“, завърши Борисов. След церемонията Борисов отново се качи на джипа из Велико Търново. Той обясни, че в момента, в който се изведе трафика през АМ \"Хемус\", придвижването през Търново ще стане много по- бързо. По думите му движението към Варна в момента минава през центъра на града. По късно, докато продължаваше да обикаля с джипа, премиерът се спря на няколко пъти за да поздрави ученици на екскурзия в старата столица. След това отбеляза, че не било важно дали на него или на кмета Даниел Панов им харесва промяната в Търново, а важното било хората, които идват и живеят там, да са доволни. ", "date": "2019.10.11", "title": "Борисов: 6 месеца предсрочно откриваме участъка между Ябланица и Боаза от \"Хемус\" (ВИДЕО) "}
{"url": "https://www.monitor.bg:443/bg/a/view/trymp-sa-sht-mogat-da-posrednichat-mejdu-turcija-i-kurdite-177685", "text": "Американският президент Доналд Тръмп каза, че САЩ имат три възможности за действие след предприетото турско настъпление в Сирия и една от тях е посредничество между Турция и кюрдите, предадоха световните агенции. \"Ние можем да избираме между три варианта: да изпратим хиляди войници и да спечелим по военен път; да ударим Турция много здраво във финансово отношение и със санкции; или да посредничим за сделка между Турция и кюрдите!\", заяви Тръмп в Туитър. САЩ ще предприемат наказателни мерки срещу Турция, ако тя извърши \"нехуманни и несъразмерни\" действия срещу гражданското население при своята военна операция в Североизточна Сирия, каза висш служител на Държавния департамент, цитиран от Ройтерс. \"Това би включвало етническо прочистване, би включвало в частност безразборна артилерийска въздушна и друга стрелба, насочена срещу гражданското население. Това наблюдаваме в момента. Досега не сме забелязали значителни примери за това\", заяви служителят. Десетки републиканци в Камарата на представителите на американския Конгрес обявиха, че ще въведат законодателство за налагане на санкции на Турция заради военната й операция срещу кюрдските сили в Сирия. \"Президентът (на Турция Реджеп Тайип) Ердоган и неговият режим трябва да понесат сериозни последици за това, че безмилостно нападат нашите кюрдски съюзници в Северна Сирия\", каза председателката на Конференцията на републиканците в Камарата на представителите Лиз Чейни.", "date": "2019.10.11", "title": "Тръмп: САЩ могат да посредничат между Турция и кюрдите"}
{"url": "https://www.monitor.bg:443/bg/a/view/gori-sklad-za-sladkarski-izdelija-v-plovdiv-177687", "text": "Гори склад за сладкaрски изделия в Пловдив. Сигналът за инцидента е подаден около 7:30 ч. тази сутрин, съобщи Нова телевизия. Сградата се намира в Индустриална зона-Север на града под тепетата, в близост до гара „Филипово“. В гасенето на огъня са се включили 6 пожарни екипа. Пожарникарите са предотвратили разрастването на огъня и вече няма опасност за съседните складове.", "date": "2019.10.11", "title": "Гори склад за сладкарски изделия в Пловдив(Обновена)"}
{"url": "https://www.monitor.bg:443/bg/a/view/zastreljanata-v-mladost-jena-e-imala-kriminalni-projavi-177686", "text": "„Извеждаме абсолютно всички версии по убийството. Към момента мотив не можем да посочим, тъй като трябва да направим анализ на доказателствата и данните, които ще съберем. Жертвата е на 47 години с криминалистически регистрации. Те са за измами”. Това заяви  директорът на СДВР Георги Хаджиев. 46-годишна жена беше намерена мъртва пред блок 18 в столичния квартал „Младост”. Сигналът е подаден в 20:50 часа в четвъртък вечерта. Тялото на жената беше открито в автомобила ѝ от мъжа, с когото живее на семейни начала. Установено е, че е била с огнестрелна рана в главата. Името ѝ се свързва с финансови измами. По неофициална информация в колата е намерена бяла роза.  От МВР има официално потвърдена информация, че името на жената е Станка Марангозова. Предстои да се установи дали е била убита, или става въпрос за самоубийство. На 16-ти септември 2013 година 40-годишната тогава Марангозова влиза в полeзрението на медиите с това, че се барикадира в мезонет на ул. „Ангел Каралийчев” 1. Отвън е имало частен съдебен изпълнител с нови собственици на апартамента. По-късно Марангозова се отказва от блокадата и напуска доброволно апартамента. По това време тя е била и под домашен арест, заради вече започнало разследване на ДАНС, което е започнало през 2011 година за мошеничество и пране на пари. Месец след като е изгонена от мезонета, Станка Марангозова се появява в Нова телевизия. Тогава тя разказва за единия от многото си конфликти. По думите й тя е била измамена от Иво Масларов, който е син на бившия социален министър Емилия Масларова.", "date": "2019.10.11", "title": "Застреляната в \"Младост\" жена е имала криминални прояви"}
