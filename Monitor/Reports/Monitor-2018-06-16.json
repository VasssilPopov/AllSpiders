{"url": "https://www.monitor.bg/bg/a/view/letjasht-start-za-hyrvatija-102787", "text": "Хърватия стартира успешно кампанията си в група D на световното първенство. Отборът на Златко Далич спечели с 2:0 срещу Нигерия в Калининград. Така \"шахматистите\" оглавиха групата, в която по-рано днес Аржентина и Исландия завършиха 1:1. Звездната селекция на хърватите не впечатли с изявите си, но си свърши работата, а африканците определено разочароваха. Резултатът бе открит след автогол на Етебо в 32-ата минута. Тогава топката се отклони в бранителя след удар на Манджукич. Играчът на Ювентус бе в основата и на втория гол. Нарушение на Еконг срещу него доведе до дузпа, която Лука Модрич реализира в 71-ата минута. Двата отбора за първи път се изправиха един срещу друг. Единственият мач на хърватите срещу африкански съперник на световно първенство досега бе през юни 2014, когато те победиха Камерун с 4:0. Това бе и единствената победа на \"шахматистите\" на Мондиал в последните им седем двубоя. Нигерия е най-младият отбор на първенството в Русия, но разполага и с лидери като Джон Оби Микел и Виктор Моузес. ", "date": "2018.06.16", "title": "Летящ старт за Хърватия"}
{"url": "https://www.monitor.bg/bg/a/view/proteche-pokrivyt-na-letishteto-102784", "text": "Покривът на Терминал 1 на летище София протече след поройните дъждове, над столицата. Таванът на терминала е протекъл още вчера, днес проблемът не е отстранен. От летището чакат дъждовете да спрат. Малко по-късно Нова телевизия съобщи, че е започнало отстраняването на проблема. Сигнали за наводнени улици и булеварди постъпваха в следобедните часове от различни места в София. Междувременно синоптиците отправят нови предупреждения за опасно време почти над цяла Западна и Северна България.", "date": "2018.06.16", "title": "Протече покривът на летището "}
{"url": "https://www.monitor.bg/bg/a/view/katastrofa-mejdu-kola-i-tir-na-am-hemus-edin-zaginal-102781", "text": "Човек загина при катастрофа между лек автомобил и ТИР на АМ „Хемус“. Според говорителя на Областната дирекция на МВР-София Мариола Маркова, сигналът за ПТП между лек автомобил и ТИР на АМ \"Хемус\" при км 43 в посока Варна е подаден в 16.24 часа. В резултат на произшествието е починал пътник от колата, а шофьорът е транспортиран в лечебно заведение. На място има полицейски екипи, които регулират движението. Движението в района на инцидента е временно ограничено. Шофьорите да се движат с повишено внимание и съобразена скорост, предупреждават от АПИ.", "date": "2018.06.16", "title": "Катастрофа между кола и ТИР на АМ Хемус - един загинал "}
{"url": "https://www.monitor.bg/bg/a/view/jak-protest-v-atina-sreshtu-imeto-na-makedonija-102782", "text": "Голям протест се провежда на площад \"Синтагма\" в Атина. Хиляди души протестират срещу договора между Гърция и Македония, който цели да разреши спора за името, съобщи гръцката медия Protothema. Хора от всякакъв социален статус и възраст са разгневени от начина, по който гръцкото правителство, не само игнорира притесненията на хората, но обижда и всички гърци които не са съгласни, наричайки ги „националисти“, „екстремисти“ и прочие.", "date": "2018.06.16", "title": "Як протест в Атина срещу името на Македония"}
{"url": "https://www.monitor.bg/bg/a/view/taksi-gazi-osem-v-centyra-na-moskva-102783", "text": "Такси блъсна хора в централната част на Москва. Ранени са осем души, информира Ройтерс. По предварителна информация не става дума за терористичен акт, а за инцидент. Една от пострадалите е в тежко състояние. Останалите са леко пострадали. Водачът, управлявал таксито, е с киргизка шофьорска книжка. Според руските медии водачът е объркал педалите.", "date": "2018.06.16", "title": "Такси блъсна осем в центъра на Москва "}
{"url": "https://www.monitor.bg:443/bg/a/view/slivenskite-advokati-se-sdobiha-s-pisana-istorija-102772", "text": "С луксозен, 360 страничен том под наслов „Страници от историята на Сливенската адвокатура“ се похвалиха юристите от Града на стоте войводи. Автор на сборника, подготвян близо 3 години е архивистката Цвета Башева, а редактор е дългогодишният журналист Щиляна Василева. С луксозен, 360 страничен том под наслов „Страници от историята на Сливенската адвокатура“ се похвалиха юристите от Града на стоте войводи. Автор на сборника, подготвян близо 3 години е архивистката Цвета Башева, а редактор е дългогодишният журналист Щиляна Василева. Екипът , в който активно участие са взели дългогодишни местни адвокати е издирил любопитни подробности за професионалната дейност на гилдията още от Възраждането, томчето е посветено на 130-та годишнина от приемането на първия у нас закон за адвокатурата.То бе представено на нарочна сбирка в тържествената общинска зала „Сливен“ в присъствието на областния управител Чавдар Божурски и е част от програмата на пролетната национална конференция на българската адвокатура на тема „Общият регламент за защита на данните Регламент (ЕС) 2016/679 и адвокатурата“ . Присъстващите поднесоха цветя пред паметника на юриста Симеон Табаков /1880-1918/, който въпреки ранната си кончина успява да подготви и издаде първата 3-томна история на родния си град. Свои писани истории до момента имат адвокатските колегии в Стара Загора и Хасково, те са дело на историка-юрист Георги Туртуриков. Първият закон за упражняване на адвокатската професия у нас е приет от втората редовна сесия на V Обикновено народно събрание на 22 ноември 1888 г. Документът е утвърден с Указ № 342 на княз Фердинанд I, преподписан от министъра на правосъдието Димитър Тончев, подпечатан с държавния печат и регистриран под № 180.  Законопроектът е бил изработен от бившия адвокат и по онова време министър на правосъдието д-р Константин Стоилов. Авторът му е записал в мотивите за неговото създаване думите: “Адвокатството е наистина свободно звание; но понеже неговото упражнение се коснува всекидневно до най-жизнените интереси на обществото, то последното, както има право да изисква, щото възпитанието на децата да се поверява на добри и достойни учители, а болните да се лекуват от вещи и способни доктори, тъй също има право да изисква, щото ония, които се явяват пред съдилищата, да защитават честта, имота и живота на гражданите, напълно да отговарят на тая важна и деликатна длъжност.“ ", "date": "2018.06.16", "title": "Сливенските адвокати се сдобиха с писана история"}
{"url": "https://www.monitor.bg/bg/a/view/shmajhel-otkaza-peru-102785", "text": "Отборът на Дания направи успешен старт на Мондиал 2018. Европейските шампиони през 1992 година излъгаха с 1:0 Перу в мач от Група \"С\" на Световното първенство в Русия.  Юсуф Поулсен реализира за \"Червения динамит\" в 59-ата минута, но истинският герой бе сина на легендата Петер Шмайхел - Каспър, който отрази всички опасности пред вратата си. В края на първата част Кристиан Куева от Перу пропусна дузпа. Срещата се игра на “Мордовия Арена” в Саранск. В другия мач от групата по-рано днес Франция надделя над Австралия с 2:1. В следващите срещи в Група \"С\" Дания ще мери сили с Австралия, а Франция излиза срещу Перу.", "date": "2018.06.16", "title": "Шмайхел отказа Перу"}
{"url": "https://www.monitor.bg:443/bg/a/view/nameriha-izdirvanoto-momiche-ot-veliko-tyrnovo-102780", "text": "Полицията намери 13-годишната ученичка Теодора Василева, която изчезна в петък. Това е съобщила директорката на СУ \"Емилиян Станев\"- Велико Търново. Тя е благодарила на всички за съдействието и споделянията в социалните мрежи, съобщава Дарик. Момичето беше в неизвестност от петък, а сигнал за изчезването официално в полицията е подала майката.", "date": "2018.06.16", "title": "Намериха издирваното момиче от Велико Търново"}
{"url": "https://www.monitor.bg:443/bg/a/view/honda-civic-type-r-bie-svryhdoza-adrenalin-102665", "text": "Honda Civic се произвежда от 1972 г., а спортната версия на модела с означение Type R се появи през 1997 г. Петата генерация на Civic Type R се доказа като най-бързият сериен модел с предно предаване на планетата, след като постигна най-доброто време от 7 минути и 43,8 секунди на „Северната дъга” на пистата „Нюрбургринг”. Сега горещият японски хечбек вече се предлага и у нас, а цената му започва от 70 990 лева. Както сам се убедих, достатъчно е да покарате Honda Civic Type R само няколко километра, за да се заредите с адреналин, а ако прекалите, ще получите свръхдоза, която дълго ще ви държи в кондиция дълго време. Шофирането на Honda Civic Type R води до пристрастяване и зависимост. Почти във всички случаи, ако човек се качи зад волана на японския спортен автомобил и може да си го позволи, пристъпва кум покупка. И това никак не е случайно. В ежедневието Civic Type R може да изпълнява функциите на семеен автомобил, а когато имате малко време само за себе си, просто хващате някой безлюден планински път и се зареждате с приятни емоции. Новата Honda Civic Type R е построена на изцяло нова платформа и сериозно е пораснала на размери. Хечбекът достига дължина 4,56 м, широчина 1,88 м и височина 1,43 м, а междуосието е увеличено до 2,70 м. В същото време, теглото му е намалено с 16 кг до 1380 кг, а твърдостта на каросерията е увеличена с 38%. Новият Civic Type R има по-изразен клиновиден профил с повдигната задна част. Външните промени в сравнение със стандартната Honda Civic са предимно функционални. Въздухозаборниците в бронята и капака са предназначени за охлаждане на двигателя и спирачките по-добре, а хрилете в предните калници отклоняват топлината от моторния отсек. Калниците са раздути, което показва, че следата е разширена. Джантите са 20-цолови от алуминиеви сплави в лакиран черен цвят с гуми размер 245/30 ZR20, а пътният просвет е намален. Спойлерите и огромното задно антикрило са проектирани да подобрят аеродинамиката, а изпускателната система завършва с три ауспухови тръби. Спортният дух е намерил своето логично продължение и в интериора на Honda Civic Type R. Салонът е облицован с алкантара в червен и черен цвят, има и много детайли покрити с карбон. Спортните педали са украсени с алуминиеви пластини, има и табелка със серийния номер, както и черна линия на покрива. Малкият спортен волан с три спици е обшит с кожа, а алуминиевата топка на скоростния лост изглежда много оригинално. Типични за спортна кола са светлинният индикатор за смяна на предавките, показателите за налягането в турбокомпресора, страничното ускорение и времето за обиколка на състезателна писта. Най-отгоре на централния панел се намира 7-инчовият сензорен дисплей на мултимедийната система Honda CONNECT. Спортните предни седалки на Honda Civic Type R с интегрирани подглавници и акценти с червен велур имат отлична странична опора и при това са доста удобни. Позицията на седене е ниска, но има добра видимост напред. Само ръчната спирачка вече е електронна с бутон и с автоматично задържане, а това ще разочарова хулиганите, които обичат да дърпат ръчната в завой. На втория ред на спортния хечбек има две отделни седалки, но мястото е напълно достатъчно за да седнат нормално двама човека с ръст около 1,85 метра. Обемът на багажника е цели 420 литра в нормално състояние и 1580 литра със сгънати задни седалки. Оборудването на новата Honda Civic Type R е значително разширено, а тестваният автомобил в ниво GT беше с почти всички възможни екстри. Достъпът до колата е със система без ключ, прозорците и огледалата за обратно виждане са електрически, като последните могат да се сгъват и от дистанционното на автомобила, има двузонов автоматичен климатик, камера за задно виждане, аудиосистема с висока мощност и 11 високоговорителя, Bluetooth комуникация и два USB порта. Има също така 6 въздушни възглавници, електронна система за стабилизиране и наблюдение на налягането в гумите, адаптивен круиз контрол, технология за автоматично намаляване на скоростта, спазване на зададената лента на движени и разпознаване на пътни знаци. За удобството на водача се грижат преден и заден парктроник, автоматични фарове и автоматични чистачки, система за автоматично превключване между къси и дълги светлини, сателитна навигация, следене на слепите зони и др. Новата Honda Civic Type R се задвижва с 2,0-литров 4-цилиндров бензинов двигател с турбокомпресор с мощност 320 к.с. при 6500 об/мин. В интервала от 2500 до 4500 об/мин водачът разполага с внушителния въртящ момент от 400 Нм и може да прави чудеса с горещия спортист, без да се изискват състезателни умения и голям опит. Двигателят с турбокомпресор е уникален, защото очаквано има огромна тяга на ниските обороти, но благодарение на фирмената система за променливи фази на газоразпределението VTEC се чувства добре и във високите обороти. Двигателят лесно и бързо се развърта до 7000 об/мин, което е характерно за спортните модели на Honda и напомня за легендарния роудстър S2000. Горещият хечбек ускорява от място до 100 км/ч само за 5,7 секунди, а максималната му скорост достига 272 км/ч. Звукът на двигателя е станал по-тих при ниски скорости, въпреки че като цяло той е силен. Разходът на гориво е 9,8 л/100 км в градски цикъл и 6,5 л/100 км на извънградско, но при динамично шофиране достига до 15 л/100 км. Механичната 6-степенна скоростна кутия демонстрира отлична точност при превключване, а ходът на лоста е много кратък. Пониженият център на тежестта и намаленото тегло имат положителен ефект върху управлението на Honda Civic Type R. Предното окачване на хечбека е независимо тип McPherson с пружини и стабилизатори, а задното окачване е многоточково, което е подобрило пътното поведение в завоите и е допринесло до намаляване на страничните наклонявания до минимум. С недозавиването се бори диференциалът с повишено триене и новата система за векторно разпределение на тягата. Хечбекът демонстрира отлично сцепление по пътя, а траекторията в завоя може да се регулира с педала на газта. Управлението с електрически сервоусилвател на волана е прецизно и по-остро и при високи скорости. По-голямото междуосие и увеличената следа са подобрили стабилността. Най-голямо удоволствие доставя автомобила в режим +R, когато воланът става най-остър, педалът на газта е най-отзивчив и електронната стабилизираща система VSA се намесва по-късно. Колата спира безкомпромисно, благодарение на отличната спирачна система с огромни спирачни дискове Brembo с диаметър 350 мм. Окачването е по-меко от предходния модел, въпреки че все още е доста твърдо и неравностите на пътя се усещат.", "date": "2018.06.16", "title": "Honda Civic Type R бие свръхдоза адреналин"}
{"url": "https://www.monitor.bg:443/bg/a/view/ludoto-mlado-desi-dobreva-102723", "text": "Характерните ѝ къдрици носят варненските морски вълни в косите ѝ, а сърцето ѝ пази на топло богатия български фолклор, облагороден с джаз и поп – стиловете, в които Деси Добрева се чувства в свои води. Въпреки дългото странство в чужбина и изявата в меката на шоубизнеса Америка, певицата с ангелски глас събра над 100 професионалисти на сцена, за да създаде не модерен спектакъл или мюзикъл, а една народна приказка. \"Лудо младо\" е проект, който се заформи преди около две години, когато направих първия концерт в „София Лайв Клуб“. Като идея обаче съществува в главата ми много отдавна, но явно сега му дойде времето“, споделя Деси пред „Монитор“. Дългият престой в мислите ѝ разширява мащаба на идеята до концерт-спектакъл. усмихва се бившата беквокалистка на Слави Трифонов. Крехките ѝ рамене успяват да понесет неимоверното количество работа покрай шоуто единствено с много хъс и „малко инат“. Само кукерите-сурвакари, които се качиха на сцената за първата изява от поредицата, с която ще обиколи странта, бяха към 50 човека. Но освен тях има още бенд, гост-изпълнители, хор, духов оркестър, танцов състав, солисти. „Имаше моменти, в които се чувствах като смазана - такава неимоверна умора усещах. Но после силите в мен отново се връщаха, идеите бъкаха ли бъкаха, и работата продължаваше - както казват старите хора \"Като си се хванал на хорото, трябва да го играеш\", като перпетуум мобиле е Деси. Признава обаче, че когато трудностите станат прекалено много, следва забавния, но мъдър съвет на майка си: \"По една лъжичка майната му на всеки час\". За да съвпаднат с идеята на перфекциониста Деси Добрева, някои песни за спектакъла са презаписвани по няколко пъти, сменяни са инструментали, аранжименти, визии, преправяни са хореографии и дори няколко пъти ѝ се е наложило да лети до Америка, лично да закупи материали за специалните светещи костюми, който впечатляват в „Лудо младо“. спомня си Добрева, която усилено се подготвя за втория концерт-спектакъл „Лудо младо“ на 22 юни в Двореца на културата и спорта във Варна. И там Деси ще танцува буквално като луда, както в столицата. За да е равна с професионалистите на сцена обаче не е взимала специални уроци, а само е репетирала с хореографите от трупата на Нешка Робева. Искало ѝ се е да се включи в повече танци, но в крайна сметка се е отказала, защото част от сценичните ѝ тоалети не са удобни за танцуване. А и няма достатъчно време между песните - трябват около 2 минути след танца да възстанови нормалното си дишане. И въпреки че все още смята за малка дъщеря си Алина и не я качва на сцената, тя практически участва във всеки момент от подготовката. Била е и на първия спектакъл „Лудо младо“, като не е спряла да танцува. „Дори по едно време няколко деца тръгнаха да се качват на сцената при мен, та се наложи служител да ги свали оттам“, смее се Деси. Тя с умиление си спомня, как още като едногодишно бебе Алина е „влязла“ в студио. „Наложи се да записвам в БНР и нямаше кой да я гледа, та тогава докато аз пеех в студиото, продуцентът Мая Райкова трябваше да я дондурка вън в градината“, разказва певицата. В свободното си време, между репетициите, Деси отново се е обградила с музика, защото слага финалните акценти на нов, двоен албум. Написала е толкова песни, които още не е издала, че в един диск не се събират. А да не говорим, че ще останат и за още един лабум. Но той – по-нататък. „Засега подготвям нов сингъл, който, живот и здраве, ще излезе през есента“, допълва Деси. Но отказва да определя проектите си по жанрове и течения, защото постоянно прави завои в музикално отношение. категорична е изпълнителката, която завърши музикалния колеж „Бъркли“ в Бостън. Престоят в Америка, успехите, наградите и популярността както у нас така и зад Океана, са може би една от причините Деси да мечтае на едро. Споделя, че като малка най-много блянувала да пее на една сцена с Майкъл Джексън. „Сега мечтая за по-прости неща като например това светът да стане по-добър“, смее се талантливата блондинка. Въпреки че не е дишала един и същ сценичен прах с Джако, зад гърба си има много престижни награди. Два приза от The Billboard World Song Contest през 2005 г., The Great American Song Contest през 2006-та, 11th Asia New Singer Competition в Китай от 2010, Гранд-При на фестивала Еврофест 2014 в Скопие, Македония, Изпълнител на годината на БГ радио за 2010 г. са само част от статуетките на рафта в дома ѝ. За нея те са доказателство, че си заслужава да продължава да прави това, което прави. „Те са мили спомени и признание, от което всеки артист има нужда“, честна е Деси. Но всеки голям успех се постига по дефиниция с много труд. А за да се трудиш неуморно трябва характер. Човек, който се чувства пълноценен не на екзотичен остров или с пълна банкова сметка, а когато е дал максимума от себе си във всяко отношение. И почивката ѝ е такава – пълнокръвна, с много смях, в хубавата компания, в топлата прегръдка, в лежерната разходка, в природата. Мога да седя и да съзерцавам морето с часове... Също така мога да седя и плевя буренясалото лозе с часове... Обичам да съм близо до природата и много обичам цветята“, надига завесата на другите си страсти Деси. А днес, като я попиташ как ще се определи с една дума, бързо, точно и ясно скача и казва: „Лудо младо!“", "date": "2018.06.16", "title": "Лудото младо Деси Добрева"}
{"url": "https://www.monitor.bg:443/bg/a/view/ministyr-angelkova-ochakvame-uspeshno-ljato-i-ryst-na-turistite-102776", "text": "С изискан коктейл и пожелания за успех, в събота вечер бе официално открит туристическия сезон. \"Очакваме много добър ръст на туристите през лято 2018, който не можем да постигнем без активното партньорство на бизнеса\", заяви министърът на туризма Николина Ангелкова. Тя прогнозира 5% увеличение при чуждестранните посещения за лятото спрямо рекордната 2017 г. и предвиди ръстове от пазари като Германия, Израел, Полша, Чехия, Франция, дори от САЩ, където миналата година за първи път стартира кампанията за дигитална реклама на страната ни. Министърът посочи, че пътуванията за лятна почивка по Черноморието са сред най-предпочитаните от туристите у нас. Това прави морския туризъм основен и ключов продукт за устойчивото развитие на целия сектор. Над 70 на сто от туристите идват в България за лятна ваканция, подчерта тя и припомни, че през периода юни–септември 2017 г. чуждестранните туристически посещения бяха над 5,3 млн. Очакваме и българите, пътували през този период, да се увеличат до 1,9 млн. спрямо 1,6 млн. души година по-рано. Министър Ангелкова поздрави местната власт и управата на държавното предприятие за усилията да развиват най-големия ни курортен комплекс като още по-гостоприемен и привлекателен. Тук през сезона също се очакват повече посетители. Един от показателите е увеличеният брой заявени полети към Летище Бургас. Данните към момента са за ръст на самолетодвиженията от 18%, повече са и заявените полети от Германия, Полша, Великобритания, Чехия, Израел. През миналото лято пренощувалите в местата за настаняване в курорта са били над 756 хил., а реализираните нощувки повече от 5 млн. Близо 6% е ръстът в приходите от нощувки, достигайки близо 270 млн. лв.  „Според Световния съвет по туризъм в следващите години ще има ръст на туристите в Европа, което пряко и непряко ще създаде до 5 млн.повече работни места. Смятам, че страната ни като част от ЕС и държава с богата природа и наследство може да реализира потенциала си. Без да звучи нескромно Слънчев бряг е притегателен център за туристите. Но ако искаме да бъдем част от бъдещото развитие на този сектор трябва да използваме целия си ресурс и да сме адекватни на иновациите в този сектор”, каза изп.-директор на \"Слънчев бряг\"АД Златко Димитров. Министър Ангелкова пожела на бизнеса успешна работа и обеща съдействие за решаване на всички въпроси, свързани с качеството на услугите и обслужването на високо ниво. Продаваме високо качество на разумна цена и ставаме все по-предпочитана лятна дестинация въпреки огромната конкуренция в региона, посочи още тя.", "date": "2018.06.16", "title": " Министър Ангелкова: Очакваме успешно лято и  ръст на туристите "}
{"url": "https://www.monitor.bg:443/bg/a/view/bivsh-futbolist-zakla-prijatelja-si-pred-ochite-na-majka-mu-obnovena-102763", "text": "Пиянска касапница завършила със смърт се разигра вчера следобед в Гоце Делчев. Бившият футболист на „Пирин“ – Благоевград, 39-годишният Марио Метушев  и неговият приятел от детинство, 42-годишният  Красимир Колджиев по прякор Дзъмбо се запили от сутринта в заведение, после се пренесли в дома на Дзъмбо и продължили със запоя. Майката на Красимир ги посрещала радушно, приготвила празничен обяд за Рамазан Байрам. Около 16 часа двамата се скарали и домакина опитал да изгони футболиста от дома си, който се намира на ул . „12 конгрес“, в близост до бившите казарми. Свадата ескалирала във физическа саморазправа и двамата извадили ножове.  Марио Метушев  буквално прерязал гърлото на приятеля си пред очите на майка му.  Сигналът на тел.112 е подаден от женски глас в 16,27 ч., малко по-късно е подаден втори сигнал, че 50-годишна жена е припаднала на същия адрес. Когато полиция и медици пристигнали заварили потресаваща картина - окървавеното безжизнено тяло на Колджиев лежало на пода, а до него Марио Метушев се превивал с 4-5 прободни рани в корема От шията му стърчал напречно забит нож.  До телата им се търкаляли два окървавени ножа.    За минути улицата пред дома на заклания Дзъмбо почерня от полиция.  Късно вечерта хирурзи от гоцеделчевската болница „Иван Скендеров“ успяха да стабилизират футболиста убиец, вече няма опасност за живота му: „Овладяхме кръвоизливите, преливахме  голямо количество кръв и кръвни продукти. Засегнати са и вътрешни органи. Предстоят още операции“ каза късно снощи д-р Милан Първанов от отделението по реанимация..   Полицията разследва причината на възникналата кървава трагедия, завършила със смърт. Свидетел на кървавата трагедия е била майката на убития Колджиев, която вече дава показания. Установява се, дали Метушев се опитал сам да сложи край на живота си, след като е заклал приятеля си. Разследващите изключват като причина неуредени финансови отношения между двамата, възможно е комбинацията от алкохол и антидепресанти да е отключила нелогичната агресия в бившия футболист. Това ще стане ясно след като излезат резултатите от кръвната му проба.    Преди време Марио Метушев е бил арестуван в Шумен за трафик на нарязан тютюн.  В шуменския следствен арест е пролежал над 2 месеца, който факт разклатил психиката му.  Вчера близък негов приятел разказа, че  като се върнал в Гоце Делчев след ареста е пиел постоянно антидепресанти и всяка седмица е посешавал психолог в болницата на град Разлог  Стана ясно, че Марио Метушев закупил самолетен билет за 20.06.2018г. Щял да бере ягоди в Англия, въпреки, че още се водил треньор на футболния „Места“ – Хаджидимово.  Жена му, пък открила фризьорски салон до хотел „Неврокоп“.  Имат две деца.    Метушев е родом от село Абланица, преди 5 години си купили къща в Гоце Делчев. Според информация на гоцеделчевския вестник „Градът“, негова племенница – дъщеря на сестра му е едно от златните момичета на България -  Теодора Александрова. Той има зад гърба си нелоша футболна биография. Над 200 мача е изиграл в елита, бил е футболист на „Пирин”- Гоце Делчев, „Пирин”- Блград, „Ботев”- Пд, „Черно море”, „Черноморец” и др. През последните години е треньор на отбора на „Места”-Хаджидимово.    Двамата с Красимир Колджиев-Дзъмбо се сприятелили още като деца – тренирали заедно в детския и юношеския отбор на „Пирин“ – Гоце Делчев. После пътищата им се разделили, за да се съберат отново преди няколко години. И двамата са от семейства на българи мохамедани.", "date": "2018.06.16", "title": "Бивш футболист закла приятеля си пред очите на майка му - обновена"}
{"url": "https://www.monitor.bg:443/bg/a/view/piton-glytna-jena-v-indonezija-102774", "text": "Гигантски питон погълна жена в Индонезия и тръгналите да я издирват хора намериха трупа й цял, когато разрязаха подутия му корем близо до зеленчуковата градина, където тя е видяна за последно, съобщи АФП. Инцидентът е станал на о-в Мън, югоизточно от Сулавеси. \"Хората са се усъмнили, че змията е погълнала жената и я убили. Когато разрязали корема й, намерили вътре жертвата\" - каза говорител на полицията. Според него 54-годишната жена е погълната откъм главата. Питонът е бил дълъг 7 м.", "date": "2018.06.16", "title": "Питон глътна жена в Индонезия"}
{"url": "https://www.monitor.bg:443/bg/a/view/zversko-zadrystvane-na-kulata-102775", "text": "Колони от автомобили са се подредили преди Кулата точно от табелата Гърция - 2 километра, предупредиха шофьори.   Те са засекли, че това кратко разстояние отнема повече от 2 часа, за да стъпиш на магистралата за Солун. Каква е причината на 16 юни - преди да е започнал сезонът на почивките, да се образуват подобни тапи? Няма видима причина - отправилите се към Гърция туристи са повече румънци и по-малко българи. Полиция отклонява тежките камиони. Двете успоредни колони обаче се придвижват с по 10 километра в час най-много. Преминаваш за час първия километър, за да видиш, че ГКПП-та откъм България са празни и върху четирите ленти няма нито един служител. Отново се образуват две колони, които се преподреждат точно час в следващия 1 километър. От знаците се вижда, че на гръцкия ГКПП има ремонт, но не се виждат работници. Започва странно усукване на подходите, за да попаднеш пак на български служител. Никой не обяснява причината. Репортери на една от голяма телевизия обират гнева на изнервените шофьори.", "date": "2018.06.16", "title": "Зверско задръстване на Кулата"}
{"url": "https://www.monitor.bg:443/bg/a/view/mesi-izdyni-arjentina-102778", "text": "Един от основните претенденти за купата на Световното първенство в Русия - Аржентина, започна с фалстарт участието си на Мондиал 2018. В първия си мач от Група “D” гаучосите не успяха да се справят с дебютанта Исландия и срещата завърши наравно 1:1.  Големият длъжник на тима тази вечер бе звезда Лионел Меси. Играчът на \"Барселона\" бе най-актвният за своя тим, но пропусна да донесе успеха, след като изпусна дузпа в средата на втората част. Резултатът бе открит в 19-ата минута от Серхио Агуеро, но само четири минути по-късно Алфред Финбогасон изравни. Исландия от своя страна показа отлична игра в защита и се поздрави с първата си точка на Световни първенства още в дебютния си мач. С много добри намеси се отличи вратарят Ханес Халдорсон, който освен удара на Меси от бялата точка, спаси още няколко опасни удара, и логично бе избран за играч на мача.", "date": "2018.06.16", "title": "Меси издъни Аржентина"}
{"url": "https://www.monitor.bg:443/bg/a/view/zaplashiha-s-pistolet-deputat-na-am-hemus-102779", "text": "Депутатът от БСП Явор Божанков е бил заплашен от двама мъже на АМ \"Хемус\", съобщиха от полицията. Божанков е изпреварвал, когато зад него се е приближила кола, която присвятквала с фарове. „Помислих, че е кола със специален режим, напуснах лявата лента и автомобилът се изравни с мен. Тогава видях, че е частна кола, а човекът до шофьора извади пистолет и го насочи към мен. Не можех да повярвам, че това се случва”, разказа самият депутат. Инцидентът станал на 15 юни. Към 14:20 ч. на тел. 112 Божанков е подал сигнал за инцидента. Автомобилът с двамата агресивни мъже е спрян в района на 57-ия километър. Двамата са от град Левски, задържани са за 24 часа. Иззет е и пистолетът, законно притежаван от единия мъж.", "date": "2018.06.16", "title": "Заплашиха с пистолет депутат на АМ Хемус"}
{"url": "https://www.monitor.bg:443/bg/a/view/amerikancite-si-predstavjat-boga-kato-ilyn-mysk-102777", "text": "Ако попитате 100 човека, избрани на абсолютно случаен принцип, как изглежда Бог, вероятно ще получите около 100 различи отговора. Но, ако попитате американски християни и след това обобщите техните отговори е доста вероятно да получите лице, което е доста близко до това на основателя на технологичната компания „Тесла” – Илон Мъск. За това откритие съобщава сайтът за технологии „Гизмодо”, цитирайки наскоро излязло изследване, публикувано в научния журнал „PLOS One”. Изследването, базирано на вярата, е дело на психолози от университета на Северна Каролина. Екипът е показал на 511 американски християни различни типове лица и ги е попитал кои черти според тях са божествени. На всеки един участник са му показани над 300 лица създадени изкуствено от компютър на базата на предпочитанията на средностатистическия американец. Изследователите след това са обобщили изображенията и резултатът се е оценил от 400 участници, които са казали, че мъжът на изображението е „по-мъжествен, кавказки, привлекателен, интелигентен и обичащ” отколкото „не божественото лице”, което е било създадено, чрез обобщаване на изображенията, които не са били избрани от участниците. Интересно е и, че божественото лице доста прилича на Илон Мъск, който не е споменат официално в изследването, но изображението наистина е много сходно с неговото лице. Проучването е открило, че по-консервативните участници са си представяли Бог като „по-мъжествен, възрастен, могъщ и мъдър”, докато либералите са си представяли бог като „по-любящ и с афроамерикански черти ”. Също така по-възрастните участници са описали един по-възрастен бог, тези, които се приемат за привлекателни са описали един доста привлекателен образ, но и мъжете, и жените, участващи в изследването, са посочили бог като мъж. Изследователите заключават, че тяхната извадка изглежда \"има стабилни представи за божието лице, включващи ясни физически черти (напр. мъжественост, младост и белота) и психологически характеристики (например любов)\" и че техните възприятия отразяват техните политически идеологии и личния външен вид. \"Тенденцията на хората да вярват в Бог, който прилича на тях, е в съответствие с егоцентричната пристрастност\", казва един от авторите на изследването - Кърт Грей в прессъобщение. \"Хората често виждат своите вярвания и черти в други хора и нашето изследване показва, че Божият външен вид не е по-различен - хората вярват в Бог, който не само мисли като тях, но също така прилича на тях\".", "date": "2018.06.16", "title": "Американците си представят Бога като... Илън Мъск "}
{"url": "https://www.monitor.bg:443/bg/a/view/izdirvat-13-godishno-momiche-izcheznalo-vyv-veliko-tyrnovo-102766", "text": "13-годишно момиче от Велико Търново се издирва. Теодора Василева е ученичка в седми клас в СОУ „Ем. Станев”. Живее в Търново, в кв. Триъгълника, но е от Плевен. В петък в 11,00 ч. излязла от училище и оттогава е в неизвестност. Според неини познати тя може би е искала да се скрие от родителите си. някои дори обясниха, че момичето и друг път било изчезвало така за известно време. за случая е уведомена полицията в старата столица, откъдето също издирват момичето. Теодора е висока 1,64 м., с чуплива тъмна коса и с очила. За последно в петък в училище е била с дънки и бяла тениска.", "date": "2018.06.16", "title": "Издирват 13-годишно момиче,  изчезнало във Велико Търново"}
{"url": "https://www.monitor.bg:443/bg/a/view/zahariev-i-zaev-gledat-zaedno-jeleznijat-svetilnik-102764", "text": "Вярвам, че занапред Република Македония ще дава всички гаранции, нужни на България\". Това заяви министър-председателят на Македония Зоран Заев, който се срещна с вицепремиера и министър на външните работи на България Екатерина Захариева. Двамата разговаряха в Струмица, където заедно гледаха постановката \"Железният светилник\" на театър \"Българска армия\". \"Радвам се, че в моя роден град можем да гледаме тази прекрасна постановка. Договорът с България ни даде възможност това да се случи. И това не е всичко - от подписването му имаме ръст в икономиката, нови български инвеститори в страната. Този договор беше една от най-големите мотивации за реформите в Република Македония, та дори и за договора с Гърция\", заяви Заев. Според македонският премиер споразумението за ново име с Гърция може само да затвърди Договора за добросъседство с България. \"В него има текстове, които зачитат съдържанието на другите ни договори\", обясни Заев. Той увери, че гражданите на Македония имат отношение на искрено приятелство спрямо гражданите на България.  От своя страна Захариева коментира, че приятелска България и цялото българско правителство стоят до Република Македония по европейския й път. \"Осем месеца след подписването на договора (Договора за добросъседство - бел. ред.) хората тук видяха, че той носи само позитиви и днес 70% от гражданите на вашата страна го подкрепят\", каза още Захариева и допълни, че се надява на срещата на Европейския съвет на 29 юни да се вземе решението за започване на преговори за членство с Македония. Заев посрещна думите на Захариева с радост и заяви, че също се надява това да се случи. \"Днес Балканите градят приятелство и съм щастлив, че живеем във време, когато нашите две страни създадоха подобни отношения\", подчерта Заев.", "date": "2018.06.16", "title": "Захариева и Заев гледат заедно \"Железният светилник\""}
{"url": "https://www.monitor.bg:443/bg/a/view/kazashki-naslednici-svedoha-glavi-pred-kazashki-grob-otpredi-140-godini-102767", "text": "Венци на признателност пред паметта на 16 загинали край  радневското село Любеново  при завръщането си от руско-турската освободителна война сапьори - казаци положиха 140 години по-късно десетки местни жители и представители на  Единния казашки съюз в България. Венци на признателност пред паметта на 16 загинали край  радневското село Любеново  при завръщането си от руско-турската освободителна война сапьори - казаци положиха 140 години по-късно десетки местни жители и представители на  Единния казашки съюз в България. Върху бялата мраморна плоча , поставена няколко години след края на Освободителната война  на метри от трасето на някогашната Баронхиршова железница  личат имената на старши унтерофицер  Иван Яремчук и още 12 редници от състава на някогашната 3-та рота при 6-и сапьорен батальон.  Неизвестни са останали други трима свързочници, които са се издавили в придошлите от летен порой на 16 юни 1878 година води на река Сазлия. Повече от оскъдни са документите за трагичното събитие, при което речните води събарят мост по линията и в дерето пада открит вагон и локомотив, превозващ последните части на руската армия към родината.В народната памет обаче останал споменът, наредена била нарочна песен за случилото се, припомниха жители на селото.Тепърва ще се правят постъпки за събиране на оригинални документи за погребаните насред Тракия войници, имената им обаче дават ясни указания , че са били от поречията на реките Дон и Кубан, коментира генерал Георги Владев, председател на сдружение „Единен казашки съюз в България“. Той припомни че това са били на практика последните жертви във войната, предполага се че поне част от тях са били от състава на ескадрона, командван от капитан Александър Бураго, който на 15 януари 1878 г. завладява Пловдив. Казашкият гроб край село Любеново е в списъка на над  500-те паметника и паметни знака, разказващи за руско-турската война /1877-1878/.Грижи за него полагат от община Раднево, а за 140-та годишнина със съдействието на рудник „Трояново 1“ от „Мини Марица изток“ ЕАД е бил направен и дълъг близо 3 км път през нивите, коментира кметът на село Любеново Васил Василев.  ", "date": "2018.06.16", "title": "Казашки наследници сведоха глави пред казашки гроб отпреди 140 години"}
{"url": "https://www.monitor.bg:443/bg/a/view/trymp-imam-prekrasni-otnoshenija-s-merkel-falshivite-medii-lyjat-102773", "text": "Президентът на САЩ Доналд Тръмп публикува в Туитър поредица свои снимки с ръководители от групата Г-7 от срещата им миналия уикенд в Канада и изтъкна, че те опровергават впечатленията, че не се разбира с останалите лидери, предаде ДПА. \"Имам страхотни отношения с Ангела Меркел от Германия, но Лъжливите Новинарски Медии показват само лошите снимки (изразяващи гняв) от договарянето на споразумението\", писа той в Туитър. На един от фотосите той докосва ръката на Ангела Меркел и двамата се усмихват, докато останалите лидери заобикалят германския канцлер. На сходна снимка, споделена от Меркел в мрежата Инстаграм миналата неделя, канцлерката е със строго изражение, облегната на една маса, докато изглежда разговаря с Тръмп. На тази снимка, станала много популярна в социалните медии, американският президент е седнал със скръстени ръце и предизвикателен израз на лицето.", "date": "2018.06.16", "title": "Тръмп: Имам прекрасни отношения с Меркел, фалшивите медии лъжат"}
{"url": "https://www.monitor.bg:443/bg/a/view/ludo-mladoto-desi-dobreva-galeri-ja-102769", "text": "Характерните ѝ къдрици носят варненските морски вълни в косите ѝ, а сърцето ѝ пази на топло богатия български фолклор, облагороден с джаз и поп – стиловете, в които Деси Добрева се чувства в свои води. Въпреки дългото странство в чужбина и изявата в меката на шоубизнеса Америка, певицата с ангелски глас събра над 100 професионалисти на сцена, за да създаде не модерен спектакъл или мюзикъл, а една народна приказка. \"Лудо Младо\" е проект, който се заформи преди около две години, когато направих първия концерт в София Лайв Клуб. Като идея обаче съществува в главата ми много отдавна, но явно сега му дойде времето“, споделя Деси пред „Монитор“. Дългият престой в мислите ѝ, разширяват мащаба на идеята до концерт-спектакъл. „Не исках да се ограничавам само с музикален концерт или с чисто танцов спектакъл, затова го нарекох концерт-спектакъл с перспективата да имам повече свобода като изпълнител - да бъде по-цветно, по-разнообразно, като в приказка, която води зрителя от една картина в друга, от едно настроение в друго. А мащабите се определят от това колко вярваш в тази приказка“, усмихва се бившата беквокалистка на Слави Трифонов. Крехките ѝ рамене успяват да понесет неимоверното количество работа покрай шоуто единствено с много хъс и „малко инат“.  Само кукерите-сурвакари, които се качиха на сцената за първата изява от поредицата, с която ще обиколи странта, бяха към 50 човека. Но освен тях има още бенд, гост-изпълнители, хор, духов оркестър, танцов състав, солисти. „Имаше моменти, в които се чувствах като смазана - такава неимоверна умора усещах. Но после силите в мен отново се връщаха, идеите бъкаха ли бъкаха, и работата продължаваше - както казват старите хора \"Като си се хванал на хорото, трябва да го играеш\", като перпетумобиле е Деси. Признава обаче, че когато трудностите станат прекалено много следва забавния, но мъдър съвет на майка си:     За да съвпаднат с идеята на перфекционистът Деси Добрева някой песни за спектакъла са презаписвани по няколко пъти, сменяни са инструментали, аранжименти, визии, преправяни са хореографии и дори няколко пъти ѝ се е наложило да лети до Америка, лично да закупи материали за специалните светещи костюми, който впечатляват в „Лудо Младо“. „Най-тежък за мен бе периода точно преди концерта в София, в който всеки ден трябваше да се организира нещо, да се правят технически срещи, райдери, интервюта, репетиции отделно с танцьорите и отделно с музикантите. Спях буквално по няколко часа на денонощие“, спомня си Добрева, която усилено се подготвя за втория концерт-спектакъл „Лудо Младо“ на 22 юни в Двореца на културата и спорта във Варна. И там Деси ще танцува буквално като луда, както в столицата. За да е равна с професионалистите на сцена обаче не е взимала специални уроци, а само е репетирала с хореографите от трупата на Нешка Робева. Искало ѝ се е да се включи в повече танци, но в крайна сметка се е отказала, защото част от сценичните ѝ тоалети не са удобни за танцуване. А и няма достатъчно време межуд песните     И въпреки че все още смята за малка дъщеря си Алина и не я качва на сцената, тя практически участва във всеки момент от подготовката. Била е и на първия спектакъл „Лудо Младо“, като не е спряла да танцува. „Дори по едно време няколко деца тръгнаха да се качват на сцената при мен, та се наложи служител да ги свали оттам“, смее се Деси. Тя с умиление си спомня, как още като едногодилно бебе Алина е „влязла“ в студио. „Наложи се да записвам в БНР и нямаше кой да я гледа, та тогава докато аз пеех в студиото, продуцентът Мая Райкова трябваше да я дондурка вън в градината“, разказва певицата. В свободното си време, между репетициите, Деси отново се е обградила с музика, защото слага финалните акценти на нов, двоен албум. Написала е толкова песни, които още не е издала, че в един диск не се събират. А да не говорим, че ще останат и за още един лабум. Но той – по-нататък. „Засега подготвям нов сингъл, който живот и здраве, ще излезе през есента“, допълва Деси. Но отказва да определя проектите си по жанрове и течения, защото постоянно прави завои в музикално отношение. „В това се крие особеността на моята музика - тя е пъстра и никога не е едностилова.     Важно е съдържанието, посланието, качеството и емоцията, които създаваш“, категорична е изпълнителката, която завърши музикалния колеж „Бъркли“ в Бостън. Престоят в Америка, успехите, наградите и популярността както у нас така и зад Океана, са може би една от причините Деси да мечтае на едро. Споделя, че като малка най-много блянувала да пее на една сцена с Майкъл Джексън. „Сега мечтая за по-прости неща като например това светът да стане по-добър“, смее се талантливата блондинка. Въпреки че не е дишала един и същ сценичен прах с Джако, зад гърба си има много престижни награди. Два приза от The Billboard World Song Contest през 2005 г., The Great American Song Contest през 2006-та, 11th Asia New Singer Competition  в Китай от 2010, Гранд-При на фестивала Еврофест 2014 в Скопие, Македония, Изпълнител на годината на БГ радио за 2010 г. са само част от статуетките на рафта в дома ѝ. За нея те са доказателство, че си заслужава да продължава да прави това, което прави. „Те са мили спомени и признание, от което всеки артист има нужда“, честна е Деси. Но всеки голям успех се постига по дефиниция с много труд. А за да се трудиш неуморно трябва характер. Човек, който се чувства пълноценен не на екзотичен остров или с пълна банкова сметка, а когато е дал максимума от себе си във всяко отношение. И почивката ѝ е такава – пълнокръвна, с „много смях, в хубавата компания, в топлата прегръдка, в лежерната разходка, в природата. Мога да седя и да съзерцавам морето с часове... Също така мога да седя и плевя буренясалото лозе с часове... Обичам да съм близо до природата и много обичам цветята“, надига завесата на другите си страсти Деси. А днес, като я попиташ как ще се определи с една дума, бързо, точно и ясно скача и казва: „Лудо-Младо!“", "date": "2018.06.16", "title": "Лудо-Младото Деси Добрева (ГАЛЕРИЯ)"}
{"url": "https://www.monitor.bg:443/bg/a/view/pribirat-karuci-i-konski-koshumi-v-sliven-102770", "text": "Безпрецедентни мерки спрямо собственици на коне и каруци, които не спазват общинската разпоредба, ограничаваща движението в центъра на Сливен и околните села извън разрешеното за това време на денонощието ще бъдат предприемани от полицията, закани се директорът на областната дирекция на МВР, старши комисар Димитър Величков. Безпрецедентни мерки спрямо собственици на коне и каруци, които не спазват общинската разпоредба, ограничаваща движението в центъра на Сливен и околните села извън разрешеното за това време на денонощието ще бъдат предприемани от полицията, закани се директорът на областната дирекция на МВР, старши комисар Димитър Величков. На среща с местните ръководители бе припомнено, че всяка една каруца трябва да бъде боядисана в жълт цвят, да има номер и съответните букви, указващи населеното място, а собственикът трябва да притежава регистрационен талон, който да бъде показван на проверяващите.  Глоба от 50 до 1 000 лв грози всеки дръзнал да подкара теглено от животни превозно средство по основните булеварди на областния град. На нарушителите ще бъдат прибирани каруците и кошумите, проверките ще се извършват съвместно с общинската охрана, уточни началникът на РУ „Полиция“ – Сливен главен инспектор Димитър Кикьов. Никой не е в състояние да каже с точност колко са теглените от коне и  магарета каруци в региона, точно с тях се извършват основните набези над нивите и градините през лятото. Забраната на придвижване с конски каруци по улиците на Сливен стигна до Върховния касационен съд под претекст, че е дискриминационна мярка.", "date": "2018.06.16", "title": "Прибират каруци и конски кошуми в Сливен"}
{"url": "https://www.monitor.bg:443/bg/a/view/pojar-opustoshi-chast-ot-glazgou-102762", "text": "Силен пожар опустоши Училището по изкуства в Глазгоу, Шотландия. Повече от 120 пожарникари се борят с пламъците. Огнеборците все още не са спрели разпространението на пламъците, съобщават световните информационни агенции. Силен пожар опустоши Училището по изкуства в Глазгоу, Шотландия. Повече от 120 пожарникари се борят с пламъците. Огнеборците все още не са спрели разпространението на пламъците, съобщават световните информационни агенции. ма информация за пострадали хора. Пожарникарите не са успели да влязат в сградата, така че да предотвратят по-тежки щети, защото имало опасност сградата да се срути. Пожарът е засегнал абсолютно цялата сграда на университета, известна още като \"сградата Макинтош\". Наложило се е властите да евакуират около 30 души от съседни сгради, които също са застрашени от огъня. Причината за пожара не е известна. Сградата е в списъка с исторически и архитектурни забележителности в Шотландия и това не е първият пожар в нея. Преди 4 години пожар унищожи част от сградата. Този път обаче огнената стихия е обхванала цялата школа. Каменната Сграда Макинтош, забележителност в града, проектирана от архитекта Чарлс Рени Макинтош в края на 19 век, която привлича по около 20 000 посетители годишно, е била в процес на ремонт на стойност милиони, след като е опустошена от пожар през май 2014 г., когато прожектор избухва и подпалва арт инсталация от полиуретанова пяна. Първият министър на Шотландия Никола Стърджън заяви, че ситуацията е изключително сериозна. \"Отново сме задължени на храбростта на нашите пожарникари и другите спешни служби. Мислите ми тази вечер са за безопасността за хората, но сърцето ми се къса за любимото Училище по изкуствата на Глазгоу\", написа тя в Туитър. \"Не можем да загубим тази сграда\", написа Пол Суини, лейбъристки депутат от Глазгоу, родом от шотландския град, заяви, че ще използва позицията си в парламента, за да гарантира, че инцидентът ще бъде внимателно разследван, и призова за \"всеобхватно национално усилие и всеки възможен вариант за спасяване и възстановяване на едно от най-прекрасните творения на световната архитектура\"", "date": "2018.06.16", "title": "Пожар опустоши част от Глазгоу"}
{"url": "https://www.monitor.bg:443/bg/a/view/chudesa-v-desette-naj-golemi-plavashti-gradove-na-sveta-102726", "text": "Когато преди седмица в Генуа круизният кораб Seaview беше кръстен от митичната София Лорен, някои италиански медии бързаци изстреляха суперлатива, че той бил най-големият в света. По-сериозните информационни агенции и сайтове обаче уточниха, че новият свръхмодерен плавателен съд за дълги пътешествия наистина е най-големият, но не на планетата. Просто защото с неговите 153 хил. тона водоизместимост, с леглата за 5331 пасажери и с работните места за 1413 души екипаж Seaview е №1, но сред конструираните досега в италиански корабостроителници луксозни лайнери. И за да докажат тезата си, въпросните авторитетни медии излъчиха световната класация в онзи момент на десетте най-яки морски гиганти или истински плаващи градове, които са в състояние всеки ден да превозват от едно до друго пристанище или към райски дестинации десетки хиляди пасажери. При това в лукс и комфорт, които трудно може да си ги представи и най-развинтеното въображение – няма начин, след като въпросните водни колоси са съоръжени с всичко онова, което би трябвало да направи престоя на борда им удивителен, незабравим и още по-силно желан. И за да не бъдем голословни, ще ви представим въпросната класация, но в оня вид, в който тя бе излъчена преди седмица на Апенините. Тоест отзад напред, като на първото, но иначе десето място в подредбата най-известните туроператори на планетата и заклети любители на круизите бяха поставили лайнера Norweigian Breakaway. Интересното е, че миналата година редакторите на престижното издание за морски пътешествия Cruise Critic са го нарочили за „най-добрия нов кораб“, тъй като технологичните въведения на борда са продиктувани преди всичко от съвременните изисквания за ефикасен релакс и безметежна веселба на пасажерите. Обикновено лайнерът кръстосва Тропиците и Карибите, а най-оригиналното решение в него е дългата четвърт морска миля алея за разходки, наречена Waterfront. Освен че от двете й страни се нижат кръчми със страхотни тераси към безкрайното синьо, точно там човек може да пълни колкото си иска гърди с идващия на талази от океана свеж въздух. Други „силни пунктове“ на кораба са неговите 25 ресторанта, сред които изпъкват трите за морски специалитети и тези, в които гостите на борда могат да се наслаждават на поставени на нюйоркския Бродуей мюзикъли, на гастроли на известни балетни трупи, на циркови шоута. Втори, или девети в „надпреварата“, е легендарният Queen Mary 2 който не само е най-старият от „великолепната десетка“, но е смятан и за най-красивия на всички времена. Няма начин – обзавеждането на лайнера е изумително елегантно, украсата е свръхлуксозна, детайлите са от фини по-фини, аксесоарите също. Всичко това прави чара на плавателния съд неустоим, пренася ви в приказната атмосфера на круизите от началото и средата на миналия век. На борда на тази „златна глава“ от морската история на света, дълга 345 метра и с водоизместимост 148 528 тона, гостите могат да прекарат шеметни вечери в баровското казино, да мечтаят с отворени очи в страхотния планетариум или да се забавляват с игра на тенис на истински корт или на голф върху нарочен симулатор. И винаги издокарани съобразно оповестения за всяко място и час безукорен дрескод!   На 8-о, 7-о и 6-о място в класацията са „близнаците“ на известната компания Royal Caribbean - Indepependence of the Seas, Liberty of the Seas и Freedom of the Seas. Всеки от тях е с дължина 339 метра, водоизместимостта им е 154 хил. тона и могат да подслонят 3634-ма пасажери, като обаче се различават по вътрешно обзавеждане, предлагани услуги, развлечения и т.н. Например на Indipendence можеш направо да се шашнеш от избора на всевъзможни гъдели. Като започнеш със зоната, наречена „Кралска разходка“, в която е бъкано от луксозни бутици, кокетни ресторантчета и кафенета, преминеш през симулатора за сърф, през миниигрището за голф, оформения като тропическа джунгла солариум, през чудесата на детския кът „Океанско приключение“, спа и фитнес центъра, залите за йога и аеробика, и накрая завършиш с амфитеатъра за вечерни спектакли „ала Лас Вегас“ и направеното пак в този стил „Кралско казино“. Въобще според създателите на този кораб круизът на него би трябвало да премине под знака на безкрайната забава, гарнирана порядъчно със спортна „плънка“ благодарение на просторния басейн, ледения стадион за каране на кънки, стените за катерене на начинаещи алпинисти, площадките за баскет, волейбол и т.н. Колкото до Liberty - този лайнер пък е предназначен изключително за спортни натури, като освен изредените по-горе игрища и площадки на „близнака“ абсолютна новост тук са просторният детски воден парк Splashaway Bay и екстремната водна пързалка за възрастни Tidal Wave. Но след здрав спорт, естествено, гладът е голям и неслучайно конструкторите и мениджърите на кораба са се погрижили за всички вкусове. В центъра на офертата е основният ресторант с изискано международно меню, следват стек къщата в тексакски стил Chops Grille, кръчмата за типични американски блюда в стил петдесетте години на ХХ век Johnny Rockets, азиатският локал Jade, италианската таверна Giovanni’s Table, привлекателният за любителите на мексиканската кухня кът Sabor Modern Mexican, кафенета и нощни клубове за прекарване на вечерта в сладка компания. Направо пък за всички вкусове е замислен третият от „близнаците“ – Freedom of the Sea. Защото и тук маниаците на спорта и силните усещания ще намерят доста хляб за тях по стената за изкачване, пистата за кънки, симулатора на сърф, игрището за голф, площадките за футбол на малки вратички, баскет и волейбол. Но гарантиран е и ефикасният релакс с провесените на 37 метра височина над океана вани за воден масаж, със свръхлуксозното спа, където можете да си пийвате освежаващ коктейл, а в същото време децата ви да се забавляват насреща в нарочния парк с любимите си герои от анимационните филми Шрек, Фиона, Кунг-фу панда и др.  Пети в класацията отзад напред и обратно е Norwegian Epic който е с водоизместимост 155 хил. тона, дълъг е 329 метра и приютява на борда си 4100 пасажери. Негов собственик е известна норвежка круизна компания, която го е пожелала в елегантен, но неформален стил. И тук е отделено много място на спорта с всевъзможни стадиончета, зали и игрища плюс огромен салон за боулинг, фитнес и спа центрове. Но ударението сякаш е поставено на локалите за нощни емоции като диско клубовете White Hot Party и Ice Bar, където еротиката е на ниво. Ето защо в рекламните брошури на лайнера той обикновено не се препоръчва за семейства с малки деца. Quantum of the Seas е класиран на четвърто място. Той е с водоизместимост 167 800 тона, дълъг е 348 метра и капацитетът му е 4180 пасажери. Може спокойно да се каже, че този лайнер е събрал най-доброто като възможности и за спорт, и за развлечение от изредените дотук круизни кораби. Новост при него са симулаторите за полети с граждански и бойни самолети над най-различни точки на света. Забележителна е и обсерваторията в най-високата част на Quantum, наречена North Star, от която човек може да се наслаждава от 360 градуса и на невероятната панорама на океана, и на бреговете там, където корабът пусне котва. На трето място са отново „близнаци“ – Oasis of the Seas и Allure of the Seas, които са си чиста проба луксозни жилищни сгради – градове с възможности да приютят съответно 5404-ма и 5402-ма „жители“. Дължината им е 362 метра, извисяват се на 72 метра над морското равнище и каютите са „разхвърляни“ в елегантни „жилищни квартали“. Пак в този дух са направени и частите за отмора, тъй като те наподобяват градски пешеходни зони с бутици и заведения край тях или градски градини със съответните пейки за релакс и детски площадки. За тях, за децата, е измислен пък нарочният „квартал“ за игри и развлечения, наречен Adventure Oceans, в който направо изумява с красотата си изваяната на ръка въртележка. Втори е лайнерът от флотата на Royal Carribbean – Harmony of the Seas, който е истински морски мастодонт, с легла за 5479 пасажери. Корабовладелецът въобще не е пестил средства, за да съоръжи плавателния съд с цели седем „квартала“ за забава и спорт, както и с три водни пързалки, едната от които е най-високата, изграждана някога на кораб – цели 45 метра! Друг силен пункт на пуснатия на вода през 2016 г. Harmony е неговият Централен парк с... 10 587 растения. Да не говорим за това, че корабът е истинско средище на изкуството. Първо защото в разположените на него няколко галерии са показани 11 252 картини и скулптури от прочути майстори, и второ – защото в театъра му с 1380 места всяка вечер се играят известни пиеси, представят се бродуейски мюзикъли и дори оперни спектакли. И още един хит – в специалния „Бионик бар“ напитките и мезетата се сервират от говорещи... роботи! А №1 е Symphony of the Seas, с който Royal Carribbean направо е надминала себе си, защото корабът направо е нереален, приказен. Палубите му са 18, на него могат да се качат 6780 пасажери едновременно, а членовете на екипажа му са 2100 души. Няма нужда да се споменава, че на него всичко е „свръх“, като малко или много е повторено всичко онова добро и предаващо лустрото на Harmony of The Seas, но още по-луксозно и главозамайващо. Плюс много други най-най- – най-просторният спа център, изграждан някога на плавателен съд, най-голямата зала за фитнес, най-бързата интернет връзка и още много други. Бегъл поглед на всичко, казано дотук, доказва, че по своите дадености италианският лайнер Seaview, за който стана дума в началото, може би ще заеме 5-о - 6-о място в класацията, изхвърляйки от десетката Norweigian Breakaway.  ", "date": "2018.06.16", "title": "Чудеса в десетте най-големи плаващи градове на света"}
{"url": "https://www.monitor.bg:443/bg/a/view/kurc-posledovatel-na-borisov-zapadnite-balkani-ostavat-prioritet-i-za-avstrija-102768", "text": "Австрийският канцлер Себастиан Курц изтъкна в интервю за виенския в. \"Стандарт\", че очаква голям напредък за Македония по пътя към Европейския съюз след постигането на споразумение с Гърция по спора за името на бившата югославска република, предаде агенция МИА. Курц каза, че по време на австрийското председателство на ЕС очаква и напредък в преговорите за членство на Сърбия и Черна гора в съюза. Австрийският канцлер подчерта, че разширяването на ЕС към Западните Балкани е сред приоритетите на шестмесечното председателство на ЕС, което Австрия поема от 1 юли. Той каза, че Виена подкрепя идеята за единно икономическо пространство на Балканите, което ще бъде от полза не само за икономическото развитие на региона, но и за намаляване на етническото напрежение в него.", "date": "2018.06.16", "title": "Курц последовател на Борисов: Западните Балкани остават приоритет и за Австрия"}
{"url": "https://www.monitor.bg:443/bg/a/view/kitaj-otvryshta-na-udara-nalaga-mita-na-sa-sht-za-50-mlrd-dolara-102761", "text": "Китай ще наложи 25-процентни мита на 659 американски стоки на обща стойност 50 милиарда долара като ответна мярка на решението на САЩ да наложат подобни мита на китайски стоки на същата стойност, съобщи китайското министерство на търговията, цитирано от Ройтерс. Митата върху американски стоки за 34 милиарда долара ще влязат в сила от 6 юли. Те обхващат селскостопански продукти, автомобили и морски продукти. Датата за влизането в сила на митата върху американските стоки за останалите 16 милиарда долара ще бъде обявена допълнително. Сред тези стоки има суров петрол, природен газ, въглища и някои продукти от рафиниран петрол. Президентът на САЩ Доналд Тръмп обяви вчера, че въвежда 25-процентни мита върху китайски стоки за 50 милиарда долара. Той заяви, че митата ще бъдат наложени на стратегически важни китайски вносни стоки и обеща допълнителни мерки, ако Пекин отвърне на удара, отбелязва Ройтерс. \"САЩ държат да възприемат поведение, което нарушава правилата на Световната търговска организация. Това е нарушение на легитимните права и интереси, които Китай има съгласно правилата на СТО и заплаха за икономическите интереси и сигурността на Китай\", заяви китайското министерство на търговията.", "date": "2018.06.16", "title": "Китай отвръща на удара - налага мита на САЩ за 50 млрд. долара"}
{"url": "https://www.monitor.bg:443/bg/a/view/avstralija-dava-otpor-na-francija-igrae-ravnostojno-102765", "text": "Франция се изправи срещу Австралия в мач от Група „С“ на Мондиал 2018 в Казан. В 56-ата минута съдията даде дузпа за Франция след видеонаблюдение. Резултатът бе открит от Антоан Гризман. Четири минути по-късно Австралия изравни отново от дузпа. Миле Йединак изравни.  Голмайсторът на Франция бе заменен от Оливие Жиру в 70-ата минута. В 81-ата минута имаше автогол за Австралия, записан на Пол Погба. Крайният резултат е победа за Франция. Съдията финално отсъди допълнително време от 5 минути. Товае първа среща и за двата отбора на световното първенство. \"Петлите\" и \"кенгурата\" за първи път ще мерят сили на планетарен шампионат. До края на първото полувреме резултатът беше равен, австралийците играеха равностойно на французите, както показва и резултатът.", "date": "2018.06.16", "title": "Първа дузпа на Световното след видео наблюдение"}
{"url": "https://www.monitor.bg:443/bg/a/view/zakopchaha-za-korupcija-chovek-na-italianskija-vicepremier-di-majo-102756", "text": "            Известният адвокат Лука Ланцалоне, който е съветник на вицепремиера на Италия и лидер на управляващото движение „Пет звезди“ Луиджи ди Майо, бе арестуван вчера с обвинението корупция. Ланцалоне е президент на мощната столична общинска компания за управление и развитие на водните, енергийните и природните ресурси „АЧЕА“, която работи на територията на  четири големи области – Лацио, Кампаня, Тоскана и Умбрия. Той и задържаните с него още шестима влиятелни предприемачи и политици от десницата и левицата са обвинени в престъпно сдружение с цел незаконно присвояване на обществени средства покрай бъдещото строителство на новия стадион на Вечния град. В разработената от бандата сложна схема за раздаване на подкупи с пари, получени чрез издаването на фалшиви фактури, са участвали още петнайсетима души, които прокуратурата е вписала в регистъра си за последствени.             Веднага след като научи за арестуването на съветника си, вицепремиерът и министър на труда Ди Майо се разграничи от него, подчертавайки, че Ланцалоне трябва да отговаря за действията си пред съда. В същото време обаче мнозина активисти и обикновени членове на движението „Пет звезди“, за което още от създаването му е обявило корупцията в Италия като обществена опасност №1, настояха Ди Майо да обусни публично какво знае за скандала и дори поискаха оставката  му. Към протеста на редовите „петзвездници“ се присъедини и президентът на Камарата на депутатите на Парламента Роберто Фико, който настоя управляващото мнозинство веднага да предприеме ефикасни и строги мерки за борба с корупцията. На разпит в прокуратурата днес по обяд пък бе привикана кметицата на Рим Вирджиния, която на практика е титуляр на „АЧЕА“, но още при ареста на замесените в корепционната схема на обяви, че нямала нищо общо с .             Шеметното развитие на скандала накара медиите в Рим и Милано да пророкуват, че в него тепърва ще бъдат замесвани имената на други и високопоставени, влиятелни и богати хора, както от столицата, така и от други градове.", "date": "2018.06.16", "title": "Закопчаха за корупция човек на италианския вицепремиер Ди Майо"}
{"url": "https://www.monitor.bg:443/bg/a/view/trenior-na-anglija-tancior-na-kristina-agilera-102755", "text": "Eдиният от треньорите на Англия на световното Алан Ръсел е бил танцьор по времето на концерти на Кристина Агилера, разкри вестник \"Сън\". Преди 13 години той е работил като модел и е бил в екипа на попзвездата за концерт в Единбург. Ръсел е играл само в шотланските \"Сейнт Мирън\" и \"Еърдри\", след което се ориентира към треньорството. В момента той прибира по 1000 лири за тренировка специално за нападатели, като е бил наеман от Вилфред Заха, Андрос Таунзенд, Саидо Бераиньо, Беник Афобе и Александър Митрович.", "date": "2018.06.16", "title": "Треньор на Англия - танцьор на Кристина Агилера "}
{"url": "https://www.monitor.bg:443/bg/a/view/melis-jonuzova-momicheto-s-goljamo-syrce-za-boksa-102631", "text": "Тя е само на 19 години, а вече е два пъти шампионка на Европа за жени. При това в един от най-мъжките спортове – бокса. Въпреки това твърди, че няма талант за него, но има нещо много по-важно – сърце. Тя е Мелис Йонузова и само преди 4 дни триумфира с европейската титла за жени в кат. до 64 кг на шампионата в София при своя дебют на такъв форум. Два месеца преди това българката спечели злато и от континенталното първенство до 22 г. в Румъния. И ако при младите нещата някак си идват закономерно след бронза й от европейското за девойки през 2016-а, то титлата при жените изненада не само нея самата, но и националния треньор Фикрет Ереджебов, който е и неин личен наставник. Всъщност Мелис  „Тя е от село Моравка, на 15 км от Омуртаг. В девети клас дойде да учи в града и тъй като автобусът й за обратно бе чак вечерта, баща й ме бе помолил да стои при мен в треньорската стая - споделя Ереджебов. - Тогава тежеше 79 кила, а сега играе на 64 кг. Тя обаче е голям характер, бойно момиче и като поиска да тренира, няма спиране. Откакто е започнала, не е пропуснала нито една тренировка!“ Мелис не крие, че не може да осъзнае колко голям успех всъщност е постигнала. „Сигурно ще ми отнеме месец, докато го разбера. Исках да взема медал, но чак златен... не съм си и помисляла. Да слушам химна в моя чест, бе моя мечта, но дойде толкова бързо, че ме изненада“. За да стигне до титлата в София, най-малката в тима ни трябваше да мине през 37-годишната датчанка Ивоне Расмусен на 1/4-финалите, 30-годишната украинка Мария Бова Бадулина (с участия на 3 световни първенства), която нокаутира 2 минути преди края на полуфиналния си мач, а на финала се справи с коравата туркиня Сема Чалъшкан, която има 3 сребърни медала от различни европървенства зад гърба си. Мелис не само побеждаваше в тези срещи, тя  с хъса, с който се хвърляше в битките и с упоритостта, с която не се отказваше до последния гонг. „Никога не се интересувам от това колко титулувани са съперничките ми, защото иначе ще се стресирам. Гледам да не знам срещу кого ще боксирам, а да изляза и да я бия“, откровена е българката. Първоначално тренирала с големия си брат и с момчетата в Омуртаг. След залата ходела сама на кросове, правила бой със сянка и така за кратко време израснала много. „Ако не отида на тренировка, не се чувствам добре“, споделя Мелис и допълва, че няма да се възползва от дадената по-дълга почивка и още другата седмица подновява заниманията. Тренира със сина на Ереджебов в Омуртаг и докато е в едноседмична „отпуска“ от лагера на националките заради матурите и абитуриентския си бал. Завърши Профилирана гимназия „Симеон Велчев“ в Омуртаг. „Въобще не успях да се подготвя за матурите от постоянните лагери за европейското. Но съм доволна от оценките, които изкарах – „много добър“ по български и „добър“ по биология.“ Сега на младата боксьорка й предстои да кандидатства в НСА, като ще запише учителски профил. но като тръгнала да се развива в спорта, тя минала на заден план. „Човек никога не трябва да се отказва от мечтите си. Не се знае, може пък един ден като спра с бокса, и това да направя“, казва еврошампионката. Тя е наясно, че след успехите й тази година и очакванията към нея ще са завишени. Предстои й световно първенство за жени през есента и преследване на квота за олимпийските игри в Токио през 2020 г. „Голямата ми мечта, естествено, е да взема медал от олимпиада“. За целта обаче сигурно ще й се наложи отново да смени категорията и да свали още 4 кила, за да боксира в олимпийската до 60 кг. „В Румъния се състезава на 69 кг и макар и там да ги мачкаше, вижда се, че й тежат. По-добре се чувства при по-леките и затова ще я сваля на по-долната категория“, казва треньорът Фикрет Ереджебов. „Първоначално ми защото аз ям много - смее се Мелис. - Сега обаче не е проблем, ако се наложи да свалям още, ще го направя“. Мъжете около нея много се вълнували за успехите й. Още като се прибрала в Търговище, където живее с баща си, на сутринта той занесъл медала да се похвали на колегите и да го полеят. Единият от братята й бе неотлъчно до нея в залата по време на състезанието и й бе най-големият фен. По-големият й брат работи в Англия и не можа да пристигне, а приятелят й Муса Касимов не го пуснали от работа, за да я гледа на живо. „Следил обаче мачовете ми по интернет и е плакал заради мен. Много е чувствителен и много ме подкрепя!“, казва за него Мелис. В националния отбор по бокс за жени наричали Мелис Йонузова „кифлата“, защото от всички тя най си падала по женските глезотийки. Обича модата, да ходи по молове, да си прави маникюр и прическа, колкото и да не й остава време за това. „Разбира се, спортните екипи и дрехи преобладават в гардероба ми, но не липсват и рокли, и обувки с високи токчета“, разкрива боксьорката. И макар за толкова отдадени на спорта момичета да е трудно на бала да се качат на токчета, това не било така за Мелис. „Благодарна съм на президента на федерацията Краси Инински, защото той ми купи роклята и всичко за бала“. Избрала си официалния тоалет още докато била в Търговище, а обувките и аксесоарите харесала по време на лагера на националния тим в София. От останалите боксьорки е най-близка с приятелката на Даниел Асенов-Тайсъна – Розалия Пайчева. Не случайно двете си викат „сестричке“. Рози вече е първокурсничка в НСА, а от есента Малис ще й стане колежка и тогава съвсем ще са неразделни.", "date": "2018.06.16", "title": "Мелис Йонузова – момичето с голямо сърце за бокса"}
{"url": "https://www.monitor.bg:443/bg/a/view/chervenite-podmetki-na-kristian-lubuten-sa-zapazena-marka-102634", "text": "Емблематичните червени подметки на Кристиан Лубутен официално са приети за запазена марка и от Съда на Европейския съюз. Институцията взе решение, че бранда може да претендира за уникалния характер на известните си червени подметки, тъй като един цвят може да бъде внесен и регистриран като марка. Поводът – Лубутен осъди компанията на холандеца Ван Харен, който също ползва този цвят за подметките си. Още през 2010 и 2013 година Лубутен регистрира търговска марка в Белгия, Холандия и Люксембург за червения цвят, който е идентифициран като Пантон 18 1663 Ти Пи (б.а . - Pantone 18 1663 TP), сложен отдолу на обувките му. Търговската марка включва изображение, което показва към коя част от обувката се прилага този отличителен детайл.", "date": "2018.06.16", "title": "Червените подметки на Кристиан Лубутен са запазена марка      "}
{"url": "https://www.monitor.bg:443/bg/a/view/inteligenten-radio-chasovnik-102757", "text": "Всеки е мечтал да притежава шпионска джаджа, за която е мечтал, като дете или като по-възрастен. Една от най-емблематичните е двупосочния радио часовник, използван от детектива от комиксите, Дик Трейси. Официално лицензиран от Tribune Content Agency, която притежава правата върху комиксите, часовникът на Дик Трейси е създаден от братята Ник и Чарли Матис, от Кънектикът, САЩ, които представиха часовника на Дик Трейси през 2016 г., но функционираше само като часовник. Някои от характеристики на часовника, включват корпус от неръждаема стомана, стъкло от сапфирен кристал, месингова решетка на високоговорителя и кожена каишка. Също така има три мултифункционални бутона за управление на гласовия асистент на телефона и силата на звука на повикванията, както и червени и сини светодиоди, монтирани под решетката, които показва нивото на заряд и входящите повиквания. Само 1000 часовника ще бъдат изработвани от китайската компания Longio Watch Company.", "date": "2018.06.16", "title": "Интелигентен радио часовник"}
{"url": "https://www.monitor.bg:443/bg/a/view/rusija-e-prodala-prez-april-dyrjavni-amerikanski-obligacii-za-47-5-mlrd-102758", "text": "Русия е продала през американски държавни ценни книжа за 47,5 млрд. долара, което е почти половината от притежаваните от нея преди това щатски облигации, сочат данни, публикувани на сайта на финансовото министерство на САЩ, цитирани от „Прайм”. Към началото на май Москва е притежавала американски държавни ценни книжа за 48,7 млрд. долара и е паднала от 16-то на 22-ро място сред държателите на тези активи. Общо към края на април чужди държави притежават американски държавни облигации за 6,169 трлн. долара, като през март стойността им е била по-висока - 6,2166 трилиона. Лидер с най-много щатски бондове остава Китай, който към април е кредитирал САЩ с 1,1819 трлн. долара (през март сумата е била по-голяма - за 1,1877 трлн. долара). На второ място е Япония, притежаваща държавни облигации на САЩ за 1,03 трлн. долара, като при нея също има спад в сравнение с март, когато те са били на стойност 1,0435 трлн. долара. На трето място остава Ирландия, която през март е притежавала от облигации за 317,9 млрд. долара, но през април е намалила делът им активите си до 300,4 милиарда, сочат данни на финансовото министерство на САЩ. В първата десетка по данните за април са още - Бразилия (294,1 млр. долара), Великобритания (262,7 млрд.), Швейцария (242,2 млрд.), Люксембург (213,9 млрд.), Хонконг (194 млрд.), Каймановите острови (180,7 млрд.) и Тайван ( 168,1 млрд. долара). От тази група единствено Бразилия е увеличила вложенията си щатски държавни облигации спрямо март, когато те са били с почти 12 млрд. по-малко.", "date": "2018.06.16", "title": "Русия е продала през април държавни американски облигации за $47,5 млрд."}
{"url": "https://www.monitor.bg:443/bg/a/view/slovashkijat-vratar-martin-polachek-podpisa-s-levski-za-tri-godini-102759", "text": "Вратарят Мартин Полачек подписа договор с \"Левски\" за период от три години. Контрактът стана факт днес, след като словакът премина медицински прегледи и договори личните си условия. Той е висок 198 сантиметра и тежи 95 килограма. Кариерата на Полачек стартира в \"Бърно\", а след това прави име в \"Дунайска Стреда\" и \"Слован\" (Братислава). Следващата му стъпка е Полша, където играе три сезона за състава на \"Заглебие\" (Любин). Тази зима преминава в редиците на \"Млада Болеслав\", а от днес е играч на \"Левски\". С екипа на \"Слован\" (Братислава) Полачек е ставал шампион на Словакия, а също така е печелил Суперкупата. Мартин Полачек е на 28 години и направи своя дебют за мъжкия тим на Словакия в контрола срещу Украйна.", "date": "2018.06.16", "title": "Словашкият вратар Мартин Полачек подписа с \"Левски\" за три години"}
{"url": "https://www.monitor.bg:443/bg/a/view/cvetanov-nato-e-gotov-za-zapochvane-na-procedura-po-priemane-na-makedonija-102760", "text": "От НАТО вече са готови за започване на процедура за приемането на Македония. Това ни дава допълнителна сигурност и спокойствие, че никой и по никакъв повод няма да има териториални претенции към съседите си\". Това каза председателят на ПГ на ГЕРБ и зам.-председател на партията Цветан Цветанов в предаването „Седмицата“ по Дарик радио. „Ако се връщаме постоянно в историята няма никога да се получи европейската перспектива за Западните Балкани“, коментира той. „Македония и Гърция достигнаха до консенсус, но виждаме, че това създава допълнително вътрешнополитическо противопоставяне, възможност за отдалечаване на Македония и Западните Балкани от европейската перспектива“, обясни Цветан Цветанов. „Това, което се положи като усилия, трябва да бъде признато и да вървим напред. В противен случай нито Западните Балкани, нито региона ни ще бъде сигурен и стабилен“, изтъкна той. „През последните няколко месеца дипломатическият контакт между България и Македония е много динамичен. На всякакво ниво, президентство, изпълнителна и законодателна власт България е комуникирала и стимулирала провеждането на срещи“, обясни председателят на парламентарната група на ГЕРБ. По повод отказа на премиера Бойко Борисов да се срещне с македонския президент Георги Иванов Цветан Цветанов посочи: „Поведението на премиера Борисов беше съотносимо с негативната реакция, която имаха европейските лидери. България е част от ЕС“. „България не се намесва във вътрешните работи и отказа да направи срещата, защото е солидарна с политиките в ЕС“, заяви той. Попитан трябваше ли президентът Румен Радев да откаже срещата с македонския си колега Цветанов посочи: „Да не коментираме президента Радев, моля ви. Той е направил протоколна среща, от която не излизат действия, нито в едната, нито в другата посока. Така че срещата е без значение за процеса, който се води“. Сподели Приятел", "date": "2018.06.16", "title": "Цветанов: НАТО е готов за започване на процедура по приемане на Македония"}
{"url": "https://www.monitor.bg:443/bg/a/view/vulkanyt-kilauea-bylva-skypocenni-kamyni-102747", "text": "Вулканът Килауеа, който залива с лава Хавай, рани един човек и разруши десетки домове, започна да сипе скъпоценни камъни. Удивителното явление обаче няма да компенсира местните жители, тъй като стойността на минерала оливин не е висока, въпреки че, според преданията, е бил любимият скъпоценен камък на Клеопатра. Килауеа бълва лава и залива къщи и пътища вече повече от месец. Сега местните жители намират малки зелени скъпоценни камъни, които падат от небето при изригванията. “На фона на разрушенията наоколо и стреса от неизвестното, приятелите ми са се събудили, за да видят малки парченца оливин по цялата земя. Буквално валят скъпоценни камъни. Природата е наистина изумителна“, пише Ерин Джордан в Туитър. Оливинът е минерал, често срещан в хавайската лава. Висококачествените късчета оливин, които имат ювелирна стойност, се наричат перидот. Когато Килауеа изригва, течната лава се разпръсва и оливинът се отделя под формата на малки скъпоценни камъни. В Хавай дори има няколко плажа, които са със зелен цвят заради високата концентрация на оливин. Всъщност той е един от най-често срещаните минерали в земните недра, но е трудно да се отдели от скалите. Още по-трудно пък се намира оливин с високо качество. Казват, че зеленикавият минерал е бил любимият камък на Клеопатра. Приличащият на изумруд кристал е един от основополагащите камъни на Йерусалим и един от 12-те скъпоценни камъка в нагръдника на Арон. Сипещият се над Хавай кристал обаче няма да е утеха за жителите на острова, които пострадаха заради яростта на вулкана. Минералът се среща с изобилие и цената му не е висока, а висококачествените камъни са рядкост. Все пак някои отебязват, че оливинът си е бил там и преди изригването. Сега просто е станал по-видим. Килауеа е активен от десетилетия, но на 3 май изригванията станаха по-мощни. Властите евакуираха над 1700 души от домовете им. Все пак, тъй като изригванията засягат само малка част от острова, животът и туризмът в Хавай продължават по старому.", "date": "2018.06.16", "title": "Вулканът Килауеа бълва скъпоценни камъни "}
{"url": "https://www.monitor.bg:443/bg/a/view/fifa-otvono-napravi-diego-kosta-brazilec-102754", "text": "ФИФА отново стана за резил в социалните мрежи, след като обърка голмайстора на Испания при втория гол във вратата на Португалия. В официалния акаунт на световното в туитър се появи съобщение \"Каквото може Роналдо и аз го мога\" с хаштаг към профила на Дъглас Коста от Бразилия. Наистина Диего да Силва Коста е роден в Бразилия, но отдавна има испански паспорт. Съобщението престоя около 10 минути преди някой да се сети да го изтрие.", "date": "2018.06.16", "title": "ФИФА отново направи Диего Коста бразилец"}
{"url": "https://www.monitor.bg:443/bg/a/view/myjete-bremenni-i-v-rozovo-102633", "text": "Смело сърце. Това е нужно на мачовците, които дефилират по улицата като боксьори, ако искат да са в крак с актуалните тенденции. Британската седмица на мъжката мода отправи меко казано дръзки предложения за представителите на силния пол. Бляскавото събитие, което се проведе в английската столица между 9 и 11 юни, даде повод за дискусии как трябва да изглежда един мъж. Сред най-култовите примери за това е ревюто на бранда Xander Zhou. На подиума се разходиха мъже с изкуствено направени бременни кореми, някои от които облечени в розови екипи от хавлиен плат Веднага след представянето на линията, марката написа в социалните мрежи: В страниците на историята на модата лейбъли като Opening Ceremony, Glossier и Eckhaus Latta са представяли подобни модели, но това е прецедент за шоу от Седмицата на модата. Дефилето на Private Policy and Staffonly пък предложи бели облекла, На главата си пък повечето модели имаха змии. По-приемливите им тоалети за ежедневието също наподобяват тиха лудост. Смесица от каре и пайети, в комбинация със сака на леопардови щампи, поставиха модните критици на кантар между заключението дали това е висша мода или пълен абсурд. Актуалната мъжка колекция на бранда Berthold пък се отличи с найлонови тоалети, главно в розовата гама. В тяхната линия размерите на облеклата са доста по-големи от нормалното, а моделите включваха ризи, суитчъри, пуловери и други. Berthold отправиха предложение и за които моделите носиха на врата си. Сред другите марки и дизайнери, които показаха новите си колекции в рамките на Британската седмица на мъжката мода, са What We Wear, Tinie Tempah, Charles Jeffery Loverboy, John Lawrence Sullivan, Edward Crutchley, Per Gotesson и други.  ", "date": "2018.06.16", "title": "Мъжете - бременни и в розово"}
{"url": "https://www.monitor.bg:443/bg/a/view/antyni-burdejn-prikluchenijata-na-gotvacha-bez-zadryjki-prikluchiha-102636", "text": "„Приключенията на готвача“ - това е първото телевизионно шоу на Антъни Бурдейн, което му носи световна популярност през 2002 г. Приключенията на този кулинарен гуру обаче приключиха без време. Той се самоуби на 8-ми юни и ни напусна само на 61-годишна възраст. Бурдейн обаче ще бъде запомнен като главен герой в страниците на кулинарната история. Той е известен готвач, ресторантьор, тв водещ, автор на книги. Антъни е роден през 1956 г. в Ню Йорк, но отраства в познатия като Райското кътче на Америка - щата Ню Джърси. Привлечен от очарованието на Голямата ябълка обаче той се завръща в родния си град, за да постъпи в елитния колеж за изкуства Vassar College. Само след две години Бурдейн разбира, че това не е неговият път й се отказва, за да може да твори шедьоври с черпак вместо с четка за рисуване. През 1978 г. той вече е открил своето призвание и завършва Culinary Institute of America. По това време вече черпи знание в един от най-добрите ресторанти в Ню Йорк, сред които Supper Club, One Fifth Avenue и Sullivan’s. Веднага става ясно, че колкото добре заредени с подправки са рафтовете му, толкова богати са и фантазията, и речникът му. Бурдейн редовно сътрудничи на списания и вестници с кулинарни статии, които блестят като бижу на страниците на издания като „The New York Times“, „Observer “, „Face“, „Scotland on Sunday“ и „Food Arts“. В истински хит се превръща статията му „Не яжте, преди да прочетете това“, публикувана в „The New Yorker“. Големият й успех ражда идеята за автобиографичният роман на кулинарния гуру - „Поверително от кухнята“, който излиза на пазара през 2000 г. Книгата разкрива не само подробности от живота на Антъни, но и Напълно очаквано, четивото се превръща в световен бестселър. Автобиографията описва и най-съкровения му спомен – как пламва любовта му към храната – от първата хапка на стрида, директно от рибарската лодка, докато е в Южна Франция. Две години по-късно, Бурдейн стартира първата си телевизионна поредица - „Приключенията на готвача“. Всеки запален по готвенето ентусиаст може да сравни пътуванията на Антъни с един вид кулинарен колониализъм. В 22 епизода той обикаля различни държави по света, в търсене на перфектното ястие. Неслучайно някои го сравняват с Дарвин, по начина по който се възхищава от нестандартните ястия и техники на готвене по пътя си. Сред местните деликатеси, с които готвачът е галил небце, са овчи тестиси в Мароко, яйца от мравки в Мексико и Всичките му приключения намират място в следващата му едноименна книга, която също става бестселър. Не дотам известни са първите му опити като автор - двата криминални романа – „Bone in the Throat“ (1995) и „Gone Bamboo“ (1997). Боготвореният като рок легенда ресторантьор продължава да радва феновете си по телевизията. През 2005 г. на екран излиза поредицата „Антъни Бурдейн: Без задръжки“, в която той готви пред зрителите понякога странни деликатеси, като препечен ректум от африкански глиган. Без задръжки миналата година той направи и едно от най-дръзките изказвания в своята професия – че В края на 2011 г. се появява и поредната му телевизионна изява – „The Layover“. Последният голям проект на мъжа, известен като специалист в изисканата френска кухня, бе откриването на международен пазар за храна в Ню Йорк. Реализирането му варира около 60 милиона долара и трябва да е готов през 2019 г., като идеята е вдъхновена от многобройните му пътувания до Сингапур. Антъни Бурдейн нe е първия Готвач с главно Г, който се самоубива. През 2016-а така си отиде майстор-готвачът Беноа Виолие, а преди 15 години след депресия живота си отнема Бернар Лоазо.   Една от теоритиите за самоубийството на Антъни Бурдейн е разрив в отношенията му с актрисата Азиа Ардженто. Фенове търсят причината за смъртта в раздяла, тъй като часове преди готвачът да прекрати живота си, любимата му е споделила интересен кадър. Ардженто е публикувала снимка в Инстаграм, на която е облякла тениска с надпис „Fuck everyone” и текст - Според сп. People, блузата е притежание на Сид Вишъс от Sex Pistols, като препратка на факта, че Бурдейн често е наричан Сид Вишъс на кулинарния свят. Малко след това обаче тя изтрива публикацията .Друг показател в тази посока са и папарашки снимки, които в началото на месеца уловиха Азиа и френския журналист Хюго Клемент в Рим, хванати ръка за ръка. Позабравената актриса Роуз Макгауън, която получи внимание покрай обвиненията към Харви Уайнстийн в сексуален тормоз, защити колежката си, с която са близки приятелки. Макгауън заяви, че двамата са били в отворена връзка и самоубийството е породено от депресия. заяви пред CNN Роуз. Факт е обаче, че Антъни Бурдейн пребори открито зависимостта си към хероина и кокаина преди години.", "date": "2018.06.16", "title": "Антъни Бурдейн – приключенията на готвача без задръжки приключиха "}
{"url": "https://www.monitor.bg:443/bg/a/view/machovete-ot-svetovnoto-dnes-102748", "text": "Мачовете от световното по футбол в Русия днес: 13:00 Футбол, СП, Франция - Австралия БНТ 1/БНТ HD 16:00 Футбол, СП, Аржентина - Исландия БНТ 1/БНТ HD 19:00 Футбол, СП, Перу - Дания БНТ 1/БНТ HD 22:00 Футбол, СП, Хърватия - Нигерия БНТ 1/БНТ HD В София могат да се гледат на открито на стадион “Юнак”, на “Колодрума” в Борисовата градина и зад Музея на земята и хората в Южния парк. Министерството на младежта и спорта, “Национална спортна база” и една частна компания са модернизирали изцяло стадион “Юнак”. Там феновете имат възможност да наблюдават срещите от световното на огромен LED екран от 100 квадратни метра.", "date": "2018.06.16", "title": "Мачовете от световното днес "}
{"url": "https://www.monitor.bg:443/bg/a/view/gyrcija-i-makedonija-podpisvat-dogovora-za-imeto-utre-102749", "text": "Очаква се в неделя в 10 часа в Псарадес да бъде подписан договорът за разрешаване на спора за името между Македония и Гърция. Договорът ще бъде подписан от министрите на външните работи на двете страни - Никола Димитров и Никос Кодзияс. На подписването ще присъстват премиерите Зоран Заев и Алексис Ципрас. Самото подписване ще стане на гръцка територия, на Преспанското езеро, а съвместната пресконференция на двамата министър-председатели и официалният обяд на македонска земя. На 12-ти юни Заев и Ципрас обявиха, че са постигнали съгласие новото име на страната - Република Северна Македония. Този договор ще даде възможност на Македония да започне преговори за членство в Европейския съюз и да стане пълноправен член на НАТО. Компромисът не бе посрещнат само с овации, но се стигна и до протести в Македония и Гърция, а правителството на Алексис Ципрас се изправи пред вот на недоверие. Очаквано опозицията обвини правителството, че е направило отстъпки с „лошия договор“, докато депутатите и министрите от управляващата СИРИЗА се опитваха да убедят колегите си, че постигнатото споразумение е от полза за Гърция. Премиерът Ципрас бе категоричен, че договорът с Македония за името е от историческо значение и ще донесе икономически ползи за двете държави. каза гръцкият министър-председател. Компромисът предизвика размирици и в Скопие, където основната опозиционна националистическа партия реши да се противопостави на текста, а президентът на страната използва своето еднократно вето срещу него. След решението на спора за името Скопие се надява да получи покана за процедура по влизане в ЕС през юни и покана да се присъедини към НАТО в средата на юли. каза македонският премиер Зоран Заев пред българския първи дипломат Екатерина Захариева в Струмица. Споразумението все още трябва да бъде одобрено от македонския парламент и да мине през референдум, както и да бъде ратифицирано от гръцкия парламент, така че тази процедура може да отнеме месеци.", "date": "2018.06.16", "title": "Гърция и Македония подписват договора за името утре "}
{"url": "https://www.monitor.bg:443/bg/a/view/vhod-svoboden-za-tatkovci-vyv-voennoistoricheskija-muzej-v-sofija-dnes-102751", "text": "В Националния военноисторически музей (НВИМ) ще бъде отбелязан Денят на бащата, посветен на специалната връзка между таткото и детето. Това ще стане от 10.00 до 18.00 ч., като входът за музея ще е свободен и ще има много атракции, съобщиха от НВИМ. За седма поредна година в началото на лятната ваканция децата и техните родители ще могат да се забавляват в музея, който ще се превърне в арена на увлекателни игри, детски смях, подаръци и веселие, посочиха от институцията. Специално за събитието Българската армия представя военни машини \"Мерцедес\", бойна бронирана машина \"Командо-Селект\", брониран боен джип \"Пясъчна котка\", високопроходима линейка, участвала в мисии, и учебна катапултна седалка. Всички желаещи ще могат да влязат в кабините на едни от най-атрактивните машини от външната експозиция на музея - вертолет Ми-24, самоходна минохвъргачка \"Тунджа\" и ракетен комплекс 2К 52 Фрог \"Луна-М\". В Деня на бащата са предвидени събития като програмиране на роботи и създаване на видеоигри, зона с виртуална реалност, конструктор за млади откриватели, сглобяване на къщички, приказки за парите, решаване на логически задачи и разнообразни интерактивни игри. Освен това децата ще могат да скачат на огромен матрак, сами ще си направят ключодържател или магнит от дърво, ще се снимат като военен пилот, ще рисуват дори върху вода, а в приказния град Щуроландия ще бъдат каквото си поискат - кмет, художник, готвач или журналист. Лятната читалня ще посрещне малки и големи с увлекателни четива, интригуващи истории и книжки за оцветяване. Изморилите се ще си отдъхнат в специално обособен ТВ кът, където децата ще се забавляват с любими детски филми. А любителите на природата ще си починат в скаутския лагер в двора на музея.", "date": "2018.06.16", "title": "Вход свободен за татковци във военноисторическия музей в София днес"}
{"url": "https://www.monitor.bg:443/bg/a/view/shofior-pomlja-osem-koli-na-bul-geshov-snoshti-102752", "text": "Шофьор с 0,7 промила алкохол удари 8 коли в четвъртък вечерта на столичния бул. “Иван Гешов” и рани 4-ма. Според запознати обаче пробата е отчетена с дрегер и е възможно кръвното изследване да покаже под 0,5 промила. В такъв случай няма да се води, че мъжът е шофирал пиян. Катастрофата станала, след като 32-годишният Кирил Киров се засилил да изпревари колоната в тунела, който минава под бул. “Цар Борис III”. На светофара обаче имало спрели коли, Киров не могъл да овладее джипа си и се забил в колоната. Киров е задържан за 24 ч и е обвинен за нанасяне на средна телесна повреда при шофиране. Чакат се техническите експертизи на ударените коли, за да бъде подведен под отговорност и за тях.", "date": "2018.06.16", "title": "Шофьор помля осем коли на бул.\"Гешов\" снощи"}
{"url": "https://www.monitor.bg:443/bg/a/view/vzeha-glavata-na-shefkata-na-germanskata-slujba-po-bejancite-102750", "text": "Шефката на германската Федерална служба за миграцията и бежанците (БАМФ) Юта Корт бе уволнена в разгара на скандал за неправомерно одобряване на молби за убежище, предадоха ДПА и Ройтерс. Вътрешният министър Хорст Зеехофер \"уведоми ръководителката на БАМФ, че е освободена от длъжност\", съобщи говорител на вътрешното министерство. Това държавно ведомство е обвинено, че е одобрило неправомерно над 1200 молби за убежище чрез офиса си в Бремен, като е възможно това е ставало срещу плащане на подкуп. Обвиненията са от периода 2013-2016 г. Корт оглави службата през 2017 г., отбелязва ДПА. Решението за уволнението на Корт идва в момент, когато Зеехофер се стреми да втвърди позицията на германското правителство към миграцията, включително негов план да се връщат от границата мигранти, които вече са се регистрирали в друга страна от ЕС. Според някои източници Зеехофер иска на границата да бъдат спирани и мигранти без документи и такива, които се опитват да влязат повторно в страната, след като са били депортирани. Българи в 43 държави, 21 столици и 417 града имат един адрес Канцлерката Ангела Меркел е против този план с аргумента, че така товарът от бежанците ще се прехвърли върху съседките на Германия и това ще подкопае солидарността в ЕС. Тя иска проблемът с незаконната миграция да се реши на общоевропейско ниво на срещата на върха на ЕС в Брюксел на 28 и 29 юни.", "date": "2018.06.16", "title": "Взеха главата на шефката на германската служба по бежанците "}
{"url": "https://www.monitor.bg:443/bg/a/view/doklad-bogatite-vse-po-byrzo-po-bogati-102753", "text": "Богатите стават все по-богати все по-бързо. Това става ясно от доклад на Boston Consulting Group.  Личното благосъстояние по света е достигнало 201,9 трлн. долара миналата година, което представлява ръст от 12% спрямо 2016 г. и най-силното годишно увеличение за последните пет години. Процъфтяващите фондови пазари са надули богатството, а инвеститорите извън САЩ получават бонус от валутните курсове, тъй като повечето основни валути са укрепнали спрямо долара, пише Bloomberg. Нарастващите редици на милионери и милиардери сега държат почти половината от глобалното лично богатство спрямо по-малко от 45% през 2012 г., посочва докладът. В Северна Америка, която притежава 86,1 трлн. долара от общото богатство, 42% от инвестиуемия капитал се държи от хора с активи за по над 5 млн. долара. Инвестируемите активи включват акции, инвестиционни фондове, кеш и облигации. „Фактът, че богатството, притежвано от милионерите като процент от общото богатство, расте не означава, че бедните стават по-бедни“, обяснява Анна Закжевски, водещ автор на доклада. „Това, което означава е, че всички стават все по-богати. Вярваме, че богатите стават по-богати по-бързо“.", "date": "2018.06.16", "title": "Доклад: Богатите все по-бързо по-богати"}
{"url": "https://www.monitor.bg:443/bg/a/view/gorski-slujiteli-prochistiha-granichnata-polosa-do-vryh-tumba-102743", "text": "Горски служители от Югозападното държавно предприятие приключи задачата си по отстраняване на дървета и храсти в 3-метровата гранична полоса между България и Македония. Последните 7,4 км до връх Тумба, най-югозападната точка, където се събират граничните линии на България, Македония и Гърция бяха прочистени преди няколко дни. Това е най-труден участък под връх Тумба в Беласица планина, той е с дължина 7,4 километра, като теренът е силно пресечен, алпийски.    Дейностите по поддържане и обновяване на границата с Македония започнаха през пролетта на миналата година, като до момента изцяло освободени от растителност са 66,5 километра.    В изпълнението на тази държавна задача участваха служители от всички териториални поделения на ЮЗДП в област Благоевград. През 2016 г. с помощта на горските служители бяха разчистени от дървета и храсти други 79 километра по българо-гръцката и българо-македонската граници.", "date": "2018.06.16", "title": "Горски служители прочистиха граничната полоса до връх Тумба"}
{"url": "https://www.monitor.bg:443/bg/a/view/izpiti-po-istorija-na-bylgarija-i-himija-v-su-102708", "text": "С изпити по история на България от 9.00 ч.и химия от 14.00ч. продължава втората кандидатстудентска сесия на Софийския университет за учебната 2018/2019 г. В 9.00 часа в 23-та аудитория в Ректората на Софийския университет „Св. Климент Охридски“ кандидат-студент изтегли вариант № 1 на теста и двете теми, от които ще избират явилите се на изпита по история на България: 925 са кандидат-студентите, подали заявления за явяване на изпита. Кандидат-студентите, явили се на изпит по история на България, имат на разположение 4 астрономически часа, за се справят с развиване на тема по даден исторически проблем и тест. В изпитната програма са включени основни проблеми, обединени в тематични кръгове, които се отнасят до развитието на българската държава и на българското общество във времето от края на VII до средата на XX в. Тестът включва въпроси от отворен и затворен тип от областта на политическата, стопанската, църковната и културната история на България през Средновековието, Възраждането и Новото време. Изпитът по химия е писмен, с времетраене четири астрономически часа и се състои от две части. Първата е от 20 тестови въпроса, включващи материал по неорганична и органична химия, с изборен отговор (един от пет). Втората, включва 4 логически задачи (2 по неорганична и 2 по органична химия). На всеки кандидат-студент по време на изпита ще се предоставят помощни материали (периодична таблица, таблица за разтворимост, ред на относителна активност и ред на електроотрицателност), ако са необходими за решаване на изпитното задание.", "date": "2018.06.16", "title": "Изпити по история на България и химия в СУ"}
{"url": "https://www.monitor.bg:443/bg/a/view/bivshijat-premier-simeon-sakskoburggotski-stava-na-81-godini-102746", "text": "Бившият премиер Симеон Сакскобургготски става на 81 години днес и замина при семейството си в Мадрид. По телефона и по имейла ще приема поздрави за рождения си ден. Решението си за тази дистанция от родината взел след изрично настояване на негови дългогодишни приятели, които миналата година не бяха в България за тържествата за 80-ия му юбилей. Тогава Симеон ограничи гостите си от чужбина само до балканските кралски семейства и до родените през 1937 г. Затова много от неговите приятели, с които 50 г. е живял в Испания, поискали да празнува този си рожден ден с тях. От седмица насам в царската канцелария в София пристигат поздрави за рождения ден на Симеон от европейските кралски семейства, както и подаръци от чуждите дипломати у нас.", "date": "2018.06.16", "title": "Бившият премиер Симеон Сакскобургготски става на 81 години"}
{"url": "https://www.monitor.bg:443/bg/a/view/nikolaj-terzijski-cheteneto-e-kato-narkotik-102725", "text": "- Най-важното за мен е, че „Отлъчване“ заживя свой собствен живот. Читателите забелязаха романа и започнаха да го обсъждат, да ми изпращат своите отзиви. Първият тираж се изчерпа за 7 месеца и издателство „Жанет 45“ пусна втори, който в момента е по книжарниците. Получих и признание от един от най-авторитетните литературни конкурси - „Южна пролет“, който от половин век награждава дебютните творби на български автори. „Отлъчване“ беше отличен с голямата награда в категория проза. Но може би най-запомнящият се отзив си остава този на Иван Кулеков, който ми каза, че съм написал българската Библия. - - Домът, в който съм израснал, е пълен с книги, но аз започнах да чета активно едва след като в ръцете ми попадна двутомникът на Габриел Гарсия Маркес. Словото на Маркес ме омагьоса и исках да прочета абсолютно всичко, написано от него. Мисля, че един активен читател се ражда в момента, в който си каже: „Искам да прочета всичко от този автор“. След като го направиш, откриваш нов и нов, и нов. Такива автори освен Маркес за мен са Достоевски, Мураками, Пратчет, Вонегът. И много други. Те ме накараха да чета ежедневно и да се наслаждавам на думите, идеите, сюжетите. А след това четенето стана като наркотик. - Всяка прочетена книга ни формира по някакъв начин. В този смисъл може да се каже, че аз нямам учител в писането и едновременно с това имам хиляди учители – български и чужди. Антон Дончев вероятно също е сред тях, защото съм чел „Време разделно“ още когато бях в гимназията. Но ако сте открили нещо общо в двете книги, то със сигурност не е било търсено умишлено от мен. Аз разказах „Отлъчване“ по начина, по който историите в нея се появиха в съзнанието ми, без да се опитвам да уподобявам, да търся удобството на жанровата литература или да заимствам. Самата книга ме водеше през различните времена, през диалектите, героите и историите, а аз просто се подчинявах на вътрешното си усещане. - Още с първите си страници тази книга ме върна в Смолян и в Родопите, макар че аз съм напуснал града преди 28 години. Родопите се превърнаха в сърцето на „Отлъчване“, те захраниха всички истории и техните разклонения с магичната си сила. Вероятно това се дължи на моята особена връзка със Смолян, където съм прекарал първите 7 години от живота си. После дълго време не се бях връщал в този град и вероятно това беше причината да започна да копнея за него, да го сънувам. - Отключванията при мен стават в процеса на писането. Докато пише, човек изпада в особено състояние – и ментално, и духовно. В самото творчество има нещо необяснимо, свръхестествено. Раждането на една книга е чудо, до голяма степен неведомо, каквото е и раждането на един човек. Що се отнася до мен и моята книга, в процеса на писането тя ме поведе към някои от историите на предците ми, които дотогава не бях проучвал толкова детайлно. Сякаш едни хора, които още живеят в мен, поискаха историите им да бъдат разказани. - Разбрах нещо много важно. Всеки един от нас е отломък от нещо невъобразимо голямо. У всеки един от нас живеят хора и съдби, които отдавна са си отишли. У всеки един от нас живеят хора и съдби, които още не са се родили. Ние не сме нещо еднократно, което се случва тук и сега, а нещо вечно, един дълъг процес във времето. - Бих му прочел първото изречение на книгата: „...отломък от нещо невъобразимо голямо... дребна точка, в която се пресичат много жизнени линии; кратко мигване, след дълго взиране в необозримото; щракване на часовник, побрало в себе си екове от цели животи и съдби – отдавна отминали...“ - Защото масовите медии рядко обръщат внимание на книгите и на авторите им. Те търсят други сюжети – политически, криминални, светски... За писателите и като цяло за хората на изкуството се отделят по няколко изречения, на края, преди финалните надписи. А ако се канят писатели, от тях се търси не сериозен разговор за изкуството, а отново познатите клюки и интриги. Който не се подчинява на масовия вкус, наложен от медиите ни, бива неглижиран. - Както съм написал на задната корица на „Отлъчване“, през всичките години работа аз правя едно и също – ухажвам думите. И когато книгата дойде, реших, че думите са решили да ми отвърнат с взаимност. - Малко преди 24 май ме поканиха да гостувам в Пещера, малко градче в Родопите. Поканата дойде от местното читалище „Развитие“. Дотогава се срещах с читатели в по-големите градове – София, Пловдив, Варна, Стара Загора, Благоевград... Знаех, че в Пещера няма голяма книжарница, че хората няма от къде да си купят моята книга и вероятно не са чували за мен. Но съвсем изненадващо залата се напълни, читателите с любопитство ме разпитваха за романа и за литературата като цяло. Именно това е една от най-важните роли на читалищата – те създават общности от хора, които обичат изкуството. Изграждат духовност там, където тя е безкрайно необходима. - Аз лично пиша заради идеите. Те се зараждат в съзнанието ми и му причиняват безпокойство. Единственият начин да се освободя от това безпокойство е да превърна тези идеи в думи, за да могат те да стигнат до другите хора. - В момента съм на етап, в който имам идея за бъдещ роман в главата си, но не бързам да го пиша. Чакам идеята да узрее напълно, да втаса, защото когато седна на компютъра, тя трябва изцяло да е завладяла съзнанието ми. А що се отнася до летвата на „Отлъчване“, надявам се да е висока, но това се решава от читателите. Аз не мисля за това. Не смятам, че е добре за един творец да разсъждава прекалено много за вече завършеното си произведение. По-скоро се опитвам да изчистя съзнанието си от идеите на „Отлъчване“ и очакванията, които би предизвикала тази книга у хората. Това е като да тръгнеш на ново пътешествие – за да го изживееш пълноценно, не бива да мислиш за предишното.   * Николай Терзийски е роден на 28 юни 1983 г. в Смолян * Завършил е журналистика и има магистърска степен по философия в СУ „Св. Климент Охридски“ * От началото на 2003 г. работи като журналист в продуцентска компания * През 2014 г. създава интернет блога Терзилъци, в който публикува свои разкази, хумористични есета, политическа сатира, публицистика, ревюта за книги * „Отлъчване“ е дебютният му роман, който е включен от сайта „Аз чета“ сред 10-те най-важни книги, издадени на български език през 2017 г.  ", "date": "2018.06.16", "title": " Николай Терзийски: Четенето е като наркотик"}
{"url": "https://www.monitor.bg:443/bg/a/view/bivsh-futbolist-zakla-prijatelja-si-v-goce-delchev-102744", "text": "Пиянска касапница завършила със смърт се разигра вчера следобед в Гоце Делчев. Бившият футболист на „Пирин“ – Благоевград, 39-годишният Марио Метушев  и неговият приятел от детинство, 42-годишният  Красимир Колджиев по прякор Дзъмбо се запили от сутринта в заведение, после се пренесли в дома на Дзъмбо и продължили със запоя.. Около 16 часа се скарали и домакина опитал да изгони футболиста от дома си, който се намира на ул . „12 конгрес“, намираща се в близост до бившите казарми. Свадата ескалирала във физическа саморазправа и двамата извадили ножове.  Марио Метушев  буквално прерязал гърлото на приятеля си.  Сигналът на тел.112 е подаден от женски глас в 16,27 ч., малко по-късно е подаден втори сигнал, че 50-годишна жена е припаднала на същия адрес. Когато полиция и медици пристигнали заварили потресаваща картина - окървавеното безжизнено тяло на Колджиев лежало на пода, а до него Марио Метушев се превивал с прободна рана в гърлото и порезна в корема. До телата им се търкаляли два окървавени ножа.    За минути улицата пред дома на заклания Дзъмбо почерня от полиция.  Късно вечерта хирурзи от гоцеделчевската болница „Иван Скендеров“ успяха да стабилизират футболиста убиец, вече няма опасност за живота му. Полицията разследва причината на възникналата кървава трагедия, завършила със смърт. Установява се, дали Метушев се опитал сам да сложи край на живота си, след като е заклал приятеля си.    Преди време Марио Метушев е бил арестуван в Шумен за трафик на нарязан тютюн.  В шуменския следствен арест е пролежал над 2 месеца, който факт разклатил психиката му.  Вчера близък негов приятел разказа, че  като се върнал в Гоце Делчев след ареста е пиел постоянно антидепресанти и всяка седмица е посешавал психолог в болницата на град Разлог  Стана ясно, че Марио Метушев закупил самолетен билет за 20.06.2018г. Щял да бере ягоди в Англия, въпреки, че още се водил треньор на футболния „Места“ – Хаджидимово.  Жена му, пък открила фризьорски салон до хотел „Неврокоп“.  Имат две деца.    Метушев е родом от село Абланица, преди 5 години си купили къща в Гоце Делчев. Според информация на гоцеделчевския вестник „Градът“, негова племенница – дъщеря на сестра му е едно от златните момичета на България -  Теодора Александрова. Той има зад гърба си нелоша футболна биография. Над 200 мача е изиграл в елита, бил е футболист на „Пирин”- Гоце Делчев, „Пирин”- Блград, „Ботев”- Пд, „Черно море”, „Черноморец” и др. През последните години е треньор на отбора на „Места”-Хаджидимово.    Двамата с Красимир Колджиев-Дзъмбо се сприятелили още като деца – тренирали заедно в детския и юношеския отбор на „Пирин“ – Гоце Делчев. После пътищата им се разделили, за да се съберат отново преди няколко години. И двамата са от семейства на българи мохамедани.", "date": "2018.06.16", "title": "Бивш футболист закла приятеля си в Гоце Делчев"}
{"url": "https://www.monitor.bg:443/bg/a/view/falshificiraj-mi-profil-102721", "text": "Да фалшифицираш профил в социалните мрежи днес е лесно като детска игра. Дори когато става въпрос за страница на популярна личност. Причината – хората вярват на всичко, което прочетат онлайн. Или на почти всичко. Не се изисква огромно усилие, за да се представиш за някой друг. Ако те „хванат в крачка“, което е рядко срещано явление, блокират профила ти. Ако не – продължаваш напред. Кой казва, че дори и при блокиран профил не можеш да си създадеш друг? Пък „Фейсбук“ нека си се хвали, че е „свалила“ над 580 милиона неистински страници от домейна си през първото тримесечие на годината. Не е изненада, че все повече звезди стават жертва на лъжливите потребители в социалните мрежи. След т.нар. ало-измами триковете с цел бърза печалба във Фейсбук, Туитър и Инстаграм са някак логични. Затова не се доверявайте, когато някой ви поиска пари, макар и за кауза, която би ви оприличила на Майка Тереза. Шансът да останете опарени е голям. За най-сигурно – не следвайте и не приемайте за онлайн другари хора, които не познавате или за чиито профили не сте сигурни дали са автентични. Сред последните български знаменитости, които се оплакаха от измамници във Фейсбук, е Камен Донев. Актьорът е категоричен, че не поддържа профил във въпросната социална мрежа. Още повече, че той не отбелязва почти никакво присъствие онлайн. Въпреки това човек с неговото име във Фейсбук е обяснил надълго и нашироко как смята да похарчи колосална сума пари за „абитуриентския бал на дъщеря си“. „Аз не публикувам във Фейсбук, нито в Туитър, нито в която и да е социална мрежа. Ако имам да кажа нещо, го казвам на сцената. Това не е моят стил“, отсича Донев. Това не е първият път, в който „фалшификатор“ слага думи в устата на актьора. Той обяснява, че неколкократно е ставал жертва на фалшиви новини и жълтата преса. огорчен е той. Съвсем пресен пример за звезда, която не отчита реално Фейсбук присъствие, но за сметка на това разполага с десетки профили на името си, е ромската перла Софи Маринова. Освен чрез несъществуващи цитати обаче певицата бе експлоатирана и с користна цел. Иначе казано – от нейно име смелчак е дръзнал да помоли за услуга и дори финансови средства други популярни лица. Сиреч хора, за които знае, че имат възможност да се включат в т.нар. от него „благотворителна инициатива“. сподели наскоро пред „Монитор“ тя. Сред хората, чиято жертвоготовност в името на доброто дело е изпробвана от зложелателя, са Галена, Джордан и рапърът 100 Кила. Именно те сигнализирали изпълнителката на „Стари рани“ за схемата. Въпреки измамата Маринова е категорична, че няма да потърси правата си по съдебен път. Причината да говори публично за сблъсъка си с онлайн измамниците е единствено с превантивна цел. „Казвам го заради младите хора, които стоят по цял ден на компютъра, да внимават. Особено ако се окаже мъж, не искам да притеснява момичета с неприлични изречения“, казва тя. С мисия да предпази онези, които сляпо се доверяват на изписаното в социалните мрежи се нагърби и Радина Кърджилова. Звездата от „12-и А“ е добър познайник на привържениците на фалшивите профили. Самата актриса не поддържа акаунти в социалните мрежи от 2011 г. Повод за това станаха непознати зложелатели, които я засипаха със спам и досадни съобщения. Четири години по-късно Фейсбук, бивайки най-популярната социална мрежа в нашите ширини, разполага с пет фалшиви нейни профили, някои от които генерираха особен интерес със споделянето на умопомрачителни статии със заглавия като „Заснеха Емилия и Галена голи на плажа“, „Гавра с 3-месечно бебе взриви страната“ и „Домашно видео с Радина Кърджилова изтече в нета. Видео 18+“. Бихме си помислили, че появата на Радина в мрежите и по-скоро на съмнителна дейност около „профилите“ й е вече изпята песен. Уви. Само преди седмици нежната половинка на Деян Донков отново се оплака, че е въвлечена в измамна схема. коментира актрисата в клип в Инстаграм. На своеобразен поход срещу недействителните профили в социалните мрежи тръгна миналата година и Владо Карамазов. „С помощта на една приятелка репортнахме 6 от страниците във Фейсбук, които се представят за мен и пишат вместо мен. Фейсбук изтри пет от тях, за което съм много щастлив”, похвали се той. Дори тогава обаче се оказа, че комуникацията между фалшивите му профили и почитателите не е преустановена. От друга страница, представяща се за официална на колегата му и близък приятел в средите Юлиан Вергов, е написано съобщение за „опита за покушение” срещу Владо. закани се актьорът. Китодар Тодоров също попада в списъка на родни звезди, които се клонират по неведоми пътища в мрежите. По този повод преди повече от месец Башар Рахал призова феновете си да докладват профил на колегата му в Инстаграм. „Човек зад профила на Кито, не е Кито , няма общо с него, но си позволява да иска услуги от негово име към приятелите на Кито. Сега говорих с Китака и му е, меко казано, неприятно“, обясни Рахал.     Наивник купи годежен пръстен на Кейти Пери     На крачка от годеж американецът Спенсър Морил разбра, че „любовта на живота му“ всъщност не е световната поп звезда Кейти Пери. В продължение на шест години мъжът наивно отговарял на съобщения, изпратени му от профил на певицата. По-късно разговорите продължили и по телефона. Въпреки това нашият герой така и не се усетил защо толкова години наред така и не успява да се види лице в лице със своята изгора... пък макар и за видеочат време. Вместо да се усъмни, той решава да предприеме следващата „логична“ крачка в отношенията си с половинката си и да купи годежен пръстен. Някъде там плаща и 270 долара сметка за телефонните разговори. Чак тогава се сеща да потърси услугите на специалист, за да се подсигури, че все пак си „капарира“ самата Кейти Пери. Уви. Специалистите проследили телефонния номер на преструващия се на изпълнителката на Firework индивид до англичанката Хариет. Тя обяснила, че изпитвала удоволствие от разговорите си със Спенсър, макар и да го е подхлъзнала. Плюс това той й помогнал да преодолее тежък момент в живота си. Кейти Пери така и не е коментирала казуса в дълбочина. Певицата изрази единствено недоумението си как някой може да си играе с емоциите на друг по подобен начин.", "date": "2018.06.16", "title": "Фалшифицирай ми профил"}
{"url": "https://www.monitor.bg:443/bg/a/view/djuliana-de-sio-krasota-talant-i-ujnjashka-ludost-102707", "text": "Джулиана де Сио влиза в бусчето, което я чака пред елитен столичен хотел, за да я пренесе към следващия й ангажимент за двата й наситени със събития дни на наша земя. В семпъл черен костюм с тесен панталон над глезените, изящна като леко изпечена керамична статуетка, една от най-прочутите италиански актриси в момента едва напомня за отмъстителната сицилианка Триполина, която само преди няколко вечери по БНТ обезглави свиреп мафиот в сериала „Въпрос на чест“. Разговаряме, докато шофьорът си пробива път в софийския трафик, който понякога не отстъпва на римския. Звездата от култовия сериал „Октопод“ бе специален гост на третото издание на Фестивала на италианското кино в България, организиран от Италианската търговска камара у нас съвместно с филмовото студио Apulia Film Commission. Малцина знаят, че актрисата е за втори път в полите на Витоша: тук преди няколко години е снимала част от „Родолфо Валентино – легендата“, където е в ролята на холивудската знаменитост Алла Назимова. Твърди, че популярността не й пречи да има съвсем нормално всекидневие – в родината си или по света. „В Рим, където живея, хората са свикнали да виждат често личности от киното и телевизията и са доста дискретни. В малките градове у нас е по-различно, но любопитството на околните е неизбежно, когато си избрал да бъдеш артист“, отбелязва тя. Джулиана е южнячка – от Салерно, близо до Неапол. „Югът е повлиял със сигурност на характера ми. Смятам, че неаполитанците като цяло са висша раса: притежават силен инстинкт, интелигентност, чувство за хумор, бърза мисъл, непредвидимост и мъничко лудост – все неща, които вършат страхотна работа, ако се занимаваш с тази професия“, казва ми тя през смях. „Аз съм любопитна и действена. Когато не репетирам или не снимам, скучая. Но се срещам с куп приятели, ходя на театър и кино, изобщо не си стоя вкъщи.     обаче след една контузия в ръката предпочитам да си набавям движение чрез танцуване“, споделя темпераментната италианка. Ако трябва да си избере прилагателно, което да я описва, Джулиана де Сио би се спряла на „трагикомична“. „Това е моята визия за съществуването. Всичко, което ми се случва, е трагично, но в същото време е и определено смехотворно“, казва тя. И дава за пример следната случка: „Веднъж плавахме с лодка с една моя приятелка, когато ни нападнаха плъхове. Хвърлихме се в морето, за да се отървем, и някаква преминаваща яхта ни спаси. Бяхме в шок. Няколко дни изобщо не говорехме за това, но когато се връщахме с колата към Рим в един момент се спогледахме и трябваше да отбием встрани от пътя, защото щяхме да припаднем от смях. Този епизод стана един от анекдотите, които винаги разказвахме в компания“. Оттогава е сигурна, че смехът и ужасът вървят ръка за ръка. В живота й е имало и много по-страшни неща. Когато е на 26, голямата й любов, режисьорът Елио Петри, си отива от този свят едва 53-годишен. Губила е и неродени деца на снимачната площадка, по-късно така и не може да зачене ин витро, в крайна сметка задълго остава сама, признава преди време пред италиансuия Vanity Fair.„Когато нашите родители умрат, се оказваме наистина потопени в космическа самота“, казва актрисата. Но не се лишава от здравословната ирония. В интервю, дадено малко преди да навърши 60, обяснява, че тази цифра не я плаши – ужасява я, обаче някак не може да приеме, че се отнася до нея... Твърди, че не прави нищо специално, за да се поддържа красива: „Да стигна до 60 години и да се отнасям към себе си като към тяло без душа не е за мен“. Жена, която има позиция, често е обвинявана в арогантност. „Аз изразявам прости мнения, по директен начин, без прекалено да ги филтрирам. Ако те заподозрат, че имаш интелект или леко по-различна гледна точка, ставаш „терористка“ в очите на мъжете. Но и онези вечни обвинения към тях ме отегчават. А аз     Това е парадоксално твърдение, зная. Ако можех да избирам между това да се отегчавам и да се наслаждавам, логично щях да избера да се наслаждавам. Но ако трябва да избирам между скука и мъка, по-добре да изпитваш някаква емоция...“, категорична е тя. Театър, телевизия, кино; добра, лоша, зла; съпруга, любовница, вдовица – Джулиана де Сио всъщност е покрила целия възможен спектър на актьорската професия. Има ли нещо, което още да не е правила, но би искала да й се случи? Има: би изиграла ролята на Изабел Юпер от филма „Тя“ на Пол Верховен за историята на жена, оказала се в двусмислени отношения със своя анонимен изнасилвач. „Всички образи, в които се е превъплъщавала Изабел Юпер в киното, бих искала да са мои. Тя има кариерата, която бих искала да имам аз. А „Тя“ е филм, който разказва за жените с кураж, с истинска свобода на мисълта, от изненадваща гледна точка, извън конвенционалното. Бих платила в злато да мога да изиграя тази роля“, коментира Де Сио пред Io Donna. От своите героини тя сякаш е най-привързана към донеслата й много награди Емилия (вкл. единия от двата й „Давид на Донатело“) във филма „Лоша“ на Карло Лидзани. Джулиана, която в живота няма деца, от близо 35 години убива своите на екрана и сцената. Всяка вечер отваря тази рана, когато играе в пиесата на Анибале Ручело „Ноктюрно за жена с гости“ – започва като 38-годишна, когато още е с надеждата да стане майка, а преди няколко години възстановява спектакъла. През 1981-ва блести в тв екранизация на „Медея“ с Кристиан де Сика, а в „Лоша“ (1991) благодарение на сеанси по психоанализа се разкрива, че героинята й е убила дъщеря си... През 2011 г. в края на едно представление на Джулиана й става зле и по спешност я откарват в болница с болки в гръдния кош. Погрешно е диагностицирана с двойна бронхопневмония и когато я изписват състоянието й се влошава. Поразена е от белодробна емболия и дълбока венозна тромбоза на левия крак. Връща се към професията след година с мафиотския сериал „Въпрос на чест“ и с поредицата „Ярост“, в която е в образа на синдикалистка от 60-те. Отново, след 5-годишна пауза, триумфално превзема и големия екран с комедията „Ще ви обясня истината за любовта“.     Джулиана де Сио е родена на 2 април 1957 г. 18-годишна заминава за Рим, където се влюбва в харизматичен лидер на хипи комуна и остава няколко месеца с него. После среща актьора Алесандро Абер, който я насочва към професията и занася снимките й в агенция: за 3 дни Джули получава 3 покани за проби – 2 за театър и 1 за тв. Печели и трите кастинга, но избира телевизията. През 1978 г. участва в екранизацията на „Мръсни ръце“ от Сартр с Марчело Мастрояни и така започва шеметната й кариера. Работи с Марио Моничели, Елио Петри, Луиджи Коменчини, Масимо Троизи, Франческо Нути, Луиджи Перели, с когото прави не само култовия сериал „Октопод“... Актрисата е пословично известна с откровеност и остър език. Не цепи басма никому, дори на най-прочутите си партньори. За Алберто Сорди казва: „Скучен като всички комици, реакционер и сексист. За него най-важно беше да седне на маса и да гуляе“. За Марчело Мастрояни: „Той е първият мъж, когото съм целувала на екрана. Имахме много дълъг кадър, почти четвърт час, за любовната ни сцена – ключов момент, който репетирахме 4 дни. А когато пред камерата сбъркаш и една запетайка, всичко се повтаря отначало. В резултат се целувахме цяла седмица, и то какви целувки! Марчело пускаше език, хич не се дърпаше...“.", "date": "2018.06.16", "title": "Джулиана де Сио – красота, талант и южняшка лудост"}
{"url": "https://www.monitor.bg:443/bg/a/view/vremeto-dnes-slynce-do-obed-buri-sledobed-102745", "text": "Преди обeд над по-голямата част от страната ще е предимно слънчево, а над западните райони облачността ще е значителна. Около и след обяд отново ще се развива мощна купеста и купесто-дъждовна облачност. На много места ще има интензивни краткотрайни валежи от дъжд, гръмотевични бури и градушки. Ще духа слаб до умерен северен вятър. Максималните температури ще са между 25° и 30°. Това съобщи дежурният синоптик от НИМХ към БАН Боряна Маркова. Жълт код за обилни валежи, придружени с гръмотевици, е обявен за 17 области от страната в днешния ден, а в 5 - оранжев, предупреждава сайтът на НИМХ. В областите Видин, Монтана, Враца, Ловеч и Габрово, където е предупреждението за най-силни валежи, се очаква да паднат между 30 и 50 литра на квадратен метър, в тези области ще има условия и за градушки. Само по морето кодът е зелен - време без опасни явления. По Черноморието преди обяд ще е предимно слънчево. След обяд ще има временни увеличения на облачността и на отделни места ще превали и прегърми. Ще духа слаб до умерен североизточен вятър. Максималните температури ще са от 25° до 29°. Температурата на морската вода е от 23-25°. Вълнението на морето ще е 1-2 бала.  Над планините около и след обяд ще се развива мощна купеста и купесто-дъждовна облачност и на много места ще има краткотрайни, временно интензивни валежи, придружени с гръмотевични бури. Ще духа до умерен вятър от изток-югоизток. Максималната температура на височина 1200 метра ще е около 19°, на 2000 метра – около 13°.", "date": "2018.06.16", "title": "Времето днес - по морето слънце, в София - дъжд"}
