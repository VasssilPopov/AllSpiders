{"url": "https://www.monitor.bg/bg/a/view/prokuraturata-ne-e-byrza-pomosht-186719", "text": "Прав е главният прокурор Иван Гешев да поиска контролните органи в държавата да си вършат работата. По време на първото заседание на прокурорската колегия на ВСС като негов председател, той призова останалите институции в държавата да не чакат само на прокуратурата и МВР и да оправят бакиите, които други са надробили. Наистина, през последните години прокуратурата стана нещо като бърза помощ. След всеки инцидент или провал на някое ведомство, прокурори и разследващи полицаи се озовават първи на местопрестъплението. Преди обаче да се случи то, е можело контролните органи към многобройните други институции да се задействат и да го предотвратят. Например, в домовете за възрастни хора в с. Горно Косово и тези с деменции в Пловдив, много преди да избухнат скандалните разкрития, е трябвало да се намесят много други ведомства, още повече, че проблемите не са от вчера. На първо място са контролните органи на съответните кметства към здравните и социалните служби, после местните омбудсмани, НПО-та. Никак не е маловажна ролята на НПО-тата, които не само трябва да алармират, но и дейно да помагат на тези хора. А не, както направи една пациентска организация, след дъжд качулка да повтори вече направените констатации. Най-вероятно, за да оправдае вече получени грантове. Така че призивът на главния прокурор идва навреме и е сериозно предупреждение към псевдочиновниците, че или ще си вършат работата, за която са назначени, или те също ще носят отговорност за бедите, които е можело да предотвратят, но не са го направили, защото престъпно са бездействали.", "date": "2020.01.23", "title": "Прокуратурата не е бърза помощ"}
{"url": "https://www.monitor.bg/bg/a/view/ubijstvenijat-koronavirus-stigna-evropa-186711", "text": "Четирима души в Шотландия са тествани за новия коронавирус, след като са посетили Ухан в Китай, откъдето тръгна опасната болест, обяви директорът по инфекциозни заболявания към Единбургския университет, цитиран от \"Гардиън\". Професор Юрген Хаас вярва, че има много случаи от други градове във Великобритания. Той поясни, че има три случая в Единбург и друг в Глазгоу. Пекин отменя празненствата за китайската Нова година заради коронавируса Провеждат се изследвания за установяване дали пациентите са заболели от коронавируса. Всички те са пътували до Шотландия от Ухан през последните две седмици и показват симптоми на респираторни проблеми, което е свързано с вируса. До момента най-малко 17 души са починали, а 634 души са заболели от коронавируса. Три отделни научни екипа започват работа за разработване на потенциални ваксини срещу коронавируса, съобщи Ройтерс. Коалицията за иновации за готовност за епидемия, която съфинансира проектите, обяви, че планът е клинични изпитания на поне една потенциална ваксина да започнат през юни. Змиите китайски крайт и китайска кобра може да са оригиналният източник на новооткрития коронавирус, предизвикал огнище на смъртоносно инфекциозно респираторно заболяване в Китай тази зима, съобщи Си Ен Ен. Крайтът (Bungarus multicinctus), известен още като тайвански крайт или китайски крайт, е силно отровен вид змия, срещана в голяма част от централен и южен Китай и Югоизточна Азия.", "date": "2020.01.23", "title": "Убийственият коронавирус стигна Европа"}
{"url": "https://www.monitor.bg/bg/a/view/vseki-vtori-akt-v-bolnicite-e-za-pari-pod-masata-temata-186712", "text": "Всеки втори акт в болниците у нас е за пари под масата. Това става ясно от справка за миналата година на здравния ДАНС, както е популярна Изпълнителната агенция „Медицински надзор“. Другите нарушения в лечебните заведения са за неспазване на стандартите за добра медицинска практика, които описват какво трябва да свършат лекарите задължително при определянето на диагнозата и терапията. През 2019-а са извършени 876 проверки в болниците, от които 746 са по сигнали на граждани. За 596 от тях се е оказало, че не са основателни. Нарушения са установени в 150 от случаите като при някои от тях болницата е отнесла повече от един акт. Най-честите са за неспазване на медицинските стандарти – общо 89 броя. В 82 са констатираните случаи на нарушаване на икономическите права на пациентите, казаха от агенцията. Това означава искане на пари без основание, неиздаване на касови бонове и предлагане на избор на лекар, за което се доплаща при положение, че в лечебното заведение няма втори доктор със същата специалност, поясниха още от ИАМН. Проверяващите са установили и 43 нарушения на Закона за лечебните заведения. За установените нарушения, свързани с прилагането на медицинските стандарти и искането на пари от болни и техни близки, здравната ДАНС е издала 170 наказателни постановления и 283 предписания. От миналата година хората вече подават сигнали и срещу своите общопрактикуващи лекари. Дотогава жалбите бяха най-вече срещу конкретни лекари и болници, както и срещу специалисти в доболничната помощ. Общо 24-ма са се жалили от своя джипи в Изпълнителната агенция „Медицински надзор“ през 2019-а. Половината от пациентите се оплакват най-вече от това, че те не им издават амбулаторни листове и не вписват заболяванията им в амбулаторния картон, а останалите - че не са получили касов бон срещу таксата копеймънт или при посещение вкъщи за болно дете са искани пари за прегледа, независимо че то е записано в листата на доктора, а домашните визитации се заплащат по програма „Детско и майчино здравеопазване“, както и от Националната здравноосигурителна каса. Затова инспекторите, след проверки, са издали по всичките 24 сигнала 18 акта за установяване на административни нарушения и 14 наказателни постановления. Връчени са и 9 предписания. От здравния ДАНС съобщиха още, че през миналата година най-много сигнали са подавали живеещите в Югозападния район на страната – общо 416, следван от Южен централен и Югоизточен – 85, Северозападен – 78, Североизточен – 63, и Северен централен – 58 броя.", "date": "2020.01.23", "title": "Всеки втори акт в болниците е за пари под масата (TEMATA)"}
{"url": "https://www.monitor.bg/bg/a/view/trima-oficeri-ot-gru-s-obvinenija-za-otravjaneto-na-gebrev-obzor-186715", "text": "Трима руски офицери от Руското военно разузнаване (известно преди като ГРУ) са обвинени в опит за убийство на оръжейния бос Емилиян Гебрев, сина му и още един човек с инициали В. Т. Това съобщиха в четвъртък от пресцентъра на прокуратурата. Според разследване на сайта Bellingcat това са Сергей Федотов (истинско име Денис Сергеев), Сергей Павлов (Сергей Лютенко) и Георгий Горшков (Пьотър Борисов). Според информацията, съобщена от държавното обвинение, тримата руснаци са обвинени за това, че в периода от 28 април до 4 май 2015 г. в София са направили опит умишлено да умъртвят пострадалите лица по начин и със средства, опасни за живота на мнозина, като деянието е извършено чрез интоксикация с неидентифицирано вещество с фосфороорганичен характер (ФОС). В съобщението е посочено още, че Софийската градска прокуратурата е издала европейски заповеди за арест за всеки от обвинените, както и молби за международно издирване с цел арест и последваща екстрадиция. Освен това тримата са обявени в Шенгенската информационна система и в МОКП-ИНТЕРПОЛ с червена бюлетина. Малко след публикуването на съобщението на прокуратурата разследващият журналист Христо Грозев публикува в Туитър пост, че след разкритията на сайта Bellingcat. Грозев е част от екипа на изданието, което първо разкри, че елитните руски части стоят зад опита за покушение на оръжейния бос, който в последните няколко години е пионка на укриващия се в Белград подсъдим банкер Цветан Василев. Аферистът и Гебрев играят в тандем с цел да отмъкнат под носа на държавата военния завод „Дунарит“, купен с пари на вложителите в КТБ. Тъй като врътките им засега обаче удрят на камък, двамата са измислили схема, при която заводът се контролира от Гебрев и се източва в полза на Василев и руските му ментори, сред които и кремълският олигарх Константин Малофеев. Последният дори получи 10-годишна забрана да влиза в България, след като прокуратурата разкри опит за намеса в делата на държавата от страна на Кремъл, поръчана от Малофеев и бившия руски посланик Леонид Решетников, а дадена за реализация на друг свързан с Василев играч – шефа на русофилите у нас Николай Малинов. Въпреки тези руски връзки обаче преди близо година Гебрев се опита да използва информацията, че е тровен, като разпространи в публичното пространство версията, че в дъното на атаката стоял военният завод „Дунарит“. Истината обаче бе разкрита както от Bellingcat, така и от прокуратурата, които посочиха, че с украинци далеч преди да се включи в бандата за овладяване на „Дунарит“. Според съвместно разследване на Bellingcat, The Insider и сп. „Шпигел“ екип от осем офицери от подразделение 29155 на известното преди като ГРУ са в основата на отравянето на Гебрев през 2015 г. Преди няколко месеца изданията успяха да установят истинските имена и „партизанските прякори“ на агентите от подразделение 29155. Според журналистите пъзелът е започнал да се подрежда след 28 април 2015 г., когато Емилиян Гебрев почувствал парене в очите. Започнал да вижда лошо и започнал да вижда ярки цветни ивици като на екрана на стар телевизор. Няколко минути по-късно губи съзнание. За щастие наоколо е имало много хора – всичко се случва по време на прием, организиран от Гебрев за партньорите му. Предприемачът по спешност се озовава в болница. Горе-долу същите симптоми почувствал и синът му, намиращ се в съвсем друга част на града, а също така и директорът на компанията на Гебрев, който също бил далеч. Единственото, което обединява и тримата, е, че сутринта на същия ден са били заедно в офиса на фирмата, който се намира в хотел „Орбита“ в София. По-късно (вече през 2019 г.) следователите на хотела офицера на ГРУ Денис Сергеев (оперативно име Сергей Федотов). Самите записи бяха пратени за лицево разпознаване на ФБР по искане на българската прокуратура. От тях според Bellingcat става ясно, че на паркинга е обикалял същият онзи Сергеев, който пристига във Великобритания заедно с „Боширов“ и „Петров“ в деня на отравянето на руско-британския двоен агент Сергей Скрипал и дъщеря му. А лаборатория в университета в Хелзинки, специализирана за химическо оръжие, успява да открие в организма на Гебрев следи от органофосфати, които са свидетелство за това, че е направен опит предприемачът да бъде убит с нервнопаралитично вещество от семейството „Новичок“. Въпросите за това кой стои зад покушението отпадат от само себе си. Но както са успели да изяснят The Insider, Bellingcat и Der Spiegel, Сергеев не е бил единственият изпълнител – ако се съди по всичко, в операцията са взели участие не по-малко от 8 агенти на ГРУ. Съдейки по базата данни за полетите, групата отровители е идвала в България три пъти. Първия път (или това е бил първи опит, или подготовка) – през февруари 2015 г. Първо пристигат трима: Сергей Федотов (истинско име Денис Сергеев), Сергей Павлов (Сергей Лютенко) и Георгий Горшков (Пьотър Борисов). Те остават в България за седмица – от 15 до 22 февруари, а след това са сменени от друга троица: Иван Лебедев (Иван Терентиев), Николай Кононихин (Николай Ежов), Алексей Никитин (Алексей Калинин). Те също остават около седмица (от 26 февруари до 8 март). Те пък са сменени от Владимир Попов (Владимир Моисеев), известен с участието си в неуспешния опит за преврат в Черна гора. Той остава в България още пет дни – от 6 март до 11 март. Федотов, Павлов и Горшков пристигат на 24 април и си заминават в деня на покушението – на 28-и. За трети път Федотов идва в компанията на Данил Степанов (Данил Капралов) на 23 май. Те остават в България за седмица, като през последните два дни към тях се присъединява Горшков. Не е ясно дали е съвпадение или не, но през май на Гебрев отново му става лошо и отново е приет в болница. Любопитен детайл – Данил Капралов освен подготовката в ГРУ е квалифициран лекар (това го свързва с Александър Петров (Мишкин) – един от отровителите на Скрипал в Солсбъри). Според служители от разузнаването, цитирани от „Ню Йорк таймс“ в статия от последните дни на 2019 г., най-вероятно Гебрев е станал мишена заради начина, по който бизнесът му е раздразнил Кремъл - оръжейните му продажби за Украйна, навлизането на компанията му в пазари, дълго доминирани от Русия, и усилията му да закупи оръжейна фабрика, пожелана от руския олигарх Константин Малофеев. След покушението срещу Гебрев обаче оръжейникът променя коренно поведението си и става част от групата по овладяване на „Дунарит“. Изданието цитира секретен меморандум, написан по същото време (и оповестен от българската прокуратура - б.а.), описва руски план да прехвърли „Дунарит“ на олигарха Константин Малофеев. САЩ и ЕС наложиха санкции на Малофеев, задето той финансира подкрепяните от Русия сепаратисти в Източна Украйна, изтъкна „Ню Йорк таймс“. Малофеев, заедно генерала от запаса Леонид Решетников, имат 10-годишна забрана да влизат в България. Тя им бе наложена през септември 2019 г. Българската прокуратура официално съобщи, че „към м. април 2015 г. от страна на Емилиян Гебрев не са били предприемани действия, свързани с придобиване на предприятието \"Дунарит\", поради което „твърденията в тази насока и соченето на такива действия като повод за покушението са лишени от основание\". От държавното обвинение съобщиха още, че износ на оръжие за Украйна може да е причината за отравянето на оръжейния търговец. В интервю за bTV от 15 декември миналата година Гебрев реално потвърди за сделката с Украйна, но се пробва да я омаловажи, като заяви, че била само „една десета от реализирания износ“ от предприятието му ЕМКО. В същото време обаче още при постъпването му в болница в оръжейния бранш се заговори, че именно тя може да стои в дъното на опита за покушение срещу него. Оръжейният бос отчаяно се опитва да замаже и опровергае тази версия, защото тя не обслужва интересите му – неговите и на ортака му Цветан Василев.", "date": "2020.01.23", "title": "Трима офицери от ГРУ с обвинения за отравянето на Гебрев (ОБЗОР)"}
{"url": "https://www.monitor.bg/bg/a/view/pieneto-na-bira-podobrjava-pametta-186713", "text": "Пиенето на бира може значително да подобри паметта и дори да осигури защита срещу деменция, пише в. \"Дейли стар\", позовавайки се на японско изследване. Благоприятният ефект се дължи на съдържащите се в пивото горчиви киселини, благодарение на които хората забравят по-малко. Проучването, направено по поръчка на пивоварния гигант \"Кирин\", е обхванало 60 души на възраст между 45 и 64 години. За целите му в продължение на шест седмици изследваните лица консумирали бира или плацебо. Специалистите са отчели значително подобрение на паметта при \"пиячите\". Според изследователите горчивите киселини в хмела подобряват дългосрочните мозъчни функции. Най-големи ползи, в това число понижен риск от деменция, могат да извлекат мъжете на средна възраст и по-възрастните представители на силния пол. От компания \"Кирин\" съобщават, че възнамеряват да разработят серия храни и напитки, съдържащи полезните вещества.", "date": "2020.01.23", "title": "Пиенето на бира подобрява паметта"}
{"url": "https://www.monitor.bg/bg/a/view/otkriha-mangan-vyv-vodata-na-pernik-186702", "text": "В условията на рестриктивен воден режим, през периода 13.01-23.01.2020 г. от взетите проби на територията на община Перник са установени леко завишени стойности на манган във водата от водопреносната мрежа, съобщават от РЗИ – Перник. \"Проблемът няма пряка здравна значимост, дори и при превишаване на нормата до определена степен, но е много важен за консуматора, тъй като този показател променя органолептиката (цвят, мътност, мирис, вкус) на питейната вода. Манганът и неговите съединения може да постъпват в организма през храносмилателната система, дихателната система и кожата. Много рядко може да предизвика интоксикации. Той влиза в групата на показателите с индикативно значение, съгласно Наредба № 9 от 16 март 2001 г. за качеството на водата, предназначена за питейно-битови цели. Незначителното завишение не е свързано със здравен риск. Въпреки това, не се препоръчва продължителен прием на вода за пиене с превишени стойности на манган\", се казва още в съобщението. От РЗИ – Перник уверяват, че продължава зачестения мониторинг на водата и при констатиране на отклонения от нормите жителите на община Перник ще бъдат своевременно информирани.", "date": "2020.01.23", "title": "Откриха манган във водата на Перник"}
{"url": "https://www.monitor.bg/bg/a/view/zakopchaha-shofior-za-nepravilno-parkirane-toj-duhna-sys-skobata-video-186718", "text": "Шофьор беше закопчан за неправилно паркиране в столицата, но вместо да извика екип и чинно да си плати 30 лв. за премахване на поставената на колелото на автомобила му скоба, той потегли безцеремонно заедно с нея. Доказателство, че това е възможно е видеоклип, който се завъртя в интернет. Нещо повече от коментар за мястото, ня което е заснета странната гледка става ясно, че водачът е прекосил солидно разстояние със скобата на колелото. \"Най-близката зона е на бул. \"Христо Ботев\", но той е стигнал до надлез \"Надежда\", уточнява Вельо Манев, който е споделил видеото в рубриката \"Моята новина\" на Нова ТВ.", "date": "2020.01.23", "title": "Закопчаха шофьор за неправилно паркиране, той духна със скобата (ВИДЕО)"}
{"url": "https://www.monitor.bg/bg/a/view/da-prenebregnesh-hipokratovata-kletva-186708", "text": "През последните години все по-често лекари започнаха да се явяват в храма на Темида. Ясно е, че в повечето професии дадена грешка може да доведе до различни проблеми, но те все пак са разрешими. Грешките в медицината обаче може да са с фатален край. Лекарското съсловие често се възмущава и негодува, че е обект на нападения и физическо насилие от страна на пациенти и техни близки. Вярно е, че във всяко стадо има черни овце и не бива да се поставят всички под един знаменател, но нека служителите в бели престилки да се замислят дали в немалко от случаите този гняв няма своя причина. Вярно е, че няма единно обяснение за лекарска грешка. Както и знаем, че в медицината не винаги 2 и 2 прави четири. Само че в социалните мрежи е пълно с оплаквания от хора. Никак не са малко случаите, за които разказват и които са довели до причиняване на травма за цял живот или дори до смърт на пациент. А в същото време болните са търсили помощ при медици, положили Хипократова клетва. Последният фрапиращ случай е от Габрово, където лекар объркал инсулт с гастрит и докато се сети да поправи грешката си, пациентката починала. Да объркаш мозъчна болест със стомашна, е, меко казано, некомпетентно. За онези, които ще тръгнат да бранят лекаря с думите, че, видите ли, симптомите между двете са сходни - извинявайте, ама нали затова е съвременната модерна апаратура! В 21-ви век отдавна вече е минало времето на прегледите с почукване, опипване и показване на езика. Лекар да си позволи да пренебрегне класически симптоми на инсулт и да не настани пациента в болница, не е просто грешка, а престъпление. В този ред на мисли смятам, че предвиденото в закона наказание до пет години лишаване от свобода е недостатъчно. След като държавата ни уверено тръгна по пътя на демокрацията, едно от нещата, които катастрофално се сринаха, беше здравеопазването. Едва ли има нужда да се дават примери, защото всеки го усеща най-напред върху собствения си гръб. Лекарите станаха търговци и им беше дадено правото да въртят далавери с най-ценното - с човешкото здраве и живот. Не случайно джипитата са регистрирани като еднолични търговци. За какво повече да говорим! Всеки втори акт в болниците е за пари под масата. Нова тенденция е да се подават сигнали и срещу джипита. Досега не беше се случвало подобно нещо. Хубаво е, че гражданите са все по-информирани и вече започват да търсят правата си. Но когато, вместо да повериш на семейния си лекар здравето и живота си, ти водиш съдебни дела срещу него, тогава вече нещата хич не отиват на добре. И са далеч от Хипократовата клетва.", "date": "2020.01.23", "title": "Да пренебрегнеш Хипократовата клетва"}
{"url": "https://www.monitor.bg/bg/a/view/izbjagal-prestypnik-izpratil-pozdravitelna-kartichka-na-nadziratelite-si-186689", "text": "\"Поздрави от Тайланд\" написал избягалия затворник Уалид Секаки в картичката си до администрацията на затвора в Белгия, от който успял да се измъкне през декември 2019 г., пише Newsweek. 26-годишният Секаки, който е с белгийско и мароканско гражданство, избягал от затвора в Тьорнхаут заедно с други четирима. Единствено той от петимата бегълци все още не е заловен. Трима от тях били задържани в Белгия няколко часа след бягството си, а четвъртият беглец - в Нидерландия в началото на януари. Пощенската картичка на Уалид била придружена от бадж с името му, с който се идентифицирал пред пазачите в затвора. Уалид Секаки бил арестуван през януари 2017 г., след като намерили 25 000 хапчета екстази в колата му, след като бил спрян от полицаи. Освен това Секаки бил издирван за разпит при предишен инцидент със стрелба и бил издирван в родината си Мароко. Той бил осъден и получил двугодишна присъда. Преди да дочака решението за екстрадиция обаче, престъпникът успял да избяга. Надзирателите незабавно предали пощенската картичка на полицията.", "date": "2020.01.23", "title": "Бандит духна от затвора, прати картичка на надзирателите си от Тайланд"}
{"url": "https://www.monitor.bg/bg/a/view/pakistanskijat-hylk-si-tyrsi-100-kg-jena-186670", "text": "Огромният щангист с тегло от 444 кг, известен като Пакистанския Хълк, си търси жена, но не се интересува от представителки на нежния пол, който са с тегло под 101 кг, защото го е страх да не ги смачка, съобщава UNILAD. 27-годишният Арбаб Хизер Хаят твърди, че е отхвърлил 300 кандидатки, защото са били прекалено малки и сега търси още по-усилено своята идеална партньорка, която да отговаря и на килограмите му. Гигантският пакистанец с височина от 201 см също така твърди, че идеалната партньорка трябва да е страхотен готвач, който да се грижи за 10-те хиляди калории, които той поглъща ежедневно, в това число и 36 яйца за закуска. „Искам да се запозная с жена, която тежи най-малко 100 кг и е висока над 195 см, за да можем да изглеждаме добре един до друг“, казва Хаят. Въпреки че е непреклонен относно изискването си, че двамата трябва да изглеждат добре един до друг, здравенякът също така смята, че неговата съпруга трябва да е широкоплещеста, за да не я смачка. „Имам нужда от жена със сериозно тегло, за да не я нараня. Всички жени, които искаха да се омъжат за мен досега, бяха прекалено кльощави“, казва Хаят.  Въпреки че поглъща огромни количества храна всеки ден – 3 килограма месо, много ориз и хляб и по 5 литра мляко, Хаят твърди, че няма здравословни проблеми. „Нямам никакви заболявания. Абсолютно съм във форма и се чувствам комфортно с теглото си. Трябва обаче да продължа да тренирам и да ям, за да стана световен шампион\", споделя пакистанецът.", "date": "2020.01.23", "title": "Пакистанският Хълк тежи 444 кила, търси си 100 кг жена"}
{"url": "https://www.monitor.bg:443/bg/a/view/ubiecyt-na-majka-si-ot-kustendil-pochina-v-sledstvenija-arest-186701", "text": "Почина 49-годишният Иво Иванов, който уби по особено жесток начин майка си Юла Стоянова. Майцеубиецът е издъхнал в следствения арест в Кюстендил преди няколко дни, след като Кюстендилски окръжен съд го прати за постоянно в ареста. Най-вероятно погребението е уредено от общината, тъй като той нямаше близки, които да се погрижат да го изпратят в последния му земен път. „Този човек си получи заслуженото, жалко, че не умря мъчейки се, както майка му. С часове я беше бил и налагал с пръти по цялото тяло. В адски мъки издъхна леля Юла“, коментираха съседи на 72-годишната жертва. 49-годишният Иво Иванов уби майка си Юла Стоянов в началото на месец юли м.г. Жената беше зверски пребита в дома си, намиращ се в кюстендилския квартал „Герена“ Драмата се разигра часове преди да стартира дело по Закона за домашното насилие, заведено от страна Юлия срещу сина й. След задържането си от полицията на Иво Иванов беше наложена постоянна мярка за неотклонение „задържане под стража“. По време на съдебния процес Иво не се разкая за случилото се, а дори твърдеше, че цял живот бил тормозен от майка си.", "date": "2020.01.23", "title": "Убиецът на майка си от Кюстендил почина в следствения арест "}
{"url": "https://www.monitor.bg:443/bg/a/view/virus-sprja-stanimira-bratja-asenovi-bijat-nared-186700", "text": "Една от най-добрите ни боксьорки в историята Станимира Петрова прекрати участието си в турнира за Купа „Странджа”, който се провежда в столичната зала „София“. Световната и двукратна европейска шампионка победи в първия си мач с убедителното 5:0 латвийката Аманде Миларе, но днес обяви на профила си във Фейсбук, че заради заболяване се оттегля от надпреварата. \"Понякога желанията и реалността се разминават. За съжаление съм болна и няма да мога да продължа участието си на турнир \"Странджа\", написа Станимира Петрова. В нейно отсъствие три наши боксьорки се класираха за полуфиналите, с което си осигуриха най-малко бронзови медали. При 51-килограмовите Габриела Димитрова се наложи с 3-2 гласа над екзекуторката на Станимира от Рио – украинката Тетяна Коб. В спор за място на финала Габриела ще се изправи срещу американката Вирджиния Фуч. Европейската шампионка от София 2016 Деница Елисеева пък победи далеч по-лесно Амелиа Мур (САЩ). В кат. до 60 кг българката се наложи с 5-0 и на полуфинала ще боксира срещу ирландката Кели Харингтън. Мелис Йонузова също се класира на полуфинал в кат. до 69 кг, след като се справи без затруднения с норвежката Агнес Алексюсон. Категорични победи на 1/4-финалите записаха и братята Даниел и Боян Асенови. В кат. до 52 кг Тайсъна разби Байоку Башким от Косово. Въпреки че имаше незараснала аркада на лявата вежда, многократният европейски шампион се хвърли в атака още в първия рунд и сериозно притисна съперника си. Така във втория рунд се случи неизбежното – Даниел прати на два пъти съперника си на земята, като на втория съдията прекрати срещата. На полуфиналите Даниел Асенов ще се бие с Антъни Ерера (САЩ). Брат му Боян също бе категоричен срещу боксьор от Косово. Негова жертва в кат. до 57 кг стана Рексепи Леутрим. На полуфиналите той ще се изправи срещу италианеца Фрабческо Миаета, който спря другия българин в категорията - Божидар Джуров.", "date": "2020.01.23", "title": "Вирус спря Станимира, братя Асенови бият наред"}
{"url": "https://www.monitor.bg:443/bg/a/view/odd-crew-shte-svirjat-s-five-finger-death-punch-i-megadeth-186691", "text": "Една от най-добрите български банди Odd Crew ще сменят колегите си – американците от Bad Wolves на дългоочаквания концерт на Five Finger Death Punch и легендите Megadeth в столичната Арена Армеец на 22 февруари. Bed Wolves са отменили участието си у нас по логистични причини, но за късмет на меломаните ще бъдат заместени повече от достойно от българите. Odd Crew са една от най-успешните български банди, с над 20 години история. Сформират се през 1998 година в София и съставът на групата остава непроменен и до днес – Васил Райков (вокали), Васил Първановски (китара, беквокали), Мартин Стоянов (бас, беквокали) и Боян ‘Bonzy’ Георгиев (барабани). Бандата се утвърждава не само на българската, но и на международната сцена и си спечелва огромен брой фенове. В момента групата работи по новия си албум, който се очаква да излезе на пазара още тази година. ive Finger Death Punch идват за първи път у нас, а гостуването е част от най-голямото им Европейско турне до момента. Към обиколката се включват и мултиплатинените легенди Megadeth, а ние вече с нетърпение очакваме новини дали ще видим Дейв Мъстейн отново на сцена, след като миналата година съобщи, че е диагностициран с рак на гърлото, а в последния месец зарадва феновете с добри прогнози от лекарите, които му дават шанс за пълно оздравяване. Билетите за голямото събитие са почти изчерпани и има останали само единични бройки, а в интернет вече се развъртя луда търговия с пропуските.", "date": "2020.01.23", "title": "Odd Crew ще свирят с Five Finger Death Punch и Megadeth"}
{"url": "https://www.monitor.bg:443/bg/a/view/budjetnata-komisija-prie-promenite-v-zakona-za-hazarta-186695", "text": "Комисията по бюджет и финанси прие на първо четене промените в Закона за хазарта днес. Предложенията бяха подкрепени с 11 гласа „За“ и 6 \"въздържали се\". Те бяха внесени от лидера на НФСБ Валери Симеонов. С промените се предвижда организирането на хазартни игри от оператори без лиценз и разпространението на фишове, билети и талони от обекти без лиценз да се забрани. Обектите, които имат право да продават тези талони, няма да може да го правят на по-близо от 300 м от учебните заведения. До момента това правило важеше единствено за казината. Сегашните лицензи на действащи оператори предстои да бъдат преразгледани. С изключение на томболата, бингото, кено и разновидностите им, лотарийни игри вече ще се организират само от Държавно предприятие “Български спортен тотализатор”. “Към настоящия момент ситуацията при лотарийните игри е такава, че “Български спортен тотализатор” успява да вземе само една малка част от тази дейност и съответно малко приходи отиват към Министерството на младежта и спорта”, коментира Валери Симеонов. Той допълни, че спортното министерство е със значително по-малко приходи спрямо частните фирми. “Със сега действащия закон тези фирми нямат задължение да заделят за спорт, а единствено трябва да платят една такса. Считам, че става въпрос за обороти от стотици милиони левове, по приблизителни оценки те са  над 600 млн. лв. Затова е редно държавата да си вземе обратно тази дейност, както е почти навсякъде по света, въпреки спекулациите по темата”, завърши лидерът на НФСБ. Министерството на финансите, Министерството на образованието и спортното министерство подкрепиха промените с малки забележки, заради което се очаква между първо и второ четене да бъдат внесени промени. От Българската асоциация на развлекателните и хазартни игри обаче се обявиха против с мотивите, че промените са противоконституционни. “За мен категорично няма национализация на хазарта, ще има монопол в частта на лотариите, но за мен това не е противоконституционност или нов монопол”, каза председателят на бюджетната комисия Менда Стоянова. Тя изтъкна, че само през 2019 г. българските граждани са дали 1 млрд. лв. за лотарийни билетчета. Това са основно пенсионери или хора с ниски доходи, които взимат билети от близкия магазин, без да осъзнават, че това е хазартна игра. С писмо до медиите частните компании, организиращи лотарийни игри, също изразиха недоволство и предупредиха, че „противоконституционно отнемане на действащ лиценз носи правни последствия и потенциални финансови обезщетения в размер на милиарди“. По време на заседанието единствените присъстващи бяха депутатите от бюджетната комисия. Представители на браншови организации нямаше, а от Комисията по хазарт също отсъстваха. “Няма членове на комисията по хазарта, защото прокуратурата е там”, оправда ги председателят на бюджетната комисия.  „У нас хазартът се облага, както в останалите членки на ЕС - амбицията на МФ е да се гарантира равнопоставено облагане на всички играчи на пазара с хазарт“, каза и директорът на дирекция „Данъчна политика“ към финансовото министерство Людмила Петкова. Тя коментира, че целта на промените е да се защити бюджетът. \"В Закона за хазарта ясно е разписано, че за лотарийните игри трябва да се плащат данъци и такси в размер на 15% върху всички залози. Друг е въпроса кой как е третирал законодателството и как си е плащал данъците\", добави тя. Мнението й е бе подкрепено от Стоянова, която коментира, че проблемът не е в закона, а в прилагането му. Часове преди заседанието на бюджетната комисия от финансовото министерство представиха свое предложение, с което Държавната комисия по хазарт се преобразува в Национална агенция по хазарта. Тя ще е специализиран орган към ресорния министър Владислав Горанов и ще има правото както да издава, така и да отказва издаването на лицензи за организиране на хазартни игри. Одобрените ще се вписват в електронен регистър, а сайтовете на онлайн нарушителите също ще бъдат въведени в списък. Таксата за хазартна дейност пък ще стане 25% и тя ще се формира от разликата между оборота и заплатените печалби. ", "date": "2020.01.23", "title": "Бюджетната комисия прие промените в Закона за хазарта"}
{"url": "https://www.monitor.bg:443/bg/a/view/falshivi-bolnichni-186705", "text": "", "date": "2020.01.23", "title": "Фалшиви болнични"}
{"url": "https://www.monitor.bg:443/bg/a/view/spirat-bokluka-za-proverka-na-granicata-sledjat-go-s-gps-186709", "text": "Контролът на вноса на отпадъци да се извършва по механизма, по който се контролира движението на рискови акцизни стоки. Тази идея обмисля новия екоминистър Емил Димитров – Ревизоро след среща в МСОВ с рециклиращия бранш, съобщава БТА. Той обясни, че може да се взаимства механизма от контрола върху рисковите стоки, който НАП въвел. „Ше има гранични пунктове, през които ще минават стоките, GPS-и ще проследяват движението, ние ще имаме обратна информация къде и какво се случва“, каза Димитров. По думите ще бъдат въведени няколко кода за рискови стоки, които ще са под особен контрол, за да не се затруднява цялата индустрия. Предстои нова среща с рецилклиращия сектор следващата седмица. Димитров увери, че след като се разбере с бранша, ще докладва на премиера. Обединихме се около идеята най-рисковите групи да се поставят под много сериозен контрол, посочи Димитров и допълни, че търсят баланс, така че контролът от една страна да е ефективен, от друга - да е максимално бърз, и от трета страна да не излезе много скъп за бизнеса. Според бранша пък трябва да се въведат банкови гаранции за всички оператори, видеонаблюдение, както и национална информационна система за отпадъците. Предвиждат се по-сериозни мерки и за хората, които дават площадки за нерегламентирано депониране на отпадъците. Ако има проблеми с тях, обмисляме да отнемаме разрешението и за площадките, обясни още Димитров. След това той коментира, че е разпоредил ТЕЦ \"Бобов дол\" да преустанови изгарянето на отпадъци, докато не въведе в ред изискванията от комплексното си разрешително. Димитров посочи, че преди няколко дни са били в Бобов дол, където са повикани да окажат съдействие на прокуратурата, която извършва проверка там. Установено е било, че няма превишение на вредните емисии и не са горени опасни продукти. При направени прегледи на видеосистемата на прдприятието обаче е констатирано, че са горени отпадъци, въпреки че министър Димитров ги е помолил да не го правят, докато не изпълнят всички изисквания, както са според комплексното разрешително, посочи той.", "date": "2020.01.23", "title": "Спират боклука за проверка на границата, следят го с GPS"}
{"url": "https://www.monitor.bg:443/bg/a/view/britanskata-kralica-odobri-brekzit-186707", "text": "Британската кралица Елизабет Втора одобри законопроекта за излизане на Обединеното кралство от Европейския съюз, предадоха световните агенции.  Това беше последната официална стъпка, за да може законопроектът да стане действащ закон. Тази стъпка проправя пътя за Брекзит на 31 януари. Вчера британският парламент одобри законопроекта - повече от три години, след като британците се произнесоха на референдум за излизане от ЕС.  Европейският парламент трябва също да ратифицира сделката и това ще стане на 29 януари. Така Великобритания ще стане първата страна членка на ЕС, която ще го напусне. \"Понякога имахме усещането, че никога няма да пресечем финалната линия на Брекзита, но го направихме\", заяви днес британският премиер Борис Джонсън. \"Сега можем да забравим разделенията и горчивината от тези три последни години и да се съсредоточим върху навлизането в едно по-светло и вълнуващо бъдеще\", допълни той.", "date": "2020.01.23", "title": "Британската кралица одобри Брекзит"}
{"url": "https://www.monitor.bg:443/bg/a/view/mustakatijat-aferist-zadejstva-prescentyra-si-sreshtu-peevski-186703", "text": "Нова серия от опити да овладее военния завод „Дунарит“ задейства тандемът Цветан Василев-Емилиян Гебрев в първите дни на новата 2020 г. Врътката е по стария модел – чрез изкуствено увеличение на капитала на дружеството да се финтират запорите на НАП и КПКОНПИ, които са наложени върху акциите на оръжейницата и които реално я пазят от това да бъде отмъкната под носа на държавата.  от състав на Русенския окръжен съд, Цветан Василев задейства неформалния си пресцентър – издържания от него сайт „Фрогнюз“, списван от доносника от ДС Огнян Стефанов. По стар навик материалът е насочен към основния враг на задкулисните играчи у нас – депутата от опозиционната ДПС и издател на „Телеграф медиа“ Делян Пеевски. В опит да хвърлят прах в очите на обществото от „Фрогнюз“ лансират старата си мантра (многократно опровергавана с факти и доказателства), че Пеевски имал интерес към „Дунарит“. Истината обаче е друга – интересът е на Василев и Гебрев, които са готови на всякакви лъжи, за да го прилапат. От години тандемът се пробва да насади в общественото съзнание и измислената релация между „Дунарит“ и отравянето на оръжейния бос. За да притиска, от една страна, държавата, а, от друга, да отвлече вниманието от факта, че Гебрев абсолютно незаконно контролира и точи вече над две години финансирания с десетки милиони от КТБ завод, изпълняващ натовски поръчки и съответно даващ достъп до конфиденциална информация на алианса на Цветан Василев и руския му ментор – олигарха Константин Малофеев. На 25 февруари 2015 г. като управител на едноличния собственик на „Дунарит“ - „Кемира“, е вписано подставеното лице на Константин Малофеев и Цветан Василев – белгиецът с кремълски паспорт Пиер Луврие. Луврие остава на тази длъжност до май 2015 г. След провала на „бандата за 1 евро“, както стана известна у нас т.нар. инвестиционна група на белгиеца, в играта (към края на 2015 г.) беше вкарано друго подставено лице на Малофеев – руснакът Дмитрий Косарев. Чак след като и този опит за кражба на предприятието претърпя фиаско, в схемата влезе Гебрев през 2016 г.", "date": "2020.01.23", "title": "Банкерът-беглец задейства „пресцентъра“ си срещу Пеевски"}
{"url": "https://www.monitor.bg:443/bg/a/view/glavnijat-prokuror-se-sreshtna-sys-syvetnika-po-uridicheskite-vyprosi-v-us-posolstvoto-186699", "text": "Главният прокурор Иван Гешев прие в Съдебната палата постоянния съветник по юридическите въпроси към Посолството на САЩ в България Джесика Ким, съобщиха от прокуратурата. Основна тема на срещата е била надграждане на партньорството между правоприлагащите органи на България и САЩ в областта на борбата с корупцията, прането на пари, организираната престъпност и киберсигурността. Дискутирани били и въпроси от взаимен интерес по отношение върховенството на закона.  По време на срещата е била подчертана важността на сътрудничеството между Прокуратурата на Р България и правоприлагащите органи на САЩ с цел повишаване ефективността на противодействието на престъпността и защитата на авторските права.", "date": "2020.01.23", "title": "Гешев се срещна със съветника по юридическите въпроси в US посолството "}
{"url": "https://www.monitor.bg:443/bg/a/view/7-godini-zatvor-za-poboj-na-lekar-186706", "text": "По-тежки наказания за агресорите, които нападат лекари. Това записаха депутатите от здравната комисия с поправка на първо четене в Наказателния кодекс. Вносителите на текстовете са от \"Обединени патриоти\", а целта е да се ограничат нападенията над медици, предвид ужасяващите случаи в последно време. Така с предложените поправки се увеличава минималният размер на наказанието за причиняване на тежка телесна повреда на медицински специалист от 5 на 7 години. За причиняване на средна телесна повреда наказанията скачат от 3 на 5 години, а за лека телесна повреда - от 1 на 2 години. От Българския лекарски съюз подкрепиха поправките и посочиха, че те няма да решат проблемите с насилието над лекари, но пък мярката била стъпка в правилната посока. \"Важно е хората да стигат до логическата идея, че никое нормално общество не бие своите лечители\", каза шефката на здравната комисия д-р Даниела Дариткова.", "date": "2020.01.23", "title": " 7 години затвор за побой на лекар"}
{"url": "https://www.monitor.bg:443/bg/a/view/svryhdoza-e-prichinata-za-smyrtta-na-rapyra-juice-wrld-186649", "text": "Рапърът Джаред Хигинс, по-познат в музикалните среди с псевдонима си Juice Wrld, ни напусна преди повече от месец и вече е ясна причината. 21-годишният изпълнител е починал от свръхдоза опиоиди, сочат резултатите от аутопсията в Чикаго. Или по-точно от предозиране с оксикодон и кодеин - силни опиоиди от семейството на морфина и хероина. Припомняме, че той издъхна внезапно на едно от летищата във Ветровития град. Рапърът получил конвулсии, докато полицаи претърсвали багажа му по сигнал, че в него има оръжие и наркотици. Те го чакали на летището при завръщането му с частен самолет от Калифорния. След като му прилошало, полицаи му дали антидота Наркан, използван при употреба на свръхдоза опиоиди. Малко по-късно Джаред умрял в болницата.", "date": "2020.01.23", "title": "Свръхдоза е причината за смъртта на рапъра Juice Wrld "}
{"url": "https://www.monitor.bg:443/bg/a/view/predi-46-godini-zabili-pyrvoto-kolche-za-osnovite-na-chinijata-186688", "text": "Междувременно, с част от 185-те хиляди долара, дадени от фондацията милиардера Гети студенти от УАСАГ направиха 3D-замервания , а областната администрация успя да разчисти останките от вандалските набези през последните 3 десетилетия в централната зала. Според областния управител Гергана Микова в началото на февруари студентите ще представят публично резултатите от обследването на конструкцията. След това щели да бъдат обезопасени специални коридори за ВИП-туристи, които срещу съответно заплащане ще могат да разгледат станалия прочут с тайнствеността си по света мастодонт. На 23 януари се навършват точно 46 години от първото стъпване на строители на мястото, където по специално решение на някогашния ЦК на БКП е трябвало да се съгради мемориален дом на Партията. Сред първите , които забиват жалоните за бъдещата строителна площадка са проектантът арх. Георги Стоилов, проф. Добромир Коларов, инж. Петър Върбанов и техник-инвеститорът Марин Драганов, споделя през далечната вече 1981 г. командирът на старозагорската строителна дивизия генерал Делчо Делчев. Първият срок за финал на строежа 3 март 1978-а, по повод 100-годишнината от Освобождението, но в крайна сметка някогашният Първи Тодор Живков прерязва лентичката едва на 23 август 1981-е. Строителството струвало по думите на генерала около 25 млн лв по цени от 1979-а. За днешното възстановяване на комплекса ,който е в плачевно състояние никой не може да каже колко ще са потребни. Според едни около 1 ,5 млн евро, според други поне 5-6 млн , в зависимост какво точно ще бъде ремонтирано и върнато към началния му блясък. Междувременно Чинията влезе в световните класации като едно от най-интересните места за екстремен туризъм , десетки са вече публикациите, последните са от страниците на луксозния тритомник Atlas des Utopies, където са публикували кадри, заснети през 1981-а от казанлъшкия майстор на обектива Бедрос Азинян. Впрочем същите кадри могат да бъдат видяни по коридорите на луксозния хотел „Еделвайс“ на Бузлуджа, където някога приготвили специален апартамент за Тато, но той така и не пренощувал вътре. Разрови ли се в Нета човек със сигурност ще попадне на блогъра  Дърмън Рихтер, който рекламира възможностите за „тъмен туризъм“ до и в изоставени мегапаметници. Сред дестинациите е и Чинията, която от година насам е по охраната на МВР и допускането вътре става само с подписа на старозагорската губернаторка Гергана Микова. Въпреки охраната има и „късметлии“, които твърдят че са успели да зърнат отблизо образите на Живков, Ленин, Маркс и Енгелс върху стените на овалната зала.Откъде са проникнали и на каква цена – тъне в мъгла.", "date": "2020.01.23", "title": "Преди 46 години забили първото колче за основите на Чинията"}
{"url": "https://www.monitor.bg:443/bg/a/view/policai-spipaha-36-kila-treva-v-sandanski-186684", "text": "Гранични полицаи заловиха над 36 килограма канабис след проверка в с. Бождово, община Сандански.   При операцията те установили, че в къща в селото, се извършва обработка на канабисови растения. Там открили седем бидона с общо тегло 25,148 кг. канабис. Те задържали шестима в жилището, като се наложило ченгетата да употребят насилие за двама от тях, тъй като мъжете оказвали съпротива. На друг адрес полицаите открили още три бидона с общо 11,038 кг. Марихуана, като и двата претърсени имота са собственост на един от задържаните. Случаят е докладван на прокурор от Окръжна прокуратура - Благоевград, образувано е досъдебно производство за притежание и преработване на наркотични вещества в особено големи количества с цел разпространение. За такова престъпление законът предвижда лишаване от свобода от три до дванадесет години и глоба от десет хиляди до петдесет хиляди лева Задържаните за срок до 72 часа са от Сандански и с. Поленица. Процесуално-следствените действия продължават.", "date": "2020.01.23", "title": "Полицаи спипаха 36 кила трева в Сандански"}
{"url": "https://www.monitor.bg:443/bg/a/view/v-stara-zagora-planirat-233-bona-poveche-za-mestnija-parlament-186686", "text": "С 233 000 лв. повече в сравнение с предходната 2019 година да струва издръжката на местния парламент и омбудсмана, като сумата достигне 903 635 лв., предлага старозагорската общинска администрация, стана ясно на задължителното публично обсъждане. За възнаграждения на 51 общински съветници, в това число на председателя и обществения последник с неговия помощник са планирани 853 635 лв., а за плащане на цялата дейност се предвиждат 50 бона. От администрацията напомнят, че възнагражденията на избраниците са процент от заплатата на председателя, който има право на 90 на сто  заплатата на кмета , която към момента е в рамките на 2 300 лв , но има възможност за „таван“ от 5 хилядарки.До момента няма внесено предложение от нито един старейшина или група за промяна на старите възнаграждения , установи репортерската проверка. 1680 лв е брутното възнаграждение на председателя, след всички удръжки той се разписва на ведомостта за чисти около 1 200, а колегите му съветници прибират между 580 и 600 лв. Сумата само изглежда голяма, кълнат се дългогодишни старейшини, които са категорични че при проект за бюджет на община като Стара Загора в рамките на 177 258 390 лева/заедно със средствата от европейските програми/ перото за „парламента“ е минимално необходимото.От 8 години не са пипани възнагражденията за съветници, пресметна бившият вече председател , юристът Таньо Брайков, който не изключва предложенията да бъдат внесени на 13 февруари, когато ще бъде обсъждането на проекта  за бюджет. Справка в проекта показва, че за функционирането например само на градските библиотеки са предвидени едва 200 000 лв, а за подпомагане на двата театър /куклен и драматичен/ сумата е 80 869 лв.Само издръжката на сградата на операта, която е общинска собственост м.г. са изразходвани над 300 000 лв.", "date": "2020.01.23", "title": "В Стара Загора планират 233 бона повече за местния парламент"}
{"url": "https://www.monitor.bg:443/bg/a/view/5200-malchugani-sa-bili-v-priemni-semejstva-prez-poslednite-4-godini-186690", "text": "5200 деца са преминали през социалната услуга „приемна грижа“ за периода от 2016-та до 2019-та година, става ясно от данните на Агенция социално подпомагане. Социалната услуга по проект „Приеми ме 2015“ стартира на 01.01.2016 г. за 1 489 деца в 82 общини – партньори на Агенцията за социално подпомагане. Към края на миналата година по проекта са настанени 1910 деца в 148 общини партньори, като децата с увреждания са едва 168. Най-много деца с увреждане са настанявани през 2016 г. - 53 на брой, през 2017 г. те са 28, през 2018 г. – 17 а, през 2019 г. - 29, става ясно още от данните на АСП. Обобщените данни за прекратените настанявания в приемни семейства показват следното: 1 140 са прекратяванията в 2016 г., 1 200 през 2017 г., през 2018 г. са 1 152 и през 2019 г. – 1 137. Основната причина за прекратяване на настаняването и в четирите изследвани години са осиновяванията: 470 са осиновените деца през 2016г., 588 били през 2017г., 586 е броят им за 2018г., и 593 са осиновените през изминалата 2019 г. Общо за периода от приемните си родители са осиновени 77 деца. От данните на АСП става ясно, че най-голям брой деца в приемни семейства е имало в градовете Плевен (140), Монтана (138), Велико Търново (134), Варна и Шумен (по 131). Утвърдените приемни семейства  към края на миналата година са 2 044 (2 043 професионални и 1 доброволно).  В годишен порядък за 2019 г. с най-много незаети приемни семейства са 5 области: Благоевград (36,93%), Кърджали (44,38%), Русе (36,43%), Търговище (42,86%) и Ямбол (33,06%). Най-голям процент от незаетите приемни семейства са заявилите желание да се грижат за дете с различен профил от наличния. Социалните работници от областните екипи по приемна грижа и отделите „Закрила на детето“ извършват периодичен преглед на незаетите приемни семейства, като с тях се обсъждат причините за невъзможността да бъде настанено дете и евентуални промени. При наличие на обективни обстоятелства, пред комисиите по приемна грижа се представят предложения за заличаване. За 4-те години от функционирането на проекта „Приеми ме 2015“ са заличени общо 750 приемни семейства, сочат данните на АСП. Между 2016 г. и 2018 г. броят на децата, върнати в биологичните им семейства след престой в приемно семейство, се увеличава с 35% и е 241 деца според данните на експертите.", "date": "2020.01.23", "title": "5200 малчугани са били в приемни семейства през последните 4 години"}
{"url": "https://www.monitor.bg:443/bg/a/view/300-rabotnici-naprazno-tyrsjat-1-5-mln-lv-ot-grycki-grajdanin-186685", "text": "300 бивши работници и служители на радневското предприятие „Ремотекс М“ ЕООД  не могат да получат дължимите им работни заплати в размер на около 1,5 млн лв поради бавеща се съдебна процедура за обявяването на дружеството в несъстоятелност. Искането за несъстоятелност бе направено през м.г. пред Софийски градски съд от ИА „Главна инспекция по труда“ с аргумента, че е констатирано системно неплащане на заплатите. И до момента делото не може да започне заради процедурни пречки. Сред тях е и освобождаването на последните двама управители и неназначаването на нови, станало ясно на 22 януари. Тогава в съдебната зала не се появил дори представител на държавната агенция. При опит да разберат каква е причината по телефона от ИА ГИТ им казали да зададат официално питане по закона за достъп до обществената информация, споделиха  останалите без препитание  още през април  2019-та работници. По думите им в дружеството имало поне още около 50-60 техни колеги, които не можели да си получат документите поради липса на управител. В търговския регистър е отразено, че  освобождаването на двамата управители е станало в средата на декември. Делото е било отложено за 11 февруари, междувременно искове за фалита на „Ремотекс“ са били подадени от банка-кредитор и охранителна фирма. Бавенето на процеса спира възможността работниците да получат поне част от дължимите им пари от държавния гаранционен фонд. Много от тях са затънали в заеми към приятели и роднини, на някои дори е изключено подаването на ток и вода към жилищата заради неплатени сметки. „Ремотекс М“  ЕООД е наследник на някогашното Централна ремонтна база, която е обслужвала тежката механизация  в рудниците на комплекса „Марица изток“ , след разпарчетосването му базата е станала собственост на фирма, в която съдружник е Йорданка Калчева, съпруга на покойния министър на държавната администрация в правителството на Симеон Сакскобурготски-Димитър Калчев. Базата сега е  притежание на „УниГио“ ЕООД, представлявано от гръцкия гражданин  Йоанис Гиофкос, фирмата дължи над 23 млн. лв. на голяма българска банка и още 3,6 млн. лв. на ББР, които са предоставени под формата на кредит през март м.г. От края на март 2019 г. предприятието на практика е спряло работа поради липса на свежи пари. Необходими са  били поне половин милион лева  за довършването на поръчките от предходни договори, коментира тогавашният директор Петьо Горанов. Проверка в Търговския регистър от 23 януари показва, че „УниГио“ ЕООД е собственост на „Юмей“ ЕООД, която Гиофкос е прехвърлил на българската гражданка Юлиана Иванова Шишкова. Точно тази фирма е получила и кредита от 3,6 млн лв като залогът е „Ковашко пресов завод“ АД, в чийто съвет на директорите фигурира Снежана Кирилова Гиофкос.", "date": "2020.01.23", "title": "300 работници напразно търсят 1,5 млн. лв. от грък"}
{"url": "https://www.monitor.bg:443/bg/a/view/mychitel-na-invalidi-vliza-zad-reshetkite-186697", "text": "Мъчителят на семейство Лесичкови от врачанското село Малорад ще търка наровете три години и четири месеца. Присъдата е на окръжния съд във Враца, който призна за виновен Ангел Стефанов. Младият ром получава възмездие точно шест години след като нахлу в дома на Венета и Васил Лесичкови и ги преби като кучета. Бай Васил вече не е сред живите и не дочака наказанието на мъчителя си. По време на процеса стана ясно, че бандитът е подложил старците на истинска инквизиция. Налагал ги с цепениците, оставени до печката, докато изпаднали в безсъзнание. А после задигнал около 3 000 лева. Възрастните хора събирали парите от дарения за лечението на дъщеря си, която била тежко болна. Веднага след престъплението престъпникът е избягал в Италия при познати гурбетчии. След като при разследването полицията установила кой е извършил грабежа и побоя, тя обявила чрез европейска заповед за арест Ангел за издирване. Той бил предаден от италианските власти, за да бъде съден.", "date": "2020.01.23", "title": "Мъчител на инвалиди влиза зад решетките"}
{"url": "https://www.monitor.bg:443/bg/a/view/losha-novina-za-gastarbajterite-london-se-lishava-ot-70-000-berachi-po-rano-ot-ochakvanoto-186687", "text": "Фермерите във Великобритания може да се окажат без 70 000 сезонни работници от България и Румъния, които предпочитат да се трудят в рамките на Европейския съюз заради Brexit. Британският премиер Борис Джонсън е на път да се откаже от поето по-рано от правителството обещание за отлагане на предстоящите забрани за влизането на ниско квалифицирани работници във Великобритания, написаха британските издания Financial Times и Independent. През 2018 г. бившият министър-председател Тереза Мей публикува бяла книга, в която бе предложен двегодишен „ограничен във времето път за временно наемане на чужди работници“. Документът дойде в отговор на натиск от страна на британските работодателски организации. С намерението на Джонсън този „гратисен“ период да не се спази се очертава имиграционните правила да се превърнат в арена за сблъсък между правителството и бизнеса. Представители от „Даунинг стрийт“ са коментирали, че кабинетът очаква планът на Джонсън да бъде обсъден тази седмица, като „политическото желание е да се обмисли да няма преходен период“. Въпреки това те подчертават, че засега не е взето окончателно решение. Припомняме, че преди референдума във Великобритания през 2016 г. агитиращите за напускане на ЕС, сред които и Борис Джонсън, изтъкваха като довод за излизането от Блока факта, че така ще спре потокът от българи и румънци към кралството, които заради по-ниските си изисквания за заплащане „крадели“ работни места от британските граждани. Британски агенции предлагат оферти за работа във ферми, като заплащането е над 7 лири на час плюс бонуси и извънреден труд, с договори за 4 или 6 месеца. От общо 85 000 сезонни работници в британското селско стопанство около 30 000 берат плодове, пише сайтът economic.bg. Правителството от години се заканва да забрани на гражданите на други страни от ЕС да живеят и работят в страната без виза. По този начин възникват силни опасения сред фермерите, които разчитат на чужденци да им берат реколтата. Миналата година стана ясно, че им е все по-трудно да намират сезонни работници.", "date": "2020.01.23", "title": "Лоша новина за гастарбайтерите: Лондон се лишава от 70 000 берачи по-рано от очакваното"}
{"url": "https://www.monitor.bg:443/bg/a/view/radev-bylgarija-ne-dopusna-nito-edin-bylgarski-evrein-da-byde-izpraten-v-konclager-186696", "text": "„България е тук с високо вдигнато чело, защото не допусна нито един български евреин да бъде изпратен в лагерите на смъртта и можем само да се гордеем с този подвиг на българския народ, който тук се цени изключително високо“. Това заяви президентът Румен Радев преди началото на възпоменателната церемония в мемориалния комплекс „Яд Вашем“ в Израел, с която се отбелязват 75 години от освобождаването на Освиенцим и Деня за възпоменание на Холокоста, съобщиха от Прессекретариата на държавния глава. Във възпоменателното събитие участват 47 държавни и правителствени ръководители от цял свят. Президентът призова за обединение на усилията в борбата срещу антисемитизма, ксенофобията и омразата. По думите му петия международен форум за възпоменание на Холокоста събирал лидери от цял свят, за да припомни един от най-мрачните и срамни периоди в човешката история и да предупреди никога повече да не се случва. Радев подчерта още, че този форум се провежда във време на проблеми и усложнена глобална среда за сигурност и изрази надежда събитието да спомогне за засилване на диалога и укрепване на сигурността. В Тел Авив президентът ще се срещне с представители на българската общност и ще присъства на премиерната прожекция на израелско-българския документален филм „Следващото поколение“ на българския режисьор Димитър Гочев.", "date": "2020.01.23", "title": "Радев: България не допусна нито един български евреин да бъде изпратен в концлагер"}
{"url": "https://www.monitor.bg:443/bg/a/view/zabraniha-dostypa-i-polzvaneto-na-14-zasegnati-jilishta-ot-vzrivenija-blok-vyv-varna-186680", "text": "С оглед опазване живота и здравето на хората е ограничен достъпа до засегнатите 14 апартамента от взривения блок във Варна, както и до прилежащата територия пред част от фасадата. Това стана след като експертна комисия от Община Варна, сформирана след приключване на процесуално-следствените действия, направи оглед на изгорелия блок 302 във варненския жилищен район „Владислав Варненчик“. Установено е, че с най-големи поражения са 3 жилища на четвъртия етаж, където стана инцидентът. Те са изцяло компрометирани, с липсващи неносещи стени (външни и вътрешни), без дограми и входни врати. Помещенията са силно обгорели. Междуетажните конструкции, изпълнени 1998 г. - 2006 г., също са силно засегнати. В протокола е посочено още, че апартаментите, разположени непосредствено под най-засегнатите от инцидента, са с пукнатини и влага по стените, с напукани корнизи и паднала розетка. Обектите, в които е възникнал инцидента на четвъртия етаж, както и тези над тях, са обгорени, с разтопени инсталации и проводи до степен на пълна деформация и негодност. В тях се наблюдават пукнатини с хоризонтално, вертикално и диагонално направление по стените, както и радиални пукнатини по междуетажните конструкции. В сградата липсва остъклението на част от фасадните дограми. Мазилката на част от помещенията е нарушена, а на места липсва. Има счупени стъкла и отлепена топлоизолация в съседните на входа 3 сгради. В тази връзка е издадена заповед от 20.01.2020 г. за забрана на достъпа и ползването на засегнатата от инцидента част от сградата. Възложено е на кмета на район „Владислав Варненчик“ да предприеме действия за изпълнението на заповедта и връчването й на всички заинтересовани лица. Сградата, обект на инцидента, е имот частна собственост, затова предписанието за незабавно конструктивно обследване следва да се извърши чрез възлагане от собствениците по реда на Наредба №5 от 28 декември 2006 г. за техническите паспорти на строежите и Закона за управление на етажната собственост. Предвид извънредната ситуация, от фирма „СС Консулт“ на доброволни начала са предприели действия за конструктивно обследване на цялата сграда.", "date": "2020.01.23", "title": "Забраниха достъпа и ползването на 14 засегнати жилища от взривения блок във Варна"}
{"url": "https://www.monitor.bg:443/bg/a/view/prokurori-nishtjat-sluchaja-s-nezakonnoto-smetishte-na-podlez-pri-magistrala-struma-186698", "text": "Прокуратурата в Дупница започва проверка на откритото незаконно сметище с кости и останки от животни на подлез на магистрала „Струма“. Вече в прокуратурата е постъпила докладна записка от районното полицейско управление за нерегламентирано сметище, намиращо се на подлеза за село Блажиево. „Икономическа полиция и ветеринарни специалисти от областната агенция по контрол на храните ще направят оглед на мястото, за да се установи видът на отпадъците, тяхното количество и произход. Проверката е назначена на 20 януари и трябва да приключи до 30-и януари“, коментираха от прокуратурата в Дупница. От общинската администрация в Дупница обявиха, че са запознати с проблема, като вече на мястото са изпращани специалисти. „След Нова година бяха изхвърлени кокали, глави, шкембета, черва на говеда, на прасета и т. н. Това е в махала Ценеви“, коментираха дупничани. Все още не е известно кой изхвърля животинските остатъци, като не се изключва и възможността наблизо да има нелегална кланица. „Роми, касапи, които са купили животни покрай новогодишните празници, са направили кайма и суджуци и са изхвърлили кокалите. Освен миризмата, се разпространяват зарази. Надяваме се скоро да бъдат установени извършителите и те да си получат заслужените санкции“, коментират още често пътуващи по направлението дупничани.", "date": "2020.01.23", "title": "Прокурори нищят случая с незаконното сметище на подлез при магистрала „Струма“"}
{"url": "https://www.monitor.bg:443/bg/a/view/razvryzka-za-sluchaja-s-falshivija-signal-za-bomba-186679", "text": "До интересна развръзка се стигна преди обед в четвъртък по случая със сигнала за поставена бомба в благоевградското XI ОУ „Христо Ботев“, в кв. „Еленово“, който вдигна полицаите накрак. Оказа се, че психичноболната Детелина З. е набедила своята съседка Галина и синът й осмокласник, ученик в същото училище: „Хвалеше ми се, че синът й е сложил бомба в училището и ще го взриви“, казала Детелина З. на полицаите, когато подала сигнала. „Голям шок изживяхме със сина ми. Сутринта полицаите по пижами ни извадиха от дома и ни заведоха в полицията на разпит, все още разтреперена\"  разказа Галина. \"Караха ни да пишем обяснение, разкарваха ни като престъпници. Аз тази жена съм я виждал да влиза във входа само един-два пъти. Нито я познавам, нито съм говорила с нея“, сподели стресираната Галина. Справка в благоевградския психодиспансер установи, че Детелина З. е редовен пациент на лечебното заведение. Само преди два дни е излязла от поредното си лечение. Филмът, в който бяха вкарани майка и син, но и цялото училище предизвика голям шок у всички, включително и полицаите.", "date": "2020.01.23", "title": "Психичноболна вдигнала на крак полицаите в Благоевград заради бомба в училище (ОБЗОР)"}
{"url": "https://www.monitor.bg:443/bg/a/view/es-zabrani-vnosa-na-ptiche-meso-ot-ukrajna-186683", "text": "Европейският съюз временно е спрял вноса от Украйна на птиче месо, пилешки месни изделия и необработени термично продукти от пилета украинско производство, съобщи украинската държавна служба за безопасност на храните и защита на потребителите. Украинското ведомство подчертава, че международните търговски партньори са предупредени за установяването на случай на птичи грип в бившата съветска република. Прилаганите мерки за контрол и ликвидиране на птичи грип са признати за еквивалентни на мерките, прилагани от страните членки на ЕС, посочва още украинското ведомство. Според информацията яйцата и яйчните продукти не попадат под тези ограничения. На 18 януари в промишленото предприятие \"Хутор\" във Виницка област бе регистрирана смърт по птиците. Лабораторните изследвания са установили диагнозата птичи грип тип А, подтип H5. По информация на ведомството района епизоотичното огнище наброява 116 000 птици, като са унищожени над 22 000 птици.", "date": "2020.01.23", "title": "ЕС забрани вноса на птиче месо от Украйна"}
{"url": "https://www.monitor.bg:443/bg/a/view/gripna-vakancija-i-v-burgas-ot-ponedelnik-186678", "text": "Всички училища в Бургас хлопват кепенци за седмица заради грипа. Новината дойде в четвъртък, след като стана ясно че броят на болните прогресивно растес бясна скорост. Въпреки, че епидемия все още няма, здравните и местни власти са решили да вземат превантивни мерки с цел спиране на заразата. Грипната ваканция ще бъде обявена официално в петък, когато е насрочено извънредно заседание на епидемиологичния щаб в областната управа. На него ще бъдат обсъдени последните данни за заболеваемостта, но властите вече имат категорично становище, че училищата ще трябва да затворят временно.  Неочакваната ваканция ще започне от 27 януари и ще продължи до 31-ви включително.  Учениците ще се върнат обратно в класните стаи на 3 февруари. Заедно с почивните дни това прави общо 9-дневна ваканция. Предвид, че грипната ваканция идва в края на срока, най-вероятно ще се наложи той да бъде удължен с цел приключване на оформянето на оценките, коментираха педагози. По официални данни на РЗИ броят на болните за последните седем дни е достигнал критичната граница от 425 души и показва предепидемична остановка в региона.  Кметът на Бургас Димитър Николов  съобщи новината за предстоящата грипна ваканция в социалните мрежи и призова учениците да си седят у дома.  \"След стотиците емоционални запитвания, които получих, ви информирам, че току-що разговарях с д-р Паздеров и реших да предложа на епидемиологичния щаб обявяването на грипна ваканция от понеделник до петък (27.01- 31.01). Това е начин превантивно да изпреварим разпространението на грипа. Затова припомням на учениците, че грипната ваканция не е за купони, нито за събиране с приятели (най-вероятно за писане заедно на домашни), а за да се ограничат контактите със заразени с вируса хора\", написа Николов.  Грипна ваканция вече бе обявена в Монтана, Лом, три общинити в Пловдивско, Хасково, Сливен, както и две общини в Кюстендилско.", "date": "2020.01.23", "title": "Грипна ваканция и в Бургас от понеделник"}
{"url": "https://www.monitor.bg:443/bg/a/view/kpkonpi-ne-iska-da-syglasuva-promenite-v-zakona-za-otbrana-186681", "text": "Комисията за противодействие на корупцията и за отнемане на незаконно придобитото имущество (КПКОНПИ) не съгласува промените в Закона за отбраната и въоръжените сили на Република България поради корупционен риск, съобщиха от антикорупционната комисия.  На свое редовно заседание, КПКОНПИ взе решение, че няма да съгласува проекта в частта му относно промените, свързани с пределната възраст на военнослужещи и правото им на пенсия. Промените в Закона предвиждат увеличаване с три години на пределната възраст за военна служба за военнослужещите, които не са упражнили правото си на пенсия, възможност за увеличаване на пределната възраст до три години „в интерес на службата“ на военнослужещите, които са упражнили правото си на пенсия - по решение на министъра на отбраната, след мотивирано предложение по команден ред, възрастта за приемане на военна служба да стане 40 години за всички категории военнослужещи и да се въведе мандатност за престояване на длъжност за висшите офицери. Според Комисията липсвали ясно разписани критерии, като професионална квалификация, компетентност и др., освен общо посоченото изискване „в интерес на службата“, относно начина на определяне и подбор на лицата, по отношение на които се предоставя възможност за удължаване на пределната възраст за военна служба. По този начин се създавали условия за субективизъм при вземане на решения за определянето на военнослужещите, които да се ползват от възможността да продължат да заемат длъжността си, въпреки упражненото право на пенсия. Според КПКОНПИ това представлява корупционен риск. По отношение на останалите разпоредби, демек възрастта за приемане на военна служба да стане 40 години за всички категории военнослужещи, както и въвеждането на мандатност за висшите офицери, КПКОНПИ няма бележки и предложение относно наличието на корупционен риск.", "date": "2020.01.23", "title": "КПКОНПИ против промените в Закона за отбраната, създавали предпоставки за корупция"}
{"url": "https://www.monitor.bg:443/bg/a/view/ujnokorejska-kompanija-razrabotva-animacija-za-veshtera-186671", "text": "Южнокорейската филмова компания \"Студио Мир\" работи по създаването на анимационен филм за героя Гералт от Ривия, който наскоро удвои фен базата си покрай  . Мъжът, наричан още Белият вълк, всъщност е популярен отдавна, тъй като е от поредицата на полския писател Анджей Сапковски и играта по нея. Анимацията ще носи името „Вещерът: Кошмарът на Вълка“. която ще ни разкаже за поредната заплаха, надвиснала над Континента!\", информираха от стрийминг платформата Netflix. В новия проект са ангажирани сценаристите Лорън Шмид Хисрик (която работи и по сериала) и Бо Де Майо.", "date": "2020.01.23", "title": "Южнокорейска компания разработва анимация за Вещера"}
{"url": "https://www.monitor.bg:443/bg/a/view/ogledite-na-imoti-nagore-s-20-sdelkite-samo-s-5-186667", "text": "Огледите на жилища в София са се увеличили с 20%. В същото време броят на сделките, по данни на Агенция по вписванията, се е увеличил само с 5,4%. Според Гергана Тенекеджиева, изпълнителен директор на голяма посредническа агенция, една от причините е, че преобладаващата част от купувачите са млади хора По думите й, през 2019-та делът на тези купувачи на възраст между 26 и 35 години се падат 39% от всички сделки в жилищния сегмент. Те по-бавно пристъпват към сделка, правят повече огледи и по-често търсят завършени и обзаведени жилища, където могат да се нанесат веднага. Според експертите клиентите са склонни да платят по-висока цена за имот в новопостроена сграда, ако тя отговаря напълно за усещането им за качествена среда на живот. Сериозен интерес предизвикват и обзаведените имоти след направени подобрения. В тези случаи жилище за ремонт, която обаче се компенсира със спестените време и усилия преди нанасянето. „Този подход често е предпочитан от хора, които използват кредит за покупката си и бюджетът, който са си определили, не включва допълнителни разходи по имота. Затова търсят готови решения. Още повече, придобиването на завършен апартамент им позволява да се нанесат веднага - нещо, което все повече присъства в изискванията на купувачите“, уточнява Тенекеджиева. Данните на фирмата сочат 7% ръст на цените на сделките в столицата, но според нея това показва предпочитанията на хората да купуват по-качествени жилища на добри локации в София. Според нея продавачите са склонни да свалят цената от 1000 до 5000 евро от първоначалната си оферта. Данните на агенцията показват още, че почти 55% от покупко-продажбите са реализирани с банков кредит. Преобладават сделките със заеми, покриващи около 80% от стойността на имота. При 18% от покупките, клиентите използват ипотека за между 50% и 80% от сделката, а 21% от купувачите разчитат на заем за над 80% от цената на жилището. Това обаче може да се счита като добър знак и признак за висок контрол в сектора, гарантиращ спокойствието на всички участници в имотния пазар“, смята Тенекеджиева. По думите й, все по-често банките следят клиентът да не покривна самоучастието си за сметка на потребителски кредит. По думите й, когато планират тегленето на жилищен заем, хората трябва да имат предвид спецификите при оценката на движимото имущество в апартамента. „Наличието на обзавеждане - мебели, техника и оборудване в жилището, има по-малка тежест в изготвянето на оценката на банката, отколкото при определянето на пазарната стойност на имота. Това се отразява върху сумата, която банката би отпуснала при ипотеката на жилището“, пояснява Гергана Тенекеджиева.", "date": "2020.01.23", "title": "Огледите на имоти нагоре с 20%, сделките - само с 5%"}
{"url": "https://www.monitor.bg:443/bg/a/view/levski-pusna-semejni-sektori-za-vechnoto-derbi-186676", "text": "За първи път в историята на вечното дерби между „Левски“ и ЦСКА ще има обособени специални сектори за родители с деца. Мачът е на 15 февруари от 14:45 часа, като с него двата гранда започват пролетния полусезон в Първа лига. От днес в продажба са билетите за двубоя, на който домакин този път са „сините“. От „Герена“ обявиха, че на Националния стадион „Васил Левски“ ще бъдат обособени специални обезопасени зони, където родители да могат да заведат спокойно децата си. Това ще са т.нар. сектори „Лъвчета“, които са в двата края на съоръжението. Агитката на „Левски“ ще бъде в секторите „А“ и “Б“, а тази на ЦСКА в „Г“ и „В“. Въпросните семейни сектори ще са по-средата на „сините“ и „червените“ зони. Така семействата могат да са спокойни, че местата им няма да граничат с фенове на противниковия отбор и няма опасност да станат неволна жертва при евентуални проблеми. Цената за семейните сектори също е намалена – за един родител с до две деца - 10 лв. и за двама родители с до две деца - 15 лв. Агитката на „Левски“ ще влиза срещу 15 и 10 лева на стадиона, а цените са идентични с тези за агитката на ЦСКА. Засега на хартиен носител талоните се търгуват единствено на касите на стадион „Георги Аспарухов“, където обаче няма да се продават билети за феновете на „червените“. Те ще могат да си закупят пропуските по-късно. В продажба онлайн в мрежата на „Ивентим“ пък са талони за всички сектори. Междувременно стана ясно, че „Левски“ ще направи сериозна промяна за началото на следващия сезон, като клубът ще се сдобие с нов доставчик на екипировка. Досега „сините“ носеха продукти на американския концерн Nike, който обаче през лятото ще отстъпи място на Macron. Италианската фирма доставя екипи на тимове като „Лацио“, „Удинезе“, Спортинг“ (Лисабон), „Реал Сосиедад“, Ница“, ПАОК, „Цървена звезда“ и „Динамо“ (Букурещ).", "date": "2020.01.23", "title": "„Левски“ пусна семейни сектори за вечното дерби"}
{"url": "https://www.monitor.bg:443/bg/a/view/ronaldo-vdyhnovi-uve-za-pobeda-nad-roma-186677", "text": "Италианският шампион “Ювентус” се класира на полуфиналите за Купата на Италия. \"Бианконерите\" победиха “Рома” с 3:1 и продължиха успешния си път към домашен дубъл, който не успяха да постигнат през миналата година. Успехът на “Юве” бе вдъхновен от звездата Кристиано Роналдо, който прави истински фурор през новата година. Португалецът вкара първия гол в мача, с което вече има 7 попадения в 4 мача през 2020-а. До края на първата част \"бианконерите\" вкараха още два пъти чрез Родриго Бентанкур и Леонардо Бонучи. През втората част “Рома” все пак опита да се върне в мача. В 50-ата минута Ченгиз Юндер стреля силно, а топката се удари в гредата, след това в гърба на опитния Джанлуиджи Буфон и влезе във вратата. До края на мача „Юве” спокойно запази преднината си, която ги изпраща на полуфинал в турнира, който спечелиха четири пъти в последните пет години. Треньорът на “Ювентус” Маурицио Сари пък изрази своята благодарност към майката на Кристиано Роналдо за това, че го е родила. „Не мога да си присвоя заслугата за моментната форма на Роналдо. Трябва да сме благодарни на неговата майка за това, че го е родила\", заяви Сари.", "date": "2020.01.23", "title": "Роналдо вдъхнови „Юве“ за победа над „Рома“ "}
{"url": "https://www.monitor.bg:443/bg/a/view/film-na-milen-vitanov-be-selektiran-za-berlinale-2020-186666", "text": "„Мишу“ - това е заглавието на филма, с който отрасналия в България режисьор Милен Витанов, ще бележи тазгодишното издание на международния кинофестивал Берлинале.„Мишу“ - това е заглавието на филма, с който отрасналия в България режисьор Милен Витанов, ще бележи тазгодишното издание на международния кинофестивал Берлинале.  гласи описанието на рисуваната лента, което е публикувано на сайта на феста. „Мишу“ е селектиран за секцията Generation. Филмите в нея са фокусирани върху децата и младежите. Тази година в двете подпрограми на секцията ще участват 59 продукции от 34 държави. Освен Витанов, който е роден в Прага, живял в София и отпътувал за Германия, зад анимацията стои и сценаристката Вера Траянова. „Мишу“ е германско-българска копродукция. Продуценти от родна страна са Мина Милева и Весела Казакова, като рисуваният филм е реализиран и с подкрепата на Националния филмов център. Берлинале 2020 ще се проведе от 20 февруари до 1 март.", "date": "2020.01.23", "title": "Филм на Милен Витанов бе селектиран за Берлинале 2020"}
{"url": "https://www.monitor.bg:443/bg/a/view/azis-njama-problem-da-me-sravnjavate-s-majmuna-186682", "text": "Кралят на поп-фолка Азис се обърна към тези, които бълват негативни коментари относно външния му вид. След като певецът бе сравнен с маймуна, той заяви, че няма нищо против това. Нямам проблем с приликата си с тези красиви и умни животни! Имам проблем с хората, които седят зад компютрите и мислят, че изглеждат по-добре. Продължавайте да правите колажи. Вие нали сте убавци\", написа в социалните мрежи Костинбродският славей и сподели колажа с маймуната. Под поста го подкрепиха популярни личности, сред които журналистът с пиперлив език Мартин Карбовски. \"Ми не си убавец. Хората просто се дразнят, че преди ползваше пера за разкрасяване,сега ползваш косми. Аз лично те поддържам за космите. Наши са. Иначе твоето си беше еволюция. В този смисъл е е вярно : еволюцията поддържа завистта.\", включи се Карбовски. Междувременно ", "date": "2020.01.23", "title": "Азис: Няма проблем да ме сравнявате с маймуна"}
{"url": "https://www.monitor.bg:443/bg/a/view/manchestyr-unajted-zagubi-i-ot-byrnli-186664", "text": "Кошмарният сезон на “Манчестър Юнайтед” продължава с пълна сила. \"Червените дяволи\" загубиха с 0:2 от “Бърнли” у дома, като това бе третото им поражение в последните четири мача. Мачът за “Бърнли” пък се оказа паметен, защото последната победа на тима на \"Олд Трафорд\" бе през далечната вече 1962-а, когато срещата завършва 5:2 в полза на \"виненочервените\". Загубата далеч не бе най-лошото за „Юнайтед“ в тази мъглива вечер. В началото на мача посещаемостта бе обявена като 73 198 зрители, което е с около три хиляди по-малко от капацитета. Но в последните десет минути на мача поне 30 000 хиляди места видимо бяха празни. Пол Скоулс в студиото на Premier League бе възмутен. \"Допреди 10 години за този стадион не можеше да се намери билет. Сега трибуните не са пълни за мач от Висшата лига, а накрая са полупразни\". Но той не спомена това, което стана тема за далеч по-сериозно притеснение. Феновете пееха по адрес на изпълнителния директор \"Ед Уудуърд, искаме да умреш\". \"Това е позор - коментира Йън Денис, който предаваше мача за BBC. - Независимо колко си възмутен от играта на отбора или политиката на клуба, не можеш да пееш, че някой трябва да умре заради това.\" \"Не мога да кажа и една дума в защита на отбора и мениджъра - безпощаден бе в студиото на BT Sport Рио Фърдинанд. - Децата в училище утре няма да се появат с фланелки на “Юнайтед”. Кои са играчите на терена, кой се идентифицира с тях?\". Питър Крауч, който не е бивш играч на \"червените дяволи\", също коментира темата: \"Вижте само резервната скамейка, вижте имената там. Това е на светлинни години като класа от “Ливърпул” и “Манчестър Сити”. \"Къде са трансферите, къде са новите играчи?\", запита Рио. Очаква се близките дни „Юнайтед” да се активизира и да опита да завърши сделката за Бруно Фернандеш от “Спортинг”, която ще е за около 75 милиона евро. Наложително е да бъде привлечен и нападател, след като Маркъс Рашфорд няма да играе с травма поне до април. “Юнайтед” е пети в първенството, на 6 т. зад “Челси” в битката за топ 4. В други мачове от този кръг „Тотнъм” успя да победи с 2:1 последния “Норич”, а „Лестър“ се наложи над „Уест Хем” с 4:1. Така „лисиците“ събраха 48 точки, с 14 пред “Тотнъм” и „Манчестър Юнайтед”.", "date": "2020.01.23", "title": "„Манчестър Юнайтед“ загуби и от „Бърнли“ "}
{"url": "https://www.monitor.bg:443/bg/a/view/edmond-nazarjan-trygna-s-dve-ubeditelni-pobedi-na-dyrjavnija-shampionat-po-borba-186668", "text": "Двукратният европейски шампион за кадети Едмонд Назарян постигна две убедителни победи и се класира за полуфиналите на държавния личен шампионат по класическа борба в зала „Христо Ботев“. На старта в неолимпийската категория до 55 кг младият талант загря с 8:0 срещу Христо Тошев, а на четвъртфиналите Еди се справи и с титуляра Недялко Петров – 20:12. Срещата между двамата бе най-атрактивна и най-резултатна от целия сутрешен сеанс. Назарян - младши поведе с 4:0, после опитният Недялко успя да изравни. Напрежението бе до самия край на битката. И въпреки, че Едмонд имаше солидна преднина секунди преди последния съдийски сигнал, не спираше да атакува, съобщават от българската федерация по борба. „Лесно си печели точките и лесно ги губи“, коментира кратко срещата Армен Назарян, старши треньор на националния отбор и баща на таланта. За място на финала в следобедния сеанс Назарян-младши ще спори с Борислав Марчев. Двубоите започват от 17 часа. В останалите категории титулярите стигнаха безпроблемно до полуфиналите. Най-много срещи се наложи да направи Айк Мнацаканян. В категория до 77 кг бронзовият медалист от световно и европейско първенство в по-долната категория, постигна 3 победи – над Иво Стоянов с 9:0, Атанас Колев с 8:2 и Велислав Крумов с 8:0. И по-късно ще излезе срещу Теодор Домозинов в полуфиналите. Световният вицешампион от 2018 година Кирил Милов отново показа висш пилотаж в категория до 97 кг. Той набързо повали съперниците си без да даде точка – 8:0 срещу Юлиян Арнаудов и Асен Табаков. А на полуфинала ще спори с Ради Недков. Европейският шампион от 2017 година Тарек Абделслам пък стартира с туш срещу Мариян Маринов, на четвъртфиналите Георги Чакъров се отказа, Така на полуфинала натурализираният у нас египтянин ще се бори с Борислав Василев. При 60-килограмовите капитанът на националите Иво Ангелов спечели срещу Марио Михайлов след отказ на съперника и следващият му противник ще бъде Андрей Георгиев. Утре започват жените, а техният жребий ще бъде теглен по-късно днес. В събота стартират свободняците. Надпреварата е и за определяне на националните ни отбори за предстоящите олимпийски квалификации, както и за Евро 2020 през февруари в Рим.", "date": "2020.01.23", "title": "Еди Назарян с две убедителни победи на държавния шампионат по борба"}
{"url": "https://www.monitor.bg:443/bg/a/view/20-mln-lv-poveche-v-budjeta-na-sofija-ot-pyrvonachalnite-razcheti-186663", "text": "Внесенят в Столичния общински съвет (СОС) проектобюджет на София за 2020 г. е в размер 1,722 млрд. лв., което е с 20 млн. лв. повече спрямо обсъжданото през последните седмици. Това съобщи зам.-кметът по финанси на града Дончо Барбалов. Следващата седмица започва обсъждането на финансовата рамка и в комисиите в СОС. Барбалов обяви, че основните акценти в бюджета за тази година са инфраструктура и екология. Капиталовата програма е в размер на 475 млн. лв., с 4 млн. лв. повече спрямо варианта, който беше представян до този момент. „Част от увеличението е за преходни обекти от 2019 г., защото до последния момент в края на всяка година се работи по изпълнение, разплащания и оценка на обектите, които не са приключили през предходната година“, каза зам.-кметът. От оперативни програми се очакват 261 млн.лв., собствените приходи са 214 млн. лв. За завършване на третата линия на метрото и модернизацията на градския транспорт са предвидени 213 млн. лв. Над 35 млн. лв. отиват за чистота на въздуха и управление на отпадъците. Подготвя се и изграждане на нови паркове - „Кукуряк“, „Овча купел“, „Въртопо“, Източен парк в район „Младост“. „Изключително важен приоритет е изграждането на нови детски градини, за което са предвидени 63 млн. лв. От бюджета на общината са осигурени над 32 млн. лв. за изграждане на 13 градини, две ясли, шест училищни сгради. Предвидени са и основни ремонти в 25 училища и детски градини“, посочи Барбалов. Общината също така е готова с проекти за седем детски градини и четири училища на обща стойност 40 млн. лв., за които е кандидатствала за финансиране от държавата. В областта на културата са предвидени средства за реставрация и консервация на минералната баня в Банкя, за проектите по реставрация на баните в \"Овча купел\" и в „Горна баня“. Започва и строителството на центъра за съвременно изкуство \"Топлоцентралата\" в района на НДК.  2,6 млн. лв. ще бъдат вложени в дигитализация и електронни услуги.", "date": "2020.01.23", "title": "20 млн. лв. повече в бюджета на София от първоначалните разчети"}
{"url": "https://www.monitor.bg:443/bg/a/view/interkonektoryt-mejdu-gyrcija-i-bylgarija-gotov-prez-oktomvri-186692", "text": "По инициатива на министър Теменужка Петкова в министерството на енергетиката се проведе среща за отчитане на напредъка по проекта за изграждане на интерконектора Гърция-България (IGB), съобщиха от ведомството. В срещата са участвали изпълнителните директори на проектната компания \"Ай СИ Джи Би\" ЕАД от българска и от гръцка страна - Теодора Георгиева и Константинос Караянакос, представители на доставчика на тръби - \"Коринт Пайпуър\", на строителя - АВАКС и на инженер-консултанта - \"Консорциум Тибей\". Петкова е призовала компаниите да работят активно и е подчертала, че завършването на изграждането на междусистемната газова връзка Гърция-България трябва да приключи през октомври тази година. По думите й въвеждането в експлоатация на проекта в синергия с Трансадриатическия газопровод е от стратегическо значение. Чрез IGB страната ни ще получава договорените 1 млрд. куб м/год. азербайджански природен газ за страната от втората фаза на газовото находище Шах Дениз, посочиха от енергийното ведомство. Представителите на \"Коринт Пайпуър\" са уверили, че производството на тръби се реализира по график. През февруари ще се осъществи доставката на необходимите тръби за изграждането на първите 47 км от интерконектора. Необходимата техника за извършване на автоматично заваряване на тръби, която ще ускори значително процеса по реализация, е доставена в Солун и предстои да се транспортира към трасето в България, казаха от АВАКС. В момента продължават да се изпълняват подготвителни дейности по трасето както на българска, така и на гръцка територия, пише в съобщението.", "date": "2020.01.23", "title": "Интерконекторът между Гърция и България готов през октомври"}
{"url": "https://www.monitor.bg:443/bg/a/view/grizman-spasi-barsa-ot-istoricheski-sram-186665", "text": "“Барселона” се измъкна на косъм от позорно отпадане в турнира за Купата на краля. Испанският шампион се наложи с 2:1 над скромния третодивизионен тим на “Ибиса”, като победният гол падна в 94-тата минута. Каталунците очакваха лесен мач на едноименния остров, известен със своя нощен живот, а не с футболния си тим. Домакините обаче бяха близко до сензацията, или поне до вкарването на мача в продължение. За тяхно съжаление “Барселона” отправи само два точни удара във вратата им, като и двата се превърнаха в гол. Герой за каталунците стана Антоан Гризман. Той изравни резултата в 72-рата минута, а в добавеното време донесе победата на „Барса“. Подобно на големия си съперник и „Реал” (Мадрид) имаше сериозни трудности. Мадридският гранд гостува на скромния “Униониста де Саламанка”, който заема 16-о място в третото ниво на футбола. Очакванията за лесен успех не се сбъднаха, като “Реал” спечели с 3:1, а до последните секунди резултатът бе само 2:1, при това с автогол на съперника. Гарет Бейл успя да открие след 18 минути игра, но в 57-ата Алваро Ромеро изравни. Пет минути по-късно “Реал” отново поведе след автогол Хуан Гонгора. В последните секунди на мача Брахим Диас оформи крайното 3:1 за столичани.", "date": "2020.01.23", "title": "Гризман спаси „Барса“ от исторически срам"}
{"url": "https://www.monitor.bg:443/bg/a/view/otmyshtenieto-na-bivshata-186659", "text": "75-годишният пенсионер Алън Хател се опитва да докаже, че е жив, след като бившата му жена сложила надгробна плоча с неговото име. \"Хората мислят, че съм мъртъв. От месеци приятелите не ми звънят. Бях много объркан какво става, но накрая видях собствения си надгробен камък\", разказа мъжът от Шотландия, пише Daily Mail. Надгробната плоча била поставена в гробищния парк \"Newmonthill\" във Форфар без негово знание. Той твърди, че бившата му съпруга, с която са разделени вече 26 години, е купила парцела и е поставила плочата с намерението двамата да бъдат погребани един ден заедно. На черния мрамор са изписани имената на двамата.  \"Да разбереш, че имаш надгробен камък, докато си все още жив, не е нещо, което се случва всеки ден. Никога не съм казвал, че искам да бъда погребан заедно с бившата ми съпруга\", коментира Хател. Сега мъжът се опитва да поправки грешката. изпратил е молба до гробищния парк да заличи имената си от плочата и да уведоми хората и приятелите си, че е жив.", "date": "2020.01.23", "title": "Отмъщението на бившата: Жена вдигна надгробна плоча на екссъпруга си"}
{"url": "https://www.monitor.bg:443/bg/a/view/novijat-koronavirus-prenesen-ot-zmii-186669", "text": "Змиите китайски крайт и китайска кобра може да са оригиналният източник на новооткрития коронавирус, предизвикал огнище на смъртоносно инфекциозно респираторно заболяване в Китай тази зима, информира Си Ен Ен, цитирана от БГНЕС. Крайтът (Bungarus multicinctus), известен още като тайвански крайт или китайски крайт, е силно отровен вид змия, срещана в голяма част от централен и южен Китай и Югоизточна Азия. За заболяването бе съобщено за първи път в края на декември 2019 г. в Ухан, основен град в централен Китай, и бързо се разпространи. Оттогава болни пътуващи от Ухан заразиха множество хора в Китай и други страни, включително САЩ. Използвайки проби от вируса, изолирани от пациенти, учените в Китай определиха генетичния код на вируса. Патогенът, отговорен за тази пандемия, е нов коронавирус. Той е в същото семейство от вируси като добре познатия тежък остър респираторен синдром коронавирус (SARS-CoV) и коронавируса в Близкия Изток (MERS-CoV), които убиха стотици хора през последните 17 години. Световната здравна организация (СЗО) определи новия коронавирус като 2019-nCoV. Името коронавирус идва от неговата форма, която наподобява корона или слънчев ореол, когато се изобразява с помощта на електронен микроскоп. Електронно-микроскопичното изображение разкрива структурни детайли на корона, заради които е кръстен коронавирус. Коронавирусът се предава по въздушен път и инфектира предимно горните дихателни и стомашно-чревни пътища на бозайници и птици. Въпреки че повечето от членовете на семейството на коронавирусите причиняват само леки грипоподобни симптоми по време на инфекция, SARS-CoV и MERS-CoV могат да заразят горните и долните дихателни пътища и да причинят тежки респираторни заболявания и други усложнения при хората. Този нов 2019-nCoV причинява подобни симптоми като SARS-CoV и MERS-CoV. Хората, заразени с тези коронавируси, страдат от тежка възпалителна реакция. За съжаление, няма налична одобрена ваксина или антивирусно лечение за коронавирусна инфекция. Необходимо е по-добро запознаване с жизнения цикъл на 2019-nCoV, включително източника на вируса, как се предава и как се репликира, както за предотвратяване, така и за лечение на болестта. Както SARS, така и MERS са класифицирани като зоонозни вирусни заболявания, което означава, че първите пациенти, които са били заразени, са придобили тези вируси директно от животни. Това е възможно, защото докато е бил животински гостоприемник, вирусът е придобил серия от генетични мутации, които му позволяват да заразява и да се размножава вътре в човека. Сега тези вируси могат да се предават от човек на човек. Теренните проучвания показват, че първоначалният източник на SARS-CoV и MERS-CoV е бил прилеп и че палмови цивети (бозайник, произхождащ от Азия и Африка) и камили са служили като междинни домакини между прилепите и хората. В случая на коронавирусна болест през тази 2019 г., докладите посочват, че повечето от първата група пациенти, са били работници или клиенти на местен пазар на едро с морски дарове, които също са продавали преработени меса и живи консумативи, включително домашни птици, магарета, овце, свине, камили и др. като лисици, язовци, бамбукови плъхове, таралежи и влечуги. И тъй като никой никога не е съобщавал за намирането на коронавирус, заразил водни животни, вероятно е той да произхожда от други животни, продавани на този пазар. Но когато изследователите извършиха по-подробен биоинформационен анализ на последователността на 2019-nCoV, те предположиха, че този коронавирус може да идва от змии. Изследователите използваха анализ на протеинните кодове, предпочитани от новия коронавирус и го сравниха с протеиноните кодове от коронавирусите, открити в различни гостоприемници, като птици, змии, мармоти, таралежи, прилепи и хора. Изненадващо, те откриха, че протеиновите кодове в 2019-nCoV са най-сходни с тези, използвани при змиите. Змиите често ловуват прилепи в дивата природа. Докладите сочат, че змиите са били продавани на местния пазар на морски дарове в Ухан, което повишава възможността 2019-nCoV да е скочил от гостоприемни видове – прилепи – към змии, а след това и към хора в началото на това огнище на коронавирус. Как обаче вирусът може да се адаптира както към хладнокръвните, така и към топлокръвните гостоприемници остава загадка. Авторите на доклада и други изследователи предстои да проверят произхода на вируса чрез лабораторни експерименти. Търсенето на последователност 2019-nCoV при змии ще бъде първото нещо, което трябва да се направи. От избухването обаче пазарът на морски дарове е дезинфекциран и затворен, което прави предизвикателство да се проследи животното на новия вирус по-трудно. За да се потвърди произхода на вируса, е необходимо вземане на проби от вирусна РНК от животни, продавани на пазара, и от змии и прилепи. Отделно от това, отчетените констатации също ще дадат представа за разработването на протоколи за профилактика и лечение. Избухването на 2019-nCoV е още едно напомняне, че хората трябва да ограничат консумацията на диви животни, за да предотвратят зоонозни инфекции.", "date": "2020.01.23", "title": "Новият коронавирус пренесен от змии"}
{"url": "https://www.monitor.bg:443/bg/a/view/koga-i-kak-si-otmyshtava-vsjaka-zodija-186672", "text": "Колкото и да твърдим, че сме мили и добри, всички се вбесяваме понякога и сме склонни да си отмъстим. Но го правим по различен начин... Вижте какви са склонностите на всяка зодия и се пазете! В момент на яд: \"Бесен съм, ще го намушкам, ще го разстрелям, ще го прегазя с колата. Не, ще му бутна колата в пропастта, после ще го бутна и него, но след колата, за да страда повече. Даже ще го набия преди това, ще му счупя поне един крак и една ръка\". 30 минути по-късно: \"Абе какво ще се занимавам с тоя... Такъв е некадърник, че сигурно сам ще се блъсне с колата и ще си счупи ръцете и краката. Обаче ако можех да гледам...\" В момент на яд: \"Ще му съсипя кариерата, ще го разоря, ще му взема жената и къщата, и кучето ще му взема. Ще го оставя да живее в кашон на улицата\". 15 дни по-късно: \"Абе аз тоя не съм го забравил. Ще му отмъстя, когато му дойде времето... ама сега нещо съм преял и виното беше хубаво, не мога да се напрягам заради него, ще го мисля довечера. А, не, довечера ще готвя бьоф строганов... Животът е дълъг, все ще го измисля\". В момент на яд: \"Ще разкажа на всичките му приятели и познати, какъв е продажник и инфантил, колко е подмолен и двуличен. Ще му съсипя репутацията и никой повече няма да му прави услуги... Ще кажа на всички, че не го бива и в леглото. Даже ще кажа, че е свалял гаджето ми, нищо, че не е. Абе заслужава си го, даже му е малко\". 5 дни по-късно: \"Абе аз на тоя не му ли се сърдих за нещо? Ама за какво беше? Нещо ме подхлъзна май? Оф, не си спомням, я да ида да го питам какво прави. Ей, че хубаво, че пак се срещаме в тоя бар\". В момент на яд: \"Повече никога няма да му честитя рождения ден, Коледа, Великден, годишнината от сватбата. За мен този човек изобщо не съществува. И телефона няма да си вдигам като ми звъни, ще го игнорирам тотално и абсолютно до края на живота си\". 1 година по-късно: \"Абе тоя, що още не се извинил? Не вижда ли, че го игнорирам. Е, вярно, че аз не вдигам като ми звъни, но ако искаше, щеше да намери начин. Ето, прав бях да се сърдя!\". В момент на яд: \"Ще му покажа, че съм много повече от него, ама че аз съм най-добрият... Така силно ще блесна, че на него даже името ще му забравят. И той ще си го забрави, защото аз съм почти съвършен все пак!\" 1 месец по-късно: \"Какво има да се доказвам заради някакъв идиот, че аз отдавна съм се доказал. Аз блестя. Всеки ден блестя. Който не го вижда, значи е сляп!\" В момент на яд: \"Най-добре да изглежда като злополука, но без много кръв, не мога и да чистя после или пък да си разваля ноктите. Просто не го заслужава. Нещо да му падне на главата? Или да се подхлъзне в офиса... Ако не умре, поне всички ще му се смеят. Ще направя и клипче и ще го кача в интернет, да го видят всички!\" 3 месеца по-късно: \"Абе тия инциденти много рядко се случват... на тоя защо още нищо му няма? Според статистиката е по-често, проверих. Тия дето са я правили сигурно са допуснали грешка. Ами така е, на нищо не може да се вярва. Но все ще му се случи нещо, сигурна съм\". В момент на яд: \"Ще съм красива, направо запленяваща... и ще го подмина. Изобщо няма да го отразя, че съществува. Но пред всички, така че да видят, че за мен този човек нищо не означава... даже не съществува\". 6 месеца по-късно: \"Добре, че всеки ден съм неотразима, отмъщавам си с постоянство и ми се получава\". Резултат: Човекът може и изобщо да не е забелязал, че е игнориран и че везната е толкова прекрасна. Вероятно и останалите не са забелязали.  В момент на яд: \"Довечера се промъквам у тях с чувал и лопата. Халосвам го, завличам го в гората... А може и да го направя да изглежда като ритуално убийство, никога няма да ме хванат. Ми много ясно, аз съм най-умен\". 2 седмици по-късно: \"Ей, тия кръстове много трудно се дялкат. Обаче все ще стане, не бързам, и без това отмъщението се сервира студено\". В момент на яд: \"Ще го злепоставя, ще го унижа, ще го разплача публично, да разберат всички какъв е позьор. И на малкия пръст не може да ми стъпи!\" Същата вечер: Прави го. Публично решава да злепостави човека, като се опитва да разкаже три компрометиращи истории за него едновременно и да изтъкне, колко е повърхностен и необразован. Резултат: Никой нищо не е разбрал от историите и всички се чудят, какви ги плещи Стрелецът. Той наум: \"Ей, какъв съм добър. Така хубаво го подредих тоя. Сега всички знаят, че е идиот\". В момент на яд: \"Ще му съсипя живота – ще започна от кариерата, няма да може да си намери работа в целия Европейски Съюз, ще трябва да ходи през океана да мие чинии. Обаче ще почакам. Когато е на върха, така ще го спъна, че ще падне и ще се убие от върха на собствената си тъпота\". 3 години по-късно: \"Този пък няма ли най-накрая да го стигне тоя връх, че ми писна да чакам. Като гледам, няма нужда аз да го спъвам, той си е паднал, откакто се е родил\". В момент на яд: \"Най-голямото отмъщение е моето мълчание. Без мен да го видя, как ще разбере за новостите в ядрената физика и за тези около квантовия двигател. Обречен е без мен\". 9 месеца по-късно: \"Не че този човек ме интересува, но аз съм просветител по душа. А незнанието е най-страшното. Моята мисия е да се върна при него и да го образовам. Обречен е без мен\". В момент на яд: \"Искам да му се случат ужасни и страховити неща... Не, не, всичко се връща, не трябва да го искам. Обаче го искам. Е, то в крайна сметка си има и Бог, и Вселена, и Дядо Коледа може да има... все ще му се върне отнякъде\". 2 години по-късно: \"Абе на този, дали му се върна отнякъде? Я, да проверя в социалните мрежи, какво става. Оф, мързи ме сега да ровя, айде друг път\".", "date": "2020.01.23", "title": "Кога и как си отмъщава всяка зодия"}
{"url": "https://www.monitor.bg:443/bg/a/view/sled-pojarite-nova-smyrtonosna-zaplaha-za-avstralija-186675", "text": "След опустошителните пожари и наводнения австралийците са изправени пред нова сериозна заплаха - смъртоносни паяци, съобщиха Си Ен Ен и в. \"Дейли стар\". Пожарите са принудили опасните фуниеобразни паяци да напуснат хабитатите си. Влагата след последвалите наводнения от друга страна създава отлични условия за живот за паякообразните, които обикновено обитават влажните горски райони на Източна Австралия. Фуниеобразните паяци са сред най-опасните представителите на клас Паякообразни в света. Едно тяхно ухапване е достатъчно да причини смърт за 15 минути, припомнят експертите. От Австралийски парк за земноводни отчитат, че активността на паяците се е повишила от няколко дни и отправят призив към гражданите към по-голяма бдителност.  \"Заради скорошните дъждове и сегашните горещини фуниеобразните паяци ще започнат да се движат наоколо. Те са едни от най-опасните паякообразни на планетата и трябва да се отнесем много сериозно към заплахата, която представляват\", казва говорителят на парка Даниъл Рамзи. Призивът към гражданите да бъдат особено бдителни е отправен, след като жителка на Сидни е открила мъртъв фуниеобразен паяк в семейния басейн.", "date": "2020.01.23", "title": "След пожарите: Нова смъртоносна заплаха за Австралия"}
{"url": "https://www.monitor.bg:443/bg/a/view/oon-svetyt-e-zaplashen-ot-chetirimata-konnici-na-apokalipsisa-186660", "text": "Генералният секретар на ООН Антонио Гутериш заяви пред Генералната асамблея, че светът е изправен през заплахата на „четиримата конници на Апокалипсиса”, съобщава АП. „Виждам сред нас четирима конници – четири надигащи се заплахи, които ще подложат на опасност постигнатия напредък през XX век и ще създадат опасност за възможностите на XXI век”, заяви той. Първият конник е „високото геостратегическо напрежение”. Гутериш обърна внимание на нарастващата ядрена заплаха и подчерта, че международните конфликти предизвикват страдания сред хората. Вторият конник е климатичната криза. Според генералния секретар, средната температура в световен мащаб се е увеличила и милиони видове животни са заплашени от изчезване. Третият конник е „растящото глобално недоверие” – в световен мащаб пада доверието в политическите институции, двама души от всеки четирима живеят в страни с растящо неравенство. Все повече хора започват да се съмняват в ползата от глобализацията. Последният конник, според Гутериш, е „тъмната страна на цифровизацията”. Генералният секретар подчерта, че новите технологии се използват за престъпления, за разпалване на омраза, разпространение на невярна информация и експлоатация на хората. Четиримата конници на Апокалипсиса са споменати в „Откровение на Йоан”, 6:1-8. Те са описани като Завоевателя, Войната, Глада и Смъртта и са предвестници на Страшния съд.", "date": "2020.01.23", "title": "ООН: Светът е заплашен от „четиримата конници на Апокалипсиса“"}
{"url": "https://www.monitor.bg:443/bg/a/view/shvejcarka-naj-byrza-na-trenirovkata-po-spuskane-v-bansko-snimki-186662", "text": "Швейцарката Йохана Хехлен даде най-добро време в официалната тренировка по спускане, ден преди старта за Световната купа в Банско. Тя слезе по писта \"Марк Жирардели\" за 1:30,69 мин. Втора е Федерика Бриноне (Ит) - 1:30,79 мин., а трета изненадващо е лидерката за Световната купа Микаела Шифрин (САЩ) - 1:31,77 мин., която е най-силна в слалома и гигантския слалом. Олимпийската шампионка в спускането от Пьончан 2018 София Годжа е четвърта на 1,17 сек. от първата. От 52 заявени се спуснаха 51 скиорки, като на старт не се яви само американката Аликс Уилкинсън. Началото на тренировката бе изместен със 105 минути заради ураганния вятър сутринта под \"Тодорка\". Поривите му на моменти достигаха над 120 км/ч. По тази причина журито първо взе решение да се ползва резервния старт. След като вятърът утихна, бе решено стартът отново да е на оригиналната позиция на 2415 м надморска височина. Утре от 10.45 ч. ще се проведе и първият старт за Световната купа в Банско 2020. Той ще е в дисциплината спускане, като това е състезанието, което бе отменено през декември във Вал Д'Изер (Фр) заради лошото време. Официалното откриване на Световната купа е на 24-и от 18.15 ч. на площада в Банско. От 18.30 ч. е награждаването на призьорките от първото спускане, а от 18.45 ч. ще се проведе и тегленето на жребия за спускането на 25-и.", "date": "2020.01.23", "title": "Швейцарка най-бърза на тренировката по спускане в Банско (СНИМКИ)"}
{"url": "https://www.monitor.bg:443/bg/a/view/myj-zagina-v-katastrofa-na-stolichno-krystovishte-186654", "text": "Тежка катастрофа е настъпила днес на кръстовище между булевардите „Сливница“ и „Опълченска“. Очевидци твърдят, че има загинал. По информация от пресцентъра на Министерството на вътрешните работи два автомобила се сблъскали и вследствие на това е имало тежко пострадал човек. Според очевидци и двата автомобила се карали бързо и след като кола с марка „Мазда“ била засечена от другата, се блъснала в стълб. Потребители, съобщили за катастрофата във Фейсбук, твърдят, че има загинал. Лекари се борели за живота му в продължение на 20 мин., но не успели да го спасят. Той е бил пътник в колата, докато водачът е с леки наранявания.", "date": "2020.01.23", "title": "Мъж загина в катастрофа на столично кръстовище"}
{"url": "https://www.monitor.bg:443/bg/a/view/50-godishen-tatko-na-syd-razpravil-se-sys-syuchenik-na-dyshterja-mu-186652", "text": "Бързо производство срещу 50-годишен татко образува районната прокуратура в Пловдив. Мъжът връхлетял в пловдивско училище, за да се саморазправи със съученик на дъщеря му, съобщиха от държавното обвинение в Пловдив. Това станало на 22 януари 2020 г., когато в учебното заведение е влязъл А.П., на 50 г. Той избутал охраната и отишъл в класна стая на седми клас, след което влязъл в часа по химия и се отправил към чина на 13-годишно момче, за да иска обяснение за конфликт с дъщеря му. Въпреки опитите на преподавателката да потуши скандала, мъжът започнал да дърпа ученика за якето и да му говори на висок глас. От ръководството на училището е бил подаден сигнал на тел. 112,  мъжът е задържан за срок от 24 часа по Закона за МВР.  По бързото производство, водено от разследващ полицай при Четвърто РУ на МВР-Пловдив,  се извършват процесуално – следствени действия. Предстои 50-годишният мъж да бъде привлечен като обвиняем, уточниха от районната прокуратура в Пловдив.  ", "date": "2020.01.23", "title": "50-годишен татко на съд след саморазправа със съученик на дъщеря му"}
{"url": "https://www.monitor.bg:443/bg/a/view/nadal-pregazi-arjentinec-kirios-go-imitira-186653", "text": "Световният номер 1 Рафаел Надал се класира за третия кръг на Откритото първенство на Австралия след успех в три сета над аржентинеца Федерико Делбонис с 6:3, 7:6 (4), 6:1. Следващият му противник е Пабло Кареньо Буста. В половината на Надал е и Ник Кириос, който пък продължава напред след победа над Жил Симон с 6:2, 6:4, 4:6, 7:5. Любопитен момент привлече вниманието във втория сет, когато съдията даде предупреждение на Кириос за просрочване на времето за изпълнение на начален удар. Австралиецът реагира иронично, имитирайки някои от ритуалите точно на Надал. За Ник следва мач с Карен Хачанов, който надви шведа Микаел Имер в 5 сета - 6:2, 2:6, 6:4, 3:6, 7:6 (8). Доминик Тийм също игра 5 сета с участващия с \"уайлд кард\" представител на домакините Алекс Болт – 6:2, 5:7, 6:7 (5), 6:1, 6:2, а Андрей Рубльов продължава с отличното си представяне от началото на сезона, след като се наложи с 6:2, 6:3, 7:6 (5) над Юичи Сугита от Япония. Рубльов е в серия от 10 последователни победи. При дамите Симона Халеп се класира за третия кръг на Откритото първенство на Австралия след победа над Хариет Дарт с 6:2, 6:4. Втората в схемата Каролина Плишкова пък отстрани Лаура Зигемунд с 6:3, 6:3.", "date": "2020.01.23", "title": "Надал би лесно аржентинец, Кириос го имитира"}
{"url": "https://www.monitor.bg:443/bg/a/view/bylgarskijat-indiana-djouns-186656", "text": "Честит край на зимата mates! Може да съм natural born британец, но да не ми е името Конан Дъфи, ако не съм запомни, че в България на Атанасовден се празнува края на зимата. Well, от Атанасовден мина почти цяла седмица (отпразнувахме го юнашки с компанията от градинката пред блока, макар че до края на вечерта не успяхме да открием нито един съсед, който да се казва Атанас), следователно би трябвало времето вече да се затопля, а снегът да се топи. However, зимата тази година в България се оказа, като Brexit в UK - по принцип съществува, всичко го очакват и се надяват да мине, обаче то все не се случва. Аз макар и да нямам търпение да продължа с моите journeys around the България и да събера всичките печати от 100-те национални туристически обекта, тази седмица отново си останах на топло в къщи и се отдадох на спомени по отминалото лято. It came to my mind, че така и не Ви разказах за печат No. 20. Разказах ви за номер 19, разказах ви за номер 21, even за номер 22 обаче виж, точно за номер 20 съм пропуснал. И преди да зпочнете да ровите в списъка на 100-те НТО (by the way сайтът им е awful) ще ви разкрия, че става дума за архитектурно-исторически резерват село Боженци. Боженци е едно миниатюрно селце, което се намира между Габрово и Трявна. Основано е преди more than 600 години, според легендата, от търновската аристократка Божана. След превземането на България от турците тя е избягала със своята фамилия в Балкана (Стара планина) и се е заселила на това трудно достъпно място. As a matter of fact Боженци се намира близо до стар римски път, който свързва Дунав с Константинопол и градчетата около него винаги са се радвали на небивал разцвет в търговията и занаятчийството. Така е и с Боженци. Къщите в него са напълно authentic от периода на Възраждането и поради тази причина селото е обявено за архитектурен резерват. If I’m being honest Боженци не ме впечатли особено. Probably the reason is, че минахме оттам на връщане от Етъра. Бяхме се наситили на възрожденски къщи и на бит и култура от този период. А в Боженци обстановката е станала малко mainstream. Вярно, че къщите са много красиви, also it’s true, че калдъръмените улици допринасят за обстановката, която те кара да се чувстваш все едно си пътувал назад във времето. Обаче 90% от сатрите къщи са превърнати в къщи за гости, mate. Селото беше претъпкано с туристи, които са дошли да се напият във vintage обстановка. След като обиколихме селото за по-малко от час, разгледахме overpriced сувенири типични за всички туристически магазинчета във всяка точка на страната, решихме да седнем и да пием кафе на пясък в местната „кафеджийница“. Well, it was impossible, защото 5-те маси в заведението бяха претъпкани с минимум 40 руснаци, опитващи се да изтрезнеят от „вдъхновяващия уикенд сред природата в автентична обстановка“. За щастие механата надолу по улицата имаше достатъчно свободни маси – една шекембе чорба и 2 бири, по-късно въобще не съжалявах, че съм пропуснал bloody кафе на пясък. The point is, че истински се впечатлих от Боженци чак когато си тръгнахме оттам. Не само, защото видяхме сърна на пътя (която не се уплаши от колата ни и дори ни изгледа леко презрително, докато се опитвахме да я снимаме от почтително разстояние). I was impressed от Боженци, когато прочетох малко за историята на градчето. Most specific за известните жители на Боженци. Не, не говоря за фолклорния герой Рачо Ковача, който е считан за основател на Габрово. Става дума за една реална личност, чиято биография, обаче звучи направо фантастично. Става въпрос за историка Петър Мутафчиев. Прозвуча ви скучано, нали? Hold my beer! Петър Мутафчиев е един от най-авторитетните специалисти по история в България, also е герой от 3 войни. Роден на 4 юли 1883г., синът на известния опълченец Стоян Комитата е искал да преследва научна кариера. След като завършва история в Софийския университет, Петър Мутафчиев става уредник в Археологическия музей в София и се отдава на научна кариера. Но преди да стане един от най-уважаваните историографи на своето време има малко работа. Младият историк взема участие първо в Балканската война, а после и в Междусъюзническата. След като получава ордени „За храброст“ и „За заслуга“, Мутафчиев спечелва стипендия за специализация по византийска история и новогръцка палеография в Мюнхен. Той, обаче не успява да продължи образованието си, защото went back на фронта, за да вземе участие в Първата Световна война. Мутафчиев е офицер командващ рота в Първа пехотна софийска дивизия also known as „Желязната дивизия“. Прочетете малко за “Желязната дивизия“ и ще се убедите, че the nickname е напълно заслужен. В края на войната е ранен и получава ордени „За храброст“, „Железен кръст“ и „свети Александър“. След като участва в 3 войни, в които България няма загубена битка и успява да отвоюва по-голямата част от неосвободените си територии, но преживява Две национални катастрофи и границите на страната са отрязани again, Мутафчиев повежда битки на научния фронт. Finally, успява да продължи образованието си в Германия, връща се в София и става доцент в СУ. Later става професор, дори декан на Историко-филологическия факултет. Мутафчиев в избран за член на Българска академия на науките, почетен член на Полския исторически институт, редовен член на Македонския научен институт, почетен член на Конвента на научното общество в Деберцен (Унгария), член на Полската академия на науките и почетен доктор на Виенския университет. От 1935г. до смъртта си през 1943г. Петър Мутафчиев е главен редактор на създаденото by himself списание „Просвета“, което е едно от най-уважаваните научни издания не само в България. За по-малко от 20 години научна кариера Петър Мутафчиев не само, че се превръща в един в научен авторитет на европейско равнище. В негова основна мисия се превърща защитата на българската история от манипулации от чуждестранни пропагандни течения, целящи да оправдаят несправедливото разкъсване на територии след войните. Look mate, в периода между двете световни войни на Балканите никак не е весело. След като Османската империя се разпада, редица държави започват да ламтят за земи, подкрепяни от съответните си Patrons от Великите сили. България, която във войните неизменно се озовава от страната на булката е традиционен донор на територии. Сърбите създават псевдонаучни пропагандни теории, как Македония и Западните покрайнини, в същност не са на „татарите“, а са славянски. Гърците „доказват“ че в Беломорска Тракия никога не е имало кьорав българин и т.н. На този фон България като победена държава никак не се приема за достоверен източник на исторически данни. Не и при професор Мутафчиев. This guy с брилянтните си научни трудове успешно защитава интересите на България на историческия фронт. Tanks to him бруталните асимилационни кампании върху българите останали поданици на съседните ни страни, не остават незабелязани. Книгите, есетата му и речите му, както и фундаменталния му труд „История на българския народ“ остават най-голямото оръжие за запазване на българското самосъзнание all over the world. Until, of course the communists идват на власт. Цялата борба за защита на неосвободените български територии отива по дяволите заради панславянската доктрина, която Съветския съюз налага на Балканите, а българските комунисти безропотно защитават. Петър Мутафчиев however продължава да помага за съхранението на българския дух, дори след смъртта си. Той е баща на известната писателка и историк Вера Мутафчиева. Ако сте фенове на „Game of Thrones” със сигурност ще харесате и нейния роман „Случаят Джем“ – вярно, че няма дракони, но е по-як, защото всичките герои са реални личности. Приключенията на Санса Старк и Тирион Ланистър звучат като рекламен блок за кухненско ренде в сравнение със съдбата на брата на Султан Баязид II and the mind-blowing is, че историята е истинска. Well, това е Петър Мутафчиев – професор по история, който е ветеран от войната. Нещо като Индиана Джоунс, само че без ridiculous шапка и камшик. И ако Индиана Джоунс преди време беше обявен за втория най-велик измислен герой (след Шерлок Холмс indeed) в света, то Петър Мутафчиев остава истинския герой, който е слабо известен дори в собствената си родина. С помощта на пушката и най-вече на писалката, този човек actually успява да освободи повече българска територия от всички държавни ръководители през новата ни история, взети зедно.", "date": "2020.01.23", "title": "Българският Индиана Джоунс"}
{"url": "https://www.monitor.bg:443/bg/a/view/silvija-petkova-ni-prenasja-v-sveta-na-hari-potyr-186647", "text": "Актрисата Силвия Петкова, която си спечели стабилна фен база с участието си в сериала „Пътят на честта“, дава гласа си назаем за една от най-популярните истории в света. Тя ще озвучи на български език поредицата на Джоан Роулинг „Хари Потър“. Аудио книгата ще се появи в стрийминг компанията Storytel. „Щастлива съм, че ставам част от любимия вълшебен свят вече на няколко поколения. да бъда гласът, който ще пренесе слушателите във вълшебния свят на обичания магьосник“, коментира Петкова. Премиерата на аудио книгата ще съвпадне с 20-годишнината от издаването на „Хари Потър и философският камък“ на български език и с навършването на 12 месеца от появата на Storytel у нас.  ", "date": "2020.01.23", "title": "Силвия Петкова ни пренася в света на Хари Потър"}
{"url": "https://www.monitor.bg:443/bg/a/view/mtsp-shte-finansira-proekti-za-modernizirane-na-socialni-uslugi-s-1-45-mln-186658", "text": "Фонд „Социална закрила“ към Министерството на труда и социалната политика набира проектни предложения за модернизация и подобряване на материалната база на социални услуги и в подкрепа на социални предприятия, които ще се финансират през 2020 г. Проектите ще се финансират в две направления. По Компонент 1 ще се осигуряват средства за закупуване на оборудване или обзавеждане, както и строително-монтажни/ремонтни дейности на материалната база на социални услуги. Общият финансов ресурс за всички проекти по това направление е до 1 450 000 лв., завиха от социалното министерство. Могат да кандидатстват както доставчици на социални услуги, така и общини. Крайният срок за кандидатстване е до 17:30 ч. на 31.03.2020 г. Всяко проектно предложение за оборудване или обзавеждане се финансира от фонда с до 36 000 лв. с ДДС и най-малко 10% от общия бюджет е съфинансиране от кандидата. Проектните предложения за строително-ремонтни/монтажни работи се финансират от ФСЗ с до 50 000 лв. с ДДС. Съфинансирането от кандидата е най-малко 10% . Компонент 2 е насочен към подкрепата на социални предприятия при изграждане на партньорства, обмяна на опит и популяризиране на добри практики. Допустими кандидати са социални предприятия, вписани в Регистъра на социалните предприятия по Закона за предприятията на социалната и солидарна икономика. Общ финансов ресурс за всички проекти по Компонент 2 е до 50 000 лв. Всяко проектно предложение се финансира от ФСЗ със средства до 10 000 лв. с ДДС. Крайният срок за кандидатстване е до 17:30 ч. на 30.04.2020 г. След оценяване и класиране проектните предложения с най-висока обща оценка ще бъдат предложени на управителния съвет на ФСЗ за одобряване на финансиране. Управителният съвет ще извърши одобряване с решение, което ще се оповести на интернет страницата на Фонд „Социална Закрила.", "date": "2020.01.23", "title": "МТСП ще финансира проекти за модернизиране на социални услуги с 1,45 млн."}
{"url": "https://www.monitor.bg:443/bg/a/view/bylgarinyt-e-gotov-da-kupuva-skypi-malini-186299", "text": "Това е той: Николай Вълканов е анализатор и управител на ”ИнтелиАгро” - НПО за устойчиво и конкурентоспособно земеделие. - Интели фреш е най-големият форум в страната за производство и реализация на полски плодове и зеленчуци. Целта ни е да съберем веригите и други активни и международни търговци с производителите.    - Резултатите от първите две издания на форума показват, че всеки пети участник в него, благодарение на срещите, които е осъществил, е реализирал пазарни сделки. Това лято го видяхме. Най-качествените череши и малини, произведени от наши участници, бяха на щандовете на големи търговски вериги. Малините бяха красиви, едри, здрави, трайни, вкусни и искрящи, да ти се иска да ги купиш.  - Известна маркетингова агенция ще представи потребителските нагласи в сектора на пресни плодове. За това, че българинът все повече търси качество и вече не цената е определящият фактор. Това е знак за земеделците, че по-големите инвестиции, които ще направят, ще им се отплатят.  - Има данни, които сочат, че 60% е българска продукция във веригите. Трябва да сме честни, защото не можем да стигнем до 100%. От друга страна, чрез търговските вериги може да се стигне до външни пазари. За тази цел трябва да се положат усилия и да се отговори на изискванията за обем и сертификати.    - Разбира се, такива продукти са чарът на всяко населено място. Но мисля, че засега такова нещо едва ли би се случило в България. Но бих предложил друга идея. Пак във Франция има киоски с различни отделения, при нужда и хладилници. Местните фермери зареждат веднъж в седмицата с череши, лук, мляко, яйца. Изписваш номера на стоката, пускаш парите и получаваш местно произведена храна.  - Виждал съм и в кампуса на университета. Това е удобно и за фермерите, защото лично да продаваш е твърде скъпо и загуба на време. Именно това е пример за къса верига на доставка.    - Но има и увеличение на клиентите на специализираните магазини, не всички купуват от веригите.    - Германия си остава най-големият вносител на пресни плодове. Ние ще представим анализ за пазара на домати, череши, кайсии на европейския пазар, който участниците във форума ще получат. Също така на събитието ще има гости от Италия и Холандия, които ще представят модерните и търсени сортове, така че фермерите да се ориентират в какво да инвестират. Ще участва и най-големият преработвател на плодове в България - Микеле Санторели.", "date": "2020.01.23", "title": "Българинът е готов да  купува скъпи малини "}
{"url": "https://www.monitor.bg:443/bg/a/view/po-10-godini-zatvor-i-globi-po-100-000-leva-za-mejdunarodni-narkotrafikanti-186645", "text": "Предадените на съд за контрабанда на над 16 тона прекурсори и материали за производство на синтетична дрога двама чужденци, 51-годишният гражданин на Кралство Нидерландия Роберт Писени и 56-годишният белгиец Курт Миделдорп, бяха признати за виновни и осъдени ефективно от Варненския окръжен съд. Престъплението по член 242, ал. 4 от НК, извършено в съучастие и като продължавано деяние, е особено тежък случай и в особено големи размери. Двамата участници в схемата за контрабандата от Азия и Латинска Америка през пристанище Варна-Запад за Европейския съюз получиха наказание по 10 години лишаване от свобода. С присъдата на Варненския окръжен съд всеки от тях ще плати и глоба по 100 000 лева. Чужденците са осъдени да платят и равностойността на липсващия предмет на контрабандата в размер на над 5,5 млн. лева. В тяхна тежест са и направените разноски по делото. Осъдените остават в затвора, след като съдебният състав потвърди мерките им за неотклонение „Задържане под стража“. Досъдебното производство под надзора на Окръжната прокуратура във Варна с двама наблюдаващи прокурори започна на 10 февруари, 2017 г. по сигнал на  служител на Митница Варна. По метода анализ на риска е била извършена проверка на контейнер на Пристанище „Варна-Запад“, пътуващ с кораб от Лаос през Виетнам и Варна с крайна точка Холандия. По документи съдържанието на контейнера било декларирано като 14 400 литра почистващ препарат за прозорци. След лабораторен анализ се оказало, че 5 000 литра от стоката е пиперонилметилкетон /РМК/, като веществото е директен прекурсор за производство на синтетичен наркотик MDMA. Прекурсорът е предназначен за действащи нелегални лаборатории на териториите на Холандия, Белгия и Великобритания, където се произвеждат тъй наречените таблетки „екстази“, предназначени за пазара на синтетична дрога на територията на Европейския съюз и Азия. Задържаното количество, предмет на контрабандата, е 16 тона и 222 кг. Стойността му се изчислява на  близо 226 млн. лева. Случаят със засечения контейнер с прекурсор на варненското пристанище бе изпратен до Евроджъст, като българската прокуратура потърси и получи съдействие с молби за правна помощ в Белгия и Холандия. По линия на трансграничното наблюдение са били установени участниците в контрабандата. На координационна среща през април 2017 г. с участието на Интерпол и властите в Холандия, Белгия и Великобритания е било договорено контейнерът да бъде „пропуснат“ с цел осъществяване на контролирана доставка. Уведомени са със съдействието на ВКП правосъдните органи на всички държави по пътя на контролираната доставка. Следва втора среща през май 2017 г., в Евроджъст в Хага, след като постъпва информация, че на 30 май на Порт Варна-Запад се очаква 20-футов контейнер от Шанхай, който превозва по документи 10 457 кг, стеаринова киселина. Контейнерът е предназначен за Кралство Нидерландия, а организатори на канала от Китай през България за Холандия са същите чужденци. За организацията на канала е отговорен холандският гражданин Роберт Писени. Логистиката - намирането на подставени лица, фирми и транспорт за Холандия, е поверено на живеещия в Бургас белгиец Курт Миделдорп, който осъществява подкрепа на територията на България. Доставката на контейнера със стеаринова киселина било проконтролирано до разтоварването му в  софийски склад. При последвалия на по-късен етап оглед се установило, че 350 кашона от общо 485 са различни по размери и цвят и съдържат 7 тона и 525 кг. алфа-фенилацетоацетамид. Това е препрекурсор за производство на амфетамин АРАА. Действията на двамата организатори на канала се наблюдавали от българските и партньорските служби. Получена е и информация, че Писени подготвя за транспорт и контейнер с 1 тон и 300 кг кокаин от Колумбия през Перу до Порт Варна-Запад. За уточняване на важни детайли участниците в престъпната мрежа по доставката на кокаина са привикани на среща в испанското имение на Писени. Действително във Варна пристигнал контейнер от Перу, деклариран като течен кози тор. Съдържанието по документи отговаряло на действителното, с което бил тестван каналът за кокаин, както и за създаването на добра митническа история. На 16 март 2018 г. пристига нов контейнер от Китай, в който сред превозваната по документи стеаринова киселина, са открити 4 тона и 400 кг. от прекурсора АРААN (алфа-фенилацетоацетонитрил), който също се влага в директното производство за амфетамини. На 7 юни 2018 г. Р. Писени пристигнал в България за среща с Миделдорп и български гражданин. Трябвало да бъде обсъдено изпращането на последната  доставка на прекурсора АРААN за Испания. На срещата бил коментиран и адресът на получателя, както и бъдещи доставки на прекурсори, препрекурсори от Азия и на кокаин от Латинска Америка. Срещата е документирана от българските власти и лицата са задържани. Още същия ден Писени и Миделдорп са привлечени към наказателна отговорност за продължавано престъпление след сговор помежду си, чрез използване на документи с невярно съдържание и пренасянето пред границата на Република България, без знанието и разрешението на митническите власти, над 16 тона прекурсори. При разследването стана ясно, че двамата се запознали чрез техни общи познати от криминалния контингент. Писени контролирал нелегални лаборатории за производство на синтетични наркотици, като суровините за него набавял от директни производители в страни от Азия. Успял да изгради и контакти със страни от Латинска Америка, откъдето искал да доставя големи количества кокаин. Трескаво търсел морско пристанище в Европейския съюз, където под прикриващ товар, да пристигат контейнери със забранените вещества от третите страни. Давал си е ясно сметка, че трябва да бъде преодоляна външна граница на ЕС. Мидедорп вече се бил установил да живее в България, като използвал контакта си с българка, с която се запознал в белгийски затвор, където тя била осъдена за трафик на хора. Там той пък изтърпявал присъда за международен трафик на 1 тон кокаин. След освобождаването им двамата заживели в Бургас, регистрирали и фирма. Белгиецът и нидерландецът общували помежду си с висока степен на конспиративност. Използвали устройства за криптиран чат, в който след получаване на съобщението, то автоматично се изтривало. И двамата са осъждани в държави от Европейския съюз. Курт Миделдорп участвал в международен трафик на наркотици, като първата му присъда в Белгия е през 1988 г. Търпял е ефективна присъда от 7 години затвор за внос на 1 тон кокаин през пристанище в Антверпен. Роберт Писени пък е част от европейския криминален контингент още от 1989 г. Осъждан многократно - на 3 години лишаване от свобода за участие в престъпна организация, извършваща преднамерени действия по Закона за опиатите и за опиума, както и на 2 години - за документни фалшификации и измами в съучастие.", "date": "2020.01.23", "title": "По 10 години затвор и глоби по 100 000 лева за международни наркотрафиканти"}
{"url": "https://www.monitor.bg:443/bg/a/view/spasiha-jivota-na-bolen-ot-koronavirus-186648", "text": "Китайските медици са разработили успешен метод за лечение на пневмонията от нов тип, предизвикана от коронавируса 2019-nCoV по метода на екстракорпоралната оксигенация, предадоха световните медии. Агенцията цитира съобщение на информационния портал \"Сина\". Методът представлява извънтелесно насищане на кръвта с кислород. Той успешно е бил изпробван в град Ухан, в провинция Хубай, откъдето тръгна заразата. Благодарение на новия метод медиците са успели да спасят живота на 53-годишен мъж, който се е намирал в критично състояние. Понастоящем медицинските му показатели са стабилизирани и здравословното му състояние продължава да се подобрява. В скоро време на пациента може да му бъде вдигната карантината.", "date": "2020.01.23", "title": "Спасиха живота на болен от коронавирус "}
{"url": "https://www.monitor.bg:443/bg/a/view/bez-taksi-za-bg-studenti-ot-shest-dyrjavi-186655", "text": "Без такси ще бъдат новоприетите български студенти от шест държави. Кабинетът реши от следващата учебна година за своето обучение да не плащат живеещите в българската диаспора в Албания, Косово, Молдова, Северна Македония, Украйна и Сърбия. Новоприетите ще получават и стипендия от 240 лева през първата година на следването си, а през следващите години, ако имат успех над Добър 4.00. Студентите от българските диаспори ще бъдат улеснени и при кандидатстването си в роден вуз. Към момента за част от специалностите при балообразуването се изисква и оценката от държавния зрелостен изпит по български език и литература. Ако в дипломата за средно образование на кандидата няма оценка от матурата, по решение на Академичния съвет на висшето училище вместо нея за балообразуваща може да бъде взета оценката от държавен зрелостен изпит по съответния чужд език, изучаван в държавата, и оценката от успешно положен тест по български език. Тази възможност ще важи за кандидат-студенти, които през последните 3 години на обучението си са били ученици в чуждестранни училища. 100 лв. трета стипендия за отличните ученици, станали студенти в приоритетна специалност, предвижда друго решение на Министерски съвет. Тя ще е допълнителна към другите две, които и сега могат да получават от съответното висше училище - за успех или доход, както и за отличен успех, при условие че се обучават в едно от 36-те приоритетни професионални направления. Новите стипендии ще се отпуска на завършилите училище с високи резултати на държавните зрелостни изпити и избрали да следват педагогически, физически, химически и инженерни науки или друго важно за икономиката направление. По 100 лв. месечно могат да получават и студентите, които са сред първите 10 процента с най-високи оценки на изпита по БЕЛ за страната, а на втория ДЗИ резултатите им са над средните за страната. Студентите с резултат средния за страната успех по БЕЛ и са сред 30-те % с най-високи резултати на втори ДЗИ по „Математика“, по „Физика и астрономия“ или по „Химия и опазване на околната среда“ също ще получават стипендия. По 100 лева ще могат да получават и студентите, които се обучават и по защитената специалност „Хидростроителство“ от професионално направление „Архитектура, строителство и геодезия“. Ще бъдат увеличени и средствата за издръжка на студентите във висшите училища, които подготвят кадри, необходими на пазара на труда и по професии, за които се очаква бъдещ недостиг. Сред тях са педагогическите професионални направления, както и математически, компютърни инженерни, природни и аграрни науки. Увеличават се средствата и за студенти в някои хуманитарни науки, сред които „Филология“, „История и археология“, „Философия“, „Религия и теология“, „Психология“, „Социални дейности“, „Право“ и др.", "date": "2020.01.23", "title": "Без такси за БГ студенти от 6 държави "}
{"url": "https://www.monitor.bg:443/bg/a/view/obviniha-trima-rusnaci-v-opit-za-ubijstvo-na-emilijan-gebrev-i-sina-mu-186650", "text": "Трима руски офицери от руското военно разузнаване (известно преди като ГРУ) са обвинени в опит за убийство на оръжейния бос Емилиян Гебрев, сина му и още един човек с инициали В.Т. Това съобщиха в четвъртък от пресцентъра на прокуратурата. Според информацията, съобщена от държавното обвинение тримата руснаци са обвинени за това, че в периода от 28 април до 4 май 2015 г., в София, са направили опит умишлено да умъртвят пострадалите лица по начин и със средства, опасни за живота на мнозина, като деянието е извършено чрез интоксикация с неидентифицирано вещество с фосфороорганичен характер /ФОС/. В съобщението е посочено още, че Софийска градска прокуратурата е издала Европейски заповеди за арест за всеки от обвинените, както и молби за международно издирване с цел арест и последваща екстрадиция. Освен това тримата са обявени в Шенгенската информационна система и в МОКП-ИНТЕРПОЛ - с червена бюлетина. Малко след публикуването на съобщението на прокуратурата разследващият журналист Христо Грозев публикува в Туитър пост, че тримата офицери от ГРУ са се сдобили с обвинения след разкритията на сайта „Belingcat”. Грозев е част от екипа на изданието, което първо разкри, че елитните руски части стоят зад опита за покушение на оръжейния търговец, сина му и търговския директор на ЕМКО. В последните няколко години Гебрев е пионка на укриващия се в Белград подсъдим банке р Цветан Василев. Аферистът и оръжейният търговец играят в тандем с цел да отмъкнат под носа на държавата военния завод „Дунарит“, купен с пари на вложителите в КТБ. Тъй като врътките им засега обаче удрят на камък, двамата са измислили схема, при която завода се контролира от Гебрев и се източва в полза на Василев и руските му ментори, с ред които и кремълския олигарх Константин Малофеев.", "date": "2020.01.23", "title": "Трима офицери от ГРУ с обвинения за отравянето на оръжейния бос Гебрев (ОБНОВЕНА)"}
{"url": "https://www.monitor.bg:443/bg/a/view/producentite-ot-universal-provalili-doktor-dulityl-186597", "text": "Някои от най-безумните сцени в „Доктор Дулитъл“ са поръчани на режисьора Стивън Гейгъл от продуцентите от Universal. Това разкри в свой репортаж The Wall Street Journal. Вярва се, че именно тези изисквания са довели до близо едногодишното забавяне на премиерата на първия филм на Робърт Дауни Джуниър, след като актьорът остави завинаги зад гърба си костюма на Железния човек. Сред сцените, които от Universal са настояли да бъдат реализирани допълнително, е тази, в която драконоподобно създание се изправя пред свитата другари по пътя им към намирането на заветното лекарство за английската кралица. За тези, които все още не са имали възможност да изгледат „Доктор Дулитъл“ няма да издаваме прекалено, но ще споменем, че във въпросните кадри Дауни Джуниър вади гайда от ректума на животното. Други подобни откровено просташки шеги също са били наложени на заглавието от Universal, пишат от WSJ. Според статията от студиото се притеснявали, че „Доктор Дулитъл“ е прекалено сериозен филм (който се опита поне да разгледа и темата за справянето със скръбта) и искали да го направят по-подходящ за деца. Заради това пък фенове сега настояват да бъде представена и оригиналната версия на Гейгъл на продукцията.", "date": "2020.01.23", "title": "Продуцентите от Universal провалили „Доктор Дулитъл“"}
{"url": "https://www.monitor.bg:443/bg/a/view/gorjachkina-izravni-na-vynczun-za-svetovnata-titla-po-shahmat-186657", "text": "Александра Горячкина постигна фамозна победа с белите фигури в последната 12-а партия от мача за световната по титла шахмат при жените. Така рускинята изравни на 6:6 общия резултат от двубоя с настоящата носителка на короната Цзю Вънцзюн от Китай. 21-годишната Горячкина изоставаше с 5:6 точки преди днешната партия и се нуждаеше от задължителна победа, за да запази шансове за първа титла при жените. Рускинята успя да постигне този успех на 60-ия ход и така форсира изиграването на тайбрек по ускорен шах и блиц, който ще се проведе в петък и ще определи новата световна шампионка. Александра Горячкина се опита да бъде максимално агресивна още от началото на партията, но придоби предимство чак след 27-мия ход. Това доведе до серия от неточни ходове на световната шампионка Вънцзюн и тя нямаше никаква контраигра, с която да спре атаката на съперничката си. Мачът за световната титла по шахмат при жените се провежда в Шанхай и Владивосток, а наградният му фонд е 500 000 долара. /БТА", "date": "2020.01.23", "title": "Горячкина изравни на Вънцзюн за световната титла по шахмат"}
{"url": "https://www.monitor.bg:443/bg/a/view/deca-zaginaha-v-tejka-katastrofa-s-avtobus-v-germanija-186643", "text": "Две 8-годишни деца загинаха при катастрофа с училищен автобус край Айзенах, Германия. Петнадесет ученици бяха ранени, а шофьорът на превозното средство е в тежко състояние. В автобуса е имало 22 деца на възраст между 8 и 11 години, които е трябвало да отидат на училище. Инцидентът е станал тази сутрин в източната провинция Тюрингия. Според местната полиция, пътят е бил много заледен и шофьорът на автобуса е изгубил контрол върху управлението на автобуса и той се е преобърнал в поток, течащ в долчинка край пътя. В същото време стана известно, че в друга немска провинция - Бавария, също е станала катастрофа с училищен автобус - ранени са били 9 от малките пътници. Превозното средство е излязло от пътя и се е забило в крайпътно дърво. Пострадалите са настанени в местна клиника, няма опасност за живота им.", "date": "2020.01.23", "title": "Деца загинаха в тежка катастрофа с автобус в Германия"}
{"url": "https://www.monitor.bg:443/bg/a/view/sydjat-biznesmen-za-150-leva-podkup-na-pytja-186642", "text": "Окръжната прокуратура във Варна предаде на съд 44-годишният земеделски производител Димитър Г. за подкуп от 150 лева, които дал на полицейски служители, за да не бъде проверен за употреба на алкохол. Престъплението по член 304 „а“, във връзка с член 304, ал. 1 от НК е извършено в изпитателния срок на предходно осъждане за шофиране след употреба на алкохол. На 9 септември 2019 г. 44-годишният бизнесмен управлявал автомобила си в град Бяла, където бил засечен да шофира с висока скорост. След преследване от служителите на реда, той отбил колата си и спрял. При разговора с него един от полицейските служители усетил силен мирис на алкохол. Той уведомил Димитър, че ще бъде тестван за наличие на алкохол и наркотични вещества, но той отказал. След това се приближил до патрулната кола, където двамата служители проверявали документите му и поискал „да оправи нещата“, бръкнал в джоба си и хвърлил две банкноти  от 100 и 50 лева на пода на патрулката, като попитал дали парите стигат. Веднага е задържан от полицейския патрул с мярка за неотклонение „Задържане под стража“. След приключване на досъдебното производство е приведен в затвора във Враца. Димитър е осъждан два пъти -  веднъж за хулиганство и втория път през април 2018 година за шофиране с над 1,2 промила алкохол в кръвта. След споразумение тогава му е определено наказание от 6 месеца лишаване от свобода, отложено с 3-годишен изпитателен срок. Сега, ако бъде признат за виновен от Варненския окръжен съд, може да получи наказание до 10 години лишаване от свобода и глоба до 15 000 лева.", "date": "2020.01.23", "title": "Съдят бизнесмен за 150 лева подкуп на пътя "}
{"url": "https://www.monitor.bg:443/bg/a/view/prodyljava-bitkata-za-spasjavaneto-na-rodilkata-ot-silistra-186646", "text": "35-годишната жена, която бе транспортирана по спешност с хеликоптер на ВМС от УМБАЛ Силистра в Клиниката по анестезиология и интензивно лечение (КАИЛ) на УМБАЛ „Света Марина“ във Варна с работна диагноза - HELLP синдром, мозъчен инфаркт, кома, множествена органна недостатъчност, продължава да е в тежко състояние. Жената е след 4-та бременност и второ преждевременно раждане, като е постъпила в болница няколко дни след последното раждане, след като се е почувствала зле, станала объркана и унесена, пожълтяла, започнали гърчове, което е наложило спешни мерки и транспортирането й до Варна. В момента е в тежко състояние, дълбока кома, глазгоускакома скала - 3 т, чернодробна недостатъчност и дихателна недостатъчност. Лечението продължава, съгласно работните диагнози и динамичните изменения в състоянието, обясни проф. д-р Вилиян Платиканов, началник на КАИЛ в УМБАЛ „Св. Марина“ във Варна. На 20 януари с вертолет AS 565MB Panther от състава на ВМС , по молба до Началника на отбраната с искане на д-р Даниела Костадинова – директор на МБАЛ Силистра , 34-годишната жена, която е изпаднала в кома, поради възникнали след раждането тежки и непредвидими усложнения, довели до полиорганна недостатъчност, се наложило използването на въздушен транспорт, уточниха ситуацията от ВМС. По време на полета вертолетът е бил оборудван с реанимационно медицинско оборудване, предназначено за използване при изпълнение на задачи за авиомедицинска евакуация, а животът на родилката е бил поддържан от съпровождащия я на борда доктор Стефан Тодоров от MБАЛ-Варна към ВМА. Екипажът на вертолета, изпълнил задачата е бил под командването на капитан Атанас Георгиев с втори пилот капитан Христо Радкев, борден авиомеханик - капитан Хараламби Сертев и бордови лекар, д-р Стефан Тодоров.", "date": "2020.01.23", "title": "Продължава битката за спасяването на родилката от Силистра  "}
{"url": "https://www.monitor.bg:443/bg/a/view/orlando-blum-slaga-koronata-na-princ-hari-v-parodien-serial-186644", "text": "Актьорът Орландо Блум ще озвучи принц Хари в пародиен анимационен сериал, който ще се върти около британското кралско семейство. Рисуваната поредица ще носи името „Принцът“ и е продуцирана от стрийминг платформата на HBO. Сюжетът на сериала ще се съсредоточи върху това как 6-годишният принц Джордж, синът на херцозите на Кембридж принц Уилям и съпругата му Катрин, вижда кралското семейство. Сред изобразените персонажи ще бъдат неговите чичо и леля - принц Хари и Меган Маркъл. Продуцент и сценарист на поредицата е Гари Джанети, известен с работата си по ситкомите \"Семейният тип\", \"Злобари\" и \"Уил и Грейс\". Сериалът ще бъде разпространен от новата стрийминг платформа HBO Max, която ще стартира през месец май.", "date": "2020.01.23", "title": "Орландо Блум слага короната на принц Хари в пародиен сериал"}
{"url": "https://www.monitor.bg:443/bg/a/view/nad-1-mlrd-leva-sa-investirani-v-pirinsko-ot-evrfondovete-186633", "text": "   За последните 6 години над 1 млрд. лв. по всички европейски фондове са договорени за изпълнението на проекти на територията на Благоевградска област.    За последните 6 години над 1 млрд. лв. по всички европейски фондове са договорени за изпълнението на проекти на територията на Благоевградска област. Инвестициите са от началото на програмния период до края на 2019 г. Това стана ясно днес по време на пресконференция на Областен информационен център – Благоевград, на която беше представена информация за напредъка по изпълнението на програмите, финансирани с европейски средства, на територията на Благоевградска област.    Тази стойност на договорените средства поставя областта на 2-ро място по размер на привлечени инвестиции, веднага след София – град, сред всичките 28 области в страната. Повече от половината от тези средства – 742 502 906 лв., са договорени за изграждането на АМ „Струма“  - за отсечката от 12,6 км. от  Благоевград до Крупник (ЛОТ 3.1), отсечката от 24 км. от Кресна до Сандански (ЛОТ 3.3) и тунел „Железница“.    Дори и извън сумата за АМ „Струма“ обаче, средствата, привлечени за инвестиции по останалите Оперативни програми – 454 144 282 лв., нареждат Благоевград на престижната 9-та позиция веднага след доста по-големи и развити градове като Пловдив, Бургас, Стара Загора, Варна, Русе и Плевен. Справката на ОИЦ - Благоевград показва, че най-много средства в региона са успели да привлекат трите големи общини - Благоевград, Гоце Делчев и Петрич. Благоевград – близо 80 млн. лв., Петрич - 51 млн. лв. и Гоце Делчев – малко над 47 млн. лв. Най- голямата част от тези средства са отпуснати по ОП „Региони в растеж“, но въпреки това, активността на общините по останалите програми не е намаляла и там се изпълняват проекти по всички Оперативни програми. Двете по-малки общини – Сандански и Разлог, също са се възползвали максимално от възможностите на ОП “Региони в растеж“, както и от тези на Програмата за развитие на селските райони. Бизнесът в тези общини също активно е работил с програмите, финансиращи работодателите – ОП “Иновации и конкурентоспособност“ и ОП “Развитие на човешките ресурси“. Община Банско, като община с по-специфична характеристика на развит курорт с национално значение, нямаше възможност да се включи активно нито в ОПРР, нито в селската програма. Много малък е приносът и на ОПРЧР. Най-голямата сума европейски средства, която  е влязла в Банско през този програмен период, е за водния цикъл – около 26 млн. лв. от ОП „Околна среда“. От по-малките общини, през периода 2014-2020 г., най-активна е била и най-успешно е работила с европейските проекти община Белица. Въпреки че общината не може да участва в програмите, финансиращи големи градове – ОПРР, ОПОС и ОПИК, тя се е възползвала максимално от Програмата за развитие на селските райони – близо 13 милиона са влезли в общината по тази линия. Над милион са привлечени и от Програмата за развитие на човешките ресурси. Белица е от малкото общини, които имат проекти по ОП „Наука и образование за интелигентен растеж“. Там се изпълнява също и един от много малкото проекти в областта по Програмата за морско дело и рибарство. Община Симитли също е привлекла значителен ресурс от близо 15 млн. лв., като по-голямата част от тези средства отново идват по линия на селската програма. В Гърмен и Сатовча са инвестирани по около 11-12 млн. лв., а останалите общини в Пиринско – Якоруда, Струмяни, Хаджидимово и Кресна, са с под 10 млн. лв. Интересно е да се отбележи, че в Хаджидимово, по-активни са били от частния бизнес, тъй като най-голямата част от средствата тук са предоставени от програмата за бизнеса – „Иновации и конкурентоспособност“. До края на 2019 г. 108 от всичките 753 проекта в област Благоевград вече са приключени успешно, а 635 продължават да се изпълняват като 47% от привлечената безвъзмездна финансова помощ по тях вече е разплатена. Изпълнението на всички проекти трябва да приключи до края на тази година – последната за настоящия програмен период, като разплащането може да се разсрочи най-късно до 2022 г.", "date": "2020.01.23", "title": "Над 1 млрд лева са инвестирани в Пиринско от еврфондовете"}
{"url": "https://www.monitor.bg:443/bg/a/view/pokorihme-berlin-s-bylgarska-roza-186301", "text": "На фона на огромната шумотевица, човешка гмеж, омайващи аромати на невероятни гозби от цялата планета българският щанд на Зелената седмица в Берлин се превърна в истински хит. Това стана по време на най-престижното изложение на храни в света, което се проведе в средата на януари. Ансамбъл Българе буквално хипнотизира минаващите посетители с хоро. Любопитните хора спираха и правеха лайфове с телефоните. Германската министърка на земеделието Юлия Клокнер, която дойде в ранни зори на щанда, остана много по-дълго от предвиденото по протокол време. След като получи традиционния подарък от министъра на земеделието Десислава Танева - кошница от български продукти, Клокнер се запъти към следващия щанд. Тя обаче буквално направи кръгом, щом започна българското хоро. Изгледа цялото изпълнение с видимо удоволствие и едва тогава тръгна. Народните ритми и танци, разбира се, са част от програмата на всяка страна да привлича вниманието на хилядите посетители, които минават в огромните палати на международния панаир. Може да се каже, че Зелената седмица е събрала миризмите, ароматите, екзотиката и вкусовете на цялата планета. Тогава, може ли една малка страна като България да бъде забелязана на фона на мощни държави, които по традиция държат цяла палата на Зелената седмица? Или Полша, чиито щандове пращят от колбаси, всякакви меса и сирена? Да не говорим за Холандия, която събира погледите на всички минаващи с плетеници от гроздове домати посред зима, отгледани просто в саксия. Оказва се, че може. Въпреки огромната световна конкуренция българският щанд не само не беше подминаван, както това се случваше преди петнайсетина години, а пред него се тълпяха опашки. Това, което ни направи по-различни и интересни, бяха различните биопродукти от етерични масла, мед и орехи. Оказа се, много от тях се представят за първи път на това изложение. За сведение на българския щанд участват 19 наши компании. Предлагат се биовина, вина от Южна България, традиционните български сирена, кисели млека, луканки, кашкавали. Доскоро това, с което българинът се гордееше, беше просто най-качественото розово масло. Огромен интерес на изложението обаче предизвика набор от малки ролони с розово и други етерични масла срещу стрес и против вируси. Те са производство на българска фирма и могат да се носят дори в джоба. Действат на принципа на ароматерапията, като с тях се мажат няколко точки около носа, ушите или китките, а тестовете са показали невероятни лечебни резултати. Друга българска фирма пък преставя хапове пак с розово масло и лайка, които облекчават кашлицата. За жалост ролоните не могат да се намерят на родния пазар, един от тях струва 17 евро. На щанда може да се намери и уникалната биолавандулова вода на няколко производители. Една от тях разказа, че вече са направени изпитания с български лекари, които са показали, че само няколко капки от водата в определени дози лекуват късогледство. Още един много любопитен продукт, който изкушаваше посетителите, бе маслото орех. Българската компания, която го добива, е наследила умението от френски ветеран. Възрастният човек е правил масло от орехи, чрез студено пресоване в дъбова преса като могат да произведат не повече от 1 тон на месец. Половин литър от уникалното олио се продаваше за 25 евро на изложението. Най-удивителният продукт от представените бе български мед, съдържаш розово масло и лиофилизирани листенца от роза Дамасцена. Едно бурканче от 250 гр. струва 50 евро и от няколко месеца се продава само във Франция. Вкусът и констистенцията на меда е уникална, той е много по-лек за ядене, не така плътен и ухае на роза. Любопитно е да се научи, че е направен съвместно с френски шеф готвач, който работи в ресторант със звезди Мишлен.", "date": "2020.01.23", "title": "Покорихме Берлин с българска роза"}
{"url": "https://www.monitor.bg:443/bg/a/view/rusija-skoropostijno-promenja-konstitucijata-186632", "text": "Руските депутати одобриха единодушно, след по-малко от два часа дебати, целия пакет поправки в конституцията, огласени от президента Владимир Путин само три дни преди това, предаде АФП. Проектът е одобрен на първо четене. Той разширява пълномощията на парламента и на конституционния съд, ограничава броя на президентските мандати, въвежда приоритет на основния закон над международните споразумения, сключени от Москва, и засилва социалните ангажименти на руската държава. Второто четене може да се състои още в средата на февруари.", "date": "2020.01.23", "title": "Русия скоропостижно променя конституцията"}
{"url": "https://www.monitor.bg:443/bg/a/view/barabanistyt-na-aerosmith-dade-grupata-na-syd-zagubi-deloto-186636", "text": "Барабанистът на Aerosmith Джоуи Крамър даде на съд бандата си, защото смята, че несправедливо са го изключили от редиците преди шоуто за наградите \"Грами\". В съдебния си иск Крамър изтъква, че през 2019 година е получил незначителна травма. Заради нея той временно бил преустановил репетициите и концертните си изяви с групата. През есента на миналата година отново бил готов да се присъедини към бандата, но останалите музиканти му казали, че за да го направи трябва да мине отново през прослушване, за да са сигурни, че може да свири в бандата. Припомняме че 69-годишният Крамър е един от основателите на Aerosmith преди 50 години. Според ищеца това противоречало и на условията на подписания от него договор.  Заради случилото се Крамър няма да може да участва в церемонията на \"Грами\" на 26 януари, както и на специалното шоу в чест на бандата. Барабанистът обясни, че се съди с групата не за пари, а заради лишаването от възможността да присъства на тези гастроли. Представител на Aerosmith коментира обвиненията на Крамър с обстоятелството, че барабанистът не можел да се присъедини към групата заради неговото \"емоционално и физическо състояние\". Те нямали и достатъчно време за репетиции с него, за да излезе на сцената, но не са му отказвали да присъства на церемонията на „Грами“ с тях. Съдът в Масачузетс отказа на Крамър да заеме мястото си по правен път като активен член на групата. „Поради това, че Крамър не е свирил шест месеца с бандата и липсата на достатъчно време за репетиции преди предстоящото събитие, Крамър не показва реалистична алтернатива, с която да запази бизнес интересите на групата“, заяви съдия Марк Гилдея. Aerosmith не са коментирали решението на съда, но наскоро направиха следното изявление: „Джоуи Крмаър е наш брат, неговото добруване е от основна важност за нас. Въпреки това той не е способен както емоционално така и физически да свири с бандата, както и самият той знае, през последните шест месеца. Липсваше ни и го окуражавахме да се присъедини отново към нас много пъти, но въпреки това той не се почувства готов да го направи. Джоуи изчака до последния момент да приеме нашата покана, момент, в който вече нямаме време за необходимите репетиции преди „Грами“, Aerosmith ще направят концерт по време на церемонията по раздаването на грамофончетата с най-големите си хитове и с барабанист заместник.", "date": "2020.01.23", "title": "Барабанистът на Aerosmith даде групата на съд. Загуби делото"}
{"url": "https://www.monitor.bg:443/bg/a/view/parlamentyt-na-makedonija-ratificira-chlenstvoto-v-nato-na-11-fevruari-186651", "text": "Председателят на парламента на Северна Македония Талат Джафери планира на 11 февруари да свика заседание с единствена точка в дневния ред ратификация на протокола за членство на страната в НАТО, предаде агенция МИА. На следващия ден, 12 февруари, би трябвало да се състои последното заседание на парламента, на която той ще се саморазпусне и ще бъдат обявени предсрочните парламентарни избори на 12 април. Кабинетът на Джафери съобщи за МИА, че се очаква до 11 февруари протоколът за членство в НАТО да бъде ратифициран в Испания, последната от 29-те членки на НАТО, която още не го е направила. Ако до тази дата процедурата в Испания не е завършила, ратификацията в Северна Македония ще бъде направена с отложено действие. Джафери очаква заседанието на 12 февруари за саморазпускане на парламента да приключи още същия ден, тъй като всички партии са съгласни с предсрочните избори на 12 април.", "date": "2020.01.23", "title": "Парламентът на Македония ратифицира членството в НАТО на 11 февруари"}
{"url": "https://www.monitor.bg:443/bg/a/view/remontirat-tri-stolichni-uchilishta-s-evropari-186634", "text": "Три столични училища ще бъдат ремонтирани с европари. Общината ще кандидатства за финансиране от 6,5 млн. лв. по Оперативна програма „Региони в растеж“ 2014-2020 г. С нов облик се предвижда да бъдат 28 СУ „Алеко Константинов“ в „Красна поляна“, 48 ОУ „Йосиф Ковачев“ в „Сердика“ и 1 СУ „Пенчо Славейков“ в „Оборище“. По време на строителните дейности в трите училища ще бъдат внедрени мерки за енергийна ефективност и ще бъде изградена достъпна среда. Проектите включват ремонт на инсталациите и на покрива и поставяне на нови мълниезащитни инсталации, както и облагородяване на дворовете на училищата. Като част от цялата модернизация на учебната база се предвижда и монтаж на ново оборудване и обзавеждане. Общата стойност на проектното предложение е 7,4 млн. лв. като безвъзмездната финансова помощ е 6,5 млн.лв., а останалите 942 хил. лв. ще бъдат заделени от общината.", "date": "2020.01.23", "title": "Ремонтират три столични училища с европари"}
{"url": "https://www.monitor.bg:443/bg/a/view/sofija-kupuva-elektricheski-kamioncheta-za-parkovete-186631", "text": "Столична община ще закупи две електрически лекотоварни камиончета за работа в градските паркове и градини, съобщиха от кметството и уточняват, че возилата не отделят замърсяващи газове, което подобрява качеството на въздуха. С тях ще се извършва дейности в паркове и градини на София като събирането и извозването на зелени отпадъци, доставката на дървесна и храстова растителност, инструменти при засаждане. Новите електрически камиончета ще заменят два стари дизелови автомобили, използвани досега. В момента общинското предприятие „Градски паркове и градини“ разполага с три електрически камиончета и с тях извършва дейности в парка на НДК, Борисовата градина и др.", "date": "2020.01.23", "title": "София купува електрически камиончета за парковете"}
{"url": "https://www.monitor.bg:443/bg/a/view/izobretiha-parashut-za-skok-ot-nebostyrgach-186637", "text": "Уникално ноу-хау изобретиха в Русия. Държавната корпорация „Ростех“ стартира серийно производство на парашут, с помощта на който може да се скача от небостъргач. Изобретението носи красноречивото наименования „Шанс“ и ще се използва за спасяване на хора при пожари и други извънредни ситуации във високите здания.     Според колектива, разработил парашута, той няма аналог в света. Неговата главна особеност е възможността за скок от малки височини, където стандартните парашути са безполезни. Отбелязва се, че с помощта на новата разработка дори неподготвен човек ще може да се приземи безопасно на земята. Най-ниската височина, която ще може да преодолява парашутът, ще е от 9-ия етаж. Огнеборци посочват, че в момента при екстрени ситуации във високи сгради евакуацията на хората е остатъчно затруднителна. А новият парашут значително ще облекчи работата на спасителните екипи в съвременните мегаполиси.", "date": "2020.01.23", "title": "Изобретиха парашут за скок от небостъргач "}
{"url": "https://www.monitor.bg:443/bg/a/view/nad-polovin-miliard-sa-evroinvesticiite-vyv-varnensko-186638", "text": "605 проекта на обща стойност 568 420 883 лв. са реализирани с европейски средства на територията на Област Варна от началото на настоящия програмен период (2014-2020 г.) до края на 2019 г. Това показват данните, огласени от Областният информационен център. След Община Варна, в която са инвестирани 367 771 517 лв. от европейските фондове, първенец сред малките общини в областта е Долни чифлик, където европейското финансиране е 25 381 659 лв. Третата позиция по този показател заема община Аксаково с инвестиции за 18 187 821 лв. Следват община Дългопол, където са вложени 16 649 836 лв., Суворово - с общо 11 577 140 лв. и Аврен с евроинвестиции за 9 553 388 лв. Привлечените европейски средства от 8 989 523 лв. отреждат на Девня седмата позиция, следва Провадия със 7 746 118 лв., Бяла с 6 620 114 лв., Белослав и Вълчи дол съответно с 6 472 427 лв. и 5 451 219 лв. Най-малко са европейските средства във Ветрино – 4 888 306 лв. За периода най-много проекти по европейски програми, общо 226 са осъществени на територията на Община Варна. Следват Аксаково със 70 проекта и Долни чифлик с 46. Най-малко бенефициенти има в Бяла - 14. Най-много, 218 са проектите по Програмата за развитие на селските райони, където първенец е община Дългопол с 10 701 027 лв., а най-малко са в Община Вълчи дол – 1 061 439.90 лв. 174 проекта с бенефициенти общини, фирми и НПО са финансирани по ОП „Развитие на човешките ресурси“. 122 от тях са на територията на община Варна и са на обща стойност 20 177 669 лв. Най-малко са проектите по тази програма във Ветрино – 2 за 499 994 лв. По ОП „Иновации и конкурентоспособност“ на територията на областта са реализирани 103 проекта. Най-активен е бизнесът във Варна с общо 72  бенефициента. 31 са проектите във Варненско по Програмата за морско дело и рибарство, а 20 са по ОП „Региони в растеж“. 15 са проектите по ОП за храни и/или основно материално подпомагане, като Варна и Провадия, не са получили подкрепа за „Топъл обяд“. 10 са проектите по ОП „Наука и образование за интелигентен растеж“, 5 са по ОП „Добро управление“, по ОП „Околна среда“ са 2, а само един е проектът по ОП „Транспорт и транспортна инфраструктура“. По програмата „Красива България“ във Варненска област са реализирани 21 проекта. Най-много средства са инвестирани в община Вълчи дол – 821 567 лв.,а  най-малко са в Белослав – 222 602 лв. Общините от областта са избирали като подизпълнители предимно фирми от Община Варна, а поръчките са на обща стойност 3 678 834 лв. След трите покани за кандидатстване (от 2018 г. до момента) по европейската инициатива WiFi4EU за безплатен достъп до Wi-Fi в областта са одобрени 10 общини, които са получили ваучери на стойност 15 000 евро. Това са Аксаково, Белослав, Бяла, Варна, Ветрино, Вълчи дол, Девня, Долни чифлик, Провадия и Суворово. Навсякъде точките на обществените места, на които ще бъде осигурена безжична връзка с високоскоростен WiFi, вече са уточнени, допълниха от Областния информационен център-Варна.", "date": "2020.01.23", "title": "Над половин милиард са евроинвестициите във Варненско  "}
{"url": "https://www.monitor.bg:443/bg/a/view/samolet-za-gasene-na-pojari-se-razbi-v-gorjashtata-avstralija-njama-oceleli-186641", "text": "Самолет за гасене на пожари се разби в планинска местност в австралийския щат Нов Южен Уелс. Загинали са тримата членове на екипажа, съобщиха Франс прес и Ройтерс, като се позовават на местните власти. Връзката със самолета С-130 Херкулес, който участвал в гасенето на горските пожари в района, била изгубена малко след 14.00 часа местно време /03.00 по Гринуич/. Жертвите са американци, част от специализираните пожарникарски екипи, изпратени от други държави да помогнат на Австралия в борбата с огъня. Самолетът е бил собственост на канадската компания Кулсън авиейшън. По-рано днес бушуващите в района на столицата Канбера горски пожари принудиха властите да затворят международното летище, за да запазят пистите му за само за самолетите за гасене на пламъците. Всички полети за и от Канбера бяха прекъснати към обед местно време, но терминалът не е евакуиран, посочи говорител на летището, цитиран от Франс прес.", "date": "2020.01.23", "title": "Самолет за гасене на пожари се разби в горящата Австралия – няма оцелели"}
{"url": "https://www.monitor.bg:443/bg/a/view/cyrkven-disonans-mejdu-syrbija-i-cherna-gora-186639", "text": "Сръбският президент Александър Вучич заяви днес за в. \"Блиц\", че се е срещнал с черногорския си колега Мило Джуканович в Ерусалим, но на срещата не успели да постигнат обща позиция във връзка със Сръбската православна църква в Черна гора. \"Дълго разговаряхме за положението на сръбския народ и приетия неотдавна закон за свободата на вероизповеданията в Черна гора и се съгласихме, че позициите ни по този въпрос са доста противоположни и няма възможност да се доближат. В същото време говорихме като цивилизовани и отговорни хора, даващи си сметка, че Сърбия и Черна гора не трябва да се противопоставят една на друга и трябва в най-скоро време да продължат разговорите за намаляване на напрежението и търсене на решение\", каза Вучич. Той отбеляза, че е говорил с Джуканович и за европейската интеграция на двете страни и за по-добра координация в бъдещите отношения с европейските институции. Те са се съгласили да продължат разговорите за по-голяма свобода на движението на стоки, хора и услуги в региона. Сърбия смята новоприетия закон за вероизповеданията в Черна гора за заплаха за имотите на Сръбската православна църква /СПЦ/, която действа в Черна гора паралелно с непризнатата Черногорска православна църква. Законът предизвика протести на привърженици на СПЦ в Черна гора, Сърбия и босненската Република Сръбска. От друга страна, Джуканович обвинява СПЦ в опит да запази религиозния си \"монопол\" в страната и заяви, че ще се бори за автокефалност на Черногорската православна църква по примера на Украйна.", "date": "2020.01.23", "title": "Църквен дисонанс между Сърбия и Черна гора "}
{"url": "https://www.monitor.bg:443/bg/a/view/vynshno-sys-syveti-za-pytuvane-zad-granica-zaradi-koronavirusa-v-kitaj-186626", "text": "Външно министерство излезе с 4-ри официални съвети и препоръки към българските граждани, които ще пътуват зад граница. Причината пък е разпространението на новия коронавирус от Китай.  От МВнР цитират данни на СЗО, според които 314 са потвърдените случаи на заразени с новия коронавирус (2019-nCoV) в световен мащаб. От тях 309 са в Китай, 2  - в Тайланд, 1 - в Япония и 1 - в Република Корея. Голяма част от случаите в Китай  - 270 - са в град Ухан, откъдето се счита, че е започнала епидемията. 51 заразените там са тежко болни, а двама са в критично състояние. В град Ухан се съобщава за 6 смъртни случая. По информация на българското посолство в Пекин с цел ограничаване на разпространението на епидемията от днес, 23 януари 2020 г., местните власти са забранили влизането и излизането от китайския град Ухан, смятан за огнище на заразата, включително и за чуждестранни граждани. Затворени са летищата, а градския транспорт не функционира. От външно изтъкват, че към момента на международното летище в Пекин няма въведени специални мерки, но се препоръчва пътуващите да следят официалната страница на летището за актуална информация. СЗО пък препоръчвало ограничаване на пътуването или търговията.  В тази връзка от МВнР препоръчват на нашенците, които ще пътуват зад граница, особено в рисковите дестинации. Те трябва да избягват близък контакт с хора, страдащи от остри респираторни инфекции, често да мият ръцете си, особено  след директен контакт с болни хора, да избягват контакт със селскостопански или диви животни - независимо далиса жили или умрели. Последната четвърта мярка е пътуващите със симптоми на остра респираторна инфекция трябва да практикуват \"етикет за кашлица\". Това на практика означава хората да поддържат дистанция, да покриват кашлица и кихане с тъкани или дрехи за еднократна употреба и да мият ръцете си.   \"В случай на симптоми, подсказващи за респираторни заболявания преди, по време или след пътуване, съветваме пътуващите да потърсят медицинска помощ и да споделят историята на пътуванията си със своя лекуващ лекар\", пишат от ведомството и призовават при нужда от съдействие да се свържат с посолството на България в дадения регион. Българите може да пращат сигнали на ситуационния център на външно, а преди пътуване да се регистрират в рубриката \"Пътувам за…”  на сайта на ведомството.   Контактите са следните:  -  Пекин, Китай, на тел.: +86 10 6532 1946 и в извънработно време на тел.: +86 10 6532 1916; -  Джакарта, Индонезия, по всяко време на денонощието на следния телефон: +62 81296000691; -   Токио, Япония, на тел.: +81 3 3465 1021 и в извънработно време на тел.: + 81 80 7966 5608; -   Сеул, Корея, на тел.: +82 2 794 8625; +82 2 794 8626 и на дежурен телефон в извънработно време: + 82 10 3549 8625;  Телефонните линии на Дирекция \"Ситуационен център\": +359 2 948 24 04; +359 2 971 38 56 или имейл: crisis@mfa.bg.  ", "date": "2020.01.23", "title": "Външно със съвети за пътуване зад граница заради коронавируса в Китай"}
{"url": "https://www.monitor.bg:443/bg/a/view/edin-ot-obirdjiite-na-poshtenska-banka-poluchi-10-godini-zatvor-186628", "text": "Десет години затвор при първоначален строг режим получи единият от извършителите на обира на русенския клон на Пощенска банка (сега Юробанк), станал на 27 март 2016 г. С присъдата на Окръжния съд в Русе 50-годишният Илиян Павлов бе осъден и да заплати на Юробанк открадната сума в размер на 188 385,52 лева заедно с лихвите от датата на престъплението. Присъдата може да се обжалва и протестира пред Апелативния съд във Велико Търново в 15-дневен срок. На подсъдимата скамейка в Русе застана единствено Илиян Павлов, тъй като и до момента вторият извършител на обира не е установен. Самият Илиян до последно не издаде съучастника си. Арестуван бе през декември 2017 г. на летището в София при опита му да избяга в чужбина. Обирът на клона на Пощенска банка на ул. „Александровска“ в Русе бе извършен изключително професионално след неутрализиране на системите за защита на трезора. Не са работели сензорните и топлинните датчици, които отчитат и най-малкото движение. В една от стените на трезора, граничеща с подстъп към подземни гаражи, престъпниците направили дупка с размери 30/30 сантиметра и успели да откраднат наредени на открито на метален стелаж пачки – 150 000 лева, 7000 британски паунда и 12 000 щатски долара, които са равняват на 188 385,52 лв.", "date": "2020.01.23", "title": "Единият от обирджиите на Пощенска банка  получи 10 години затвор"}
{"url": "https://www.monitor.bg:443/bg/a/view/fondacija-na-biznesmeni-nagradi-talantlivi-deca-i-mladeji-186625", "text": "Фондация „ Надеждата на Пазарджик“, учредена от Сдружението на частните предприемачи и работодатели в града, за седми път раздаде финансови стимули на талантливи деца и младежи. Всички те са с изявени таланти и постижения в различни сфери на науката и спорта. Класирани са на състезания и олимпиади на национално или международно ниво. В училище са отлични ученици. В пресклуба на БТА-Пазарджик председателят на Фондацията Иван Неделчев връчи общо 16 финансови стимули, като два от тях са колективни – на спортен клуб и на вокална школа. Финансовият стимул, който отпусна Фондацията, е в размер на 4800 лв. Общият брой на отличените до момента деца е 65, а колективните награди са 5, в т.ч. и последните. Подкрепата за младите таланти във финансово отношение до момента възлиза общо на 26700 лв. С пожелание към децата да постигат своите цели, да следват мечтите си и да имат още по-високи успехи се обърна Иван Иванов, член на УС на Сдружението на предприемачите в Пазарджик. Той припомни, че пред Фондацията децата могат да кандидатстват отново, стига да посочат нови свои постижения.", "date": "2020.01.23", "title": "Фондация на бизнесмени награди талантливи деца и младежи"}
{"url": "https://www.monitor.bg:443/bg/a/view/momche-zagina-pri-katastrofa-mejdu-tri-tramvaja-186629", "text": "Верижна катастрофа с три трамвая в София взе жертва, има и ранени. Инцидентът е станал на бул. „Искърско шосе“ в ж.к. “Дружба“. Сигналът е подаден към 11.30 часа. По първоначални данни е млад мъж, пресичал в този момент релсите на  ул. \"Искърско шосе“.  В болнично заведение за преглед са откарани десет пътници от последната мотриса, оплакали се от различни наранявания. В момента на място се извършва оглед от столични полицейски екипи. Движението на трамваите в района временно е спряно. Инцидентът е настъпил след като трамвай аварирал. Ватманът слязъл от превозното средство, за да го прегледа и да установи повредата. Трамваите след него - номер 23 и 20 изчакали да се отстрани неизправността. Друг трамвай обаче, също движещ се по линия 20, не спрял и причинил верижна катастрофа, която уби един и рани десетима. Загиналият мъж е около 30-годишен и е бил блъснат, след като е слязъл от авариралото превозно средство и преминавал през спрелите мотриси. Все още не е изяснена самоличността му, тъй като не е носил документи със себе си.  Междувременно от Столичната община обявиха, че временно е променен маршрутът на трамваите по линия 20 и 23. Трамваите от линия 23 ще се движат от „Гео Милев“ до станция Изток, а трамваите от линия 20 се движи от Пета метростанция на ул. „Пиротска“ до „Гео Милев“. В участъка от гара Искър до „Гео Милев“ са пуснати автобуси.", "date": "2020.01.23", "title": "Млад мъж загина при катастрофа между три трамвая (ОБНОВЕНА)"}
{"url": "https://www.monitor.bg:443/bg/a/view/goranov-predlaga-syzdavaneto-na-nacionalna-agencija-po-hazarta-186630", "text": "Публикуван е за обществено обсъждане проект на Закон за Националната агенция по хазарта (НАХ), с който се предлага промяна във формата и организацията на хазартния регулатор в нашата държава – като Държавната комисия по хазарта се преструктурира в Национална агенция по хазарта. В проектозакона са разписани детайлно функциите, правомощията и структурата на Националната агенция по хазарта. Предвижда се тя да бъде специализиран държавен орган към министъра на финансите, който изпълнява държавната политика в областта на хазарта и свързаните с него дейности.   Мотивите към законопроекта ясно дефинират необходимостта от предлаганата промяна, а именно, че дългогодишното изследване, както на практиката на хазартния регулатор, така и на съдебната практика, води до предложените в законопроекта нови принципни разрешения, изменения и допълнения. Промените са продиктувани от констатираните недостатъци и проблеми в работата на настоящия регулатор ДКХ и целят тяхното преодоляване чрез мерки за повишаване ефикасността, бързината, прозрачността и непротиворечивостта при правоприлагането, свързано с обществените отношения в областта на хазарта. Друга водеща цел на предлаганите промени е, чрез премахването на Комисията като колегиален орган и замяната ѝ с едноличен такъв, в лицето на изпълнителния директор на НАХ, да се осигури бързина в развиващите се пред държавния орган производства и персонализиране на отговорността, с оглед законосъобразно вземане на решения. Предложената промяна в структурата на регулаторния орган е в синхрон и със световните и европейските практики. Сравнително-правният анализ показва, че в голяма част от държавите в световен мащаб хазартната регулация се осъществява не от колегиален орган, а от едноличен орган, поради необходимостта от оперативност с оглед динамиката на хазартния сектор. Сред държавите, в които регулаторният орган е едноличен, са Дания, Франция, Германия, Латвия, Литва, Малта, Нидерландия, Норвегия, Швеция и др. В преходните и заключителни разпоредби на законопроекта се правят редица изменения и допълнения в разпоредбите на Закона за хазарта (ЗХ), с които, от една страна, той се привежда в съответствие с новата структура на регулатора, а, от друга страна, се внася  яснота и избягване на противоречиво тълкуване на някои от нормите на закона.    Предвижда се създаването на нова ал. 4 на чл. 5 от ЗХ, която ще прецизира случаите, при които не следва да се доказват инвестиции и средства за организиране на играта от организаторите, които вече веднъж са го доказали. Става въпрос за случаите, когато се иска нов лиценз за същия вид игра, както и тези визирани в разпоредбата на чл. 36, ал. 1, т. 3 от закона, за организиране на томбола или моментна лотария. Предлага се и промяна на сега действащата разпоредба на чл. 10а от ЗХ, която регламентира вноските за социално отговорно поведение. В тях е записано, че организаторите на хазартни игри правят годишни вноски за социално отговорно поведение в определените от закона размери, а с предложената промяна се добавя, че такава вноска ще се дължи за всеки издаден лиценз. В настоящия момент независимо колко издадени лиценза има даден организатор, той дължи и респективно заплаща същата вноска като организатор, който има издаден един единствен лиценз. С промяната се цели избягване на тази неравнопоставеност  между отделните организатори на хазартни игри.", "date": "2020.01.23", "title": "Горанов предлага създаването на Национална агенция по хазарта"}
{"url": "https://www.monitor.bg:443/bg/a/view/vyzstanoveni-bjaha-uchebnite-zanjatija-v-11-ou-blagoevgrad-186621", "text": "След щателна проверка от полицията в сградата на благоевградското XI Основно училище „Христо Ботев“ учебните занятия бяха възобновени, съобщиха преди минути  от полицията. Сигналът за поставено взривно устройство се оказа фалшив -  устройство не беше открито.  Припомняме, че тази сутрин около 8,20 часа е получен сигнал за бомба в училището. За минути бяха евакуирани всички ученици, учители и персонал. Изведени бяха и децата от детска градина „Света Богородица“, която се помещава в същата сграда. На място все още има 4 патрулни коли и пожарна. Децата бяха заведени на топло в съседна сграда. Те са спокойни, помислили са, че се провежда учение.", "date": "2020.01.23", "title": "Възстановиха учебните занятия в 11 ОУ – Благоевград"}
{"url": "https://www.monitor.bg:443/bg/a/view/bong-djuun-ho-razshirjava-parazit-s-dopylnitelni-4-chasa-za-hbo-186590", "text": "Сериалът по „Паразит“ няма да представлява негово продължение. Това съобщи режисьорът на филма, грабнал „Златна палма“ в Кан миналата година, Бонг Джуун-хо. Само преди дни кореецът обяви, че рамо до рамо  . Тя ще послужи обаче за задълбочаване на историята във филма. „В киното си ограничен до два часа екранно време. Но имаше толкова много истории, които мислех, че можеха да се случат между отделните кадри, които виждате в „Паразит“. Като например бекграунд историите на всеки от героите. Наистина исках да изследвам тези идеи по-свободно с 6-часов филм или телевизионна версия“, коментира Джуун-хо пред The Hollywood Reporter. От думите му става ясно, че кореецът ще надгради настоящия си киноразказ с допълнителни 4 часа. След като „Паразит“ предизвика огромен интерес отвъд Океана, режисьорът довери, че е доволен от равносметката – дори младежите в Щатите са прегърнали идеята за него. „Имаше период, в който успях да видя Мартин Скорсезе три пъти в рамките на четири дни. Това нещо не ти се случва всеки ден“, доволен е още Джуун-хо от активното си участие в настоящия награден сезон.", "date": "2020.01.23", "title": "Бонг Джуун-хо разширява „Паразит“ с допълнителни 4 часа за HBO"}
{"url": "https://www.monitor.bg:443/bg/a/view/razsledvat-lekar-albanec-zaradi-smyrtta-na-jena-186622", "text": "Окръжната прокуратура в Габрово започна досъдебно производство срещу лекар за причинена смърт на възрастна жена. Случаят, за който Агенция Монитор съобщи първа е от 20 октомври 2019 г. След като 72-годишната Олга не се чувствала добре, дъщеря и Цветелина вика спешна помощ. На адреса идва дежурният невролог, д-р Едуард Ходжа. Той отказва да направи ЕКГ на пациентката, на око определя диагнозата и, гастрит, дава и хапче болкоуспокояващо и си тръгва. Няколко часа по-късно жената умира от инсулт. Според дъщерята Цветелина с некомпетентността си и отказа да вземе майка и в болницата за лечение, докторът я е убил. След разгласяването на случая, скандалният лекар е уволнен от спешна помощ, но оства да работи в отделението по неврология, тъй като там не бил извършил никакво престъпление и нямало причина да го уволняват. Оказва се, че срещу албанеца Ходжа има и други оплаквания. В социалните мрежи се появи съобщение от потребителката Маринела Георгиева, че преди време същият лекар е върнал майка и, която също била с масивен мозъчен кръвоизлив. Самият лекар откза да коментира случилото се пред журналист на Агенция Монитор. Пред дъщерята на починалата Олга обаче той спокойно казал, че не се чувства виновен и ще продължи да практикува професията си. След публикацията за скандалния случай, окръжната прокуратура в Габрово се сезира и извърши предварителна проверка на обстоятелствата и фактите по случая. В резултат от тази проверка сега вече има образувано досъдебно производство и разследване за причинена смърт по непредпазливост, в резултат на проявена лекарска небрежност и немарливо изпълнение на занятие, представляващо източник на повишена опасност. Предвиденото в закона наказание за това престъпление е лишаване от свобода до пет години и лишаване на осъдения от правото да упражнява професията си за срок също до пет години.     Снимки:   8154 - Дъщерята на починалата Олга търси справедливост за съртта на майка си. 9284 - Д-р Едуард Ходжа (в квадратчето) не се чувства виновен и твърди, че ще продължи да упражнява професията си. 8149 - Спешна помощ в габровската болница.  ", "date": "2020.01.23", "title": "Разследват лекар албанец  заради смъртта на жена"}
{"url": "https://www.monitor.bg:443/bg/a/view/vryshtat-atestacionni-komisii-ad-hoc-koito-da-ocenjavat-magistratite-186627", "text": "Депутатите върнаха помощните атестационни комисии,които ad hoc да оценяват магистратите, за да се облекчи дейността на Комисията по атестирането и конкурсите (КАК) към Съдийската колегия. Това стана с приетите промени на второ четене в Закона за съдебната власт. Всяка отделна комисия ще се състои от трима редовни и един резервен член. Идеята е помощните комисии да дават предложения до КАК за оценки на магистратите, а тя от своя страна да предложи решение на колегията. С промените ръководството на двете КАК към Прокурорската и Съдийската колегии вече ще могат да бъдат оглавявани само от кадровици, но не и от редови магистрати, както беше досега. С изменения в закона се приема и предложението за отпадане на ограничението ВСС да определя максимум по 10% от свободните места в органите на съдебната власт за обявяване на конкурс за първоначално назначаване; за охраната на магистратите, която вече ще се осъществява отделно за съдии, прокурори и следователи, като първите ще бъдат пазени от Главна дирекция \"Охрана\", а вторите от Бюрото по охрана към главния прокурор. Прие се още и ограничението членовете на ВСС да не са в родствени връзки с административни ръководители в органите на съдебната власт, но забрана ще важи по колегии. Беше прието и предложението на вносителя- Министерството на правосъдието, което гласи, че при изтичaнe нa мaндaтa или пpeдcpoчнo пpeĸpaтявaнe c ocтaвĸa избраният члeн нa BCC ce възcтaнoвявa нa длъжнocттa cъдия, пpoĸypop, cлeдoвaтeл, зaeмaнa пpeди избopa му, нa paвнa пo cтeпeн или c eднa cтeпeн пo-виcoĸa oт зaeмaнaтa пpeди избopa длъжнocт в opгaнитe нa cъдeбнaтa влacт. Освен кариерните бонуси за кадровиците, депутатите приеха и финасови такива за пенсиониращите се магистрати и инспектори към ИВСС. Така, като се ocвoбoждaвaнe oт длъжнocт cъдия, пpoĸypop или cлeдoвaтeл c пoвeчe oт 10 гoдини cтaж нa тaĸaвa длъжнocт имa пpaвo нa eднoĸpaтнo пapичнo oбeзщeтeниe в paзмep нa тoлĸoвa бpyтни мeceчни възнaгpaждeния, ĸoлĸoтo пpocлyжeни гoдини имa в opгaнитe нa cъдeбнaтa влacт, нo нe пoвeчe oт 20.  С приетите поправки се разрешава на  магистратите да участват в съсловни организации,  като няма да има нужда да го декларират. Въпреки това остава правилото, че те са длъжни да обявяват единствено членството си в тайни или неформални организации и общества, юридически лица с нестопанска цел и в граждански дружества или обединения.   Бе прието и съда да връща искова молба, ако тя съдържа груби или нецензурни думи, обиди или заплахи.", "date": "2020.01.23", "title": "Връщат атестационни комисии ad hoc, които да оценяват магистратите"}
{"url": "https://www.monitor.bg:443/bg/a/view/trymp-schupi-rekord-po-tuitove-186614", "text": "Доналд Тръмп постави президентски рекорд за най-много туитове в един ден, съобщи интернет порталът Factba.se, който компилира и анализира данни за официалните изявления на Тръмп. Предишният рекорд на Тръмп като президент по този показател е бил 123 туита в първия ден на заседанието на юридическата комисия на Камарата на представителите на САЩ на 12 декември м.г. за одобряване на две обвинения за неговия импийчмънт. Той е подобрил този показател вчера по време на участието си в Световния икономически форум в Давос, откъдето е туитнал и ретуитнал 142 туита. Пикът е бил между 6 ч. и 7 ч. сутринта местно време, когато за един час Тръмп е пуснал 41 туита, което прави по един на всеки 88 секунди.", "date": "2020.01.23", "title": "Тръмп счупи рекорд по туитове"}
{"url": "https://www.monitor.bg:443/bg/a/view/obmisljat-da-sledjat-s-dronove-divite-praseta-po-granicata-186615", "text": "Дивите прасета по границата да се следят с дронове. такава мярка обмисля властта , стана ясно от коментар на земеделския министър Десислава Танева в Народното събрание. Тя бе в парламента за гласуването на първо четене на закона заветеринаромедицинската дейсност, които предвиждат безплатна регистрация на личните стопанства , а мярката се въвежда след пика на африканската чума по свинете у нас. Така наред с данните за чумата, Танева обясни, че Германия ползва различни системи с дронове за следене на популацията в граничните райони и добави: \"Водим разговори да ги приложим и тук по отношение на установяване на по-точен брой на дивата свиня\". Иначе поправките предвиждат облекчена регистрация за личните стопанстава, а тектовете бяха гласувани със 108 гласа \"за\", само 2 \"против\" и 32 \"въздържали се\". Така отпада изискването стопаните да подават лично заявление за регистрация в Областната дирекция по безопасност на храните (ОДБХ). С цел улеснение, то ще се подава при кмета или кметския наместник, който от своя страна ще има 15-дневен срок да го предостави в ОДБХ. Собствениците и ползвателите на животновъдни обекти ще трябва да спазват изискванията за идентификация на животните, опазване на здравословното им състояние. Ще се въведе и териториален принцип при сключване на договорите с регистрирани ветеринарни лекари, за изпълнение на мерките по програмата за профилактика, надзор, контрол и ликвидиране на болести по животните и зоонози. По време на дебатите пък от БСП разкритикуваха управляващите,че промените се правят много бързо, и сега имало регистрация на стопанствата, но просто сега кметовете ставали посредници, а самата регистрация ще отнема поне 1 месец. междувременно била променена на наредбата с мерките за биосигурност и така личните стопанства тип \"заден двор\" ще трябвало да прилагат същите мерки като големите, а това би изисквало повече средства и инвестиции.Социалистите възнегодуваха и срещу промяната на начина на компенсация. Това нямало да става на базата на пазарни цени, а според данните на НСИ по цени на производителите. На свой ред Танева отговори, че българските данъкоплатци плащат обезщетенията за унищожените животни, а има определени оператори, които не изпълняват всички мерки за биосигурност. Над 69 млн.лева пък са средствата, които досега държавата е платила за справяне с сфриканската чума, в това число за превенция, унищожаване, коменсации.", "date": "2020.01.23", "title": "Следят с дронове дивите прасета по границата (ОБНОВЕНА)"}
{"url": "https://www.monitor.bg:443/bg/a/view/kmetove-i-obshtinski-syvetnici-na-protest-sreshtu-bokluka-kraj-selo-varvara-186624", "text": "Кметовете на 4 села в община Септември-Семчиново, Варвара, Ветрен дол и Симеоновец излязоха на протест срещу складирането на бали с отпадъци на входа на село Варвара недалеч от бившия комбинат“ Стоманени тръби“. Искаме да развиваме селски туризъм, а не да ставаме кофа за боклук, категорични са селските управници, които са подкрепени от кмета на общината Марин Рачев. Несъгласни с натрупаните тонове отпадъци са и общински съветници, жители на селата и представители на Инициативния комитет „ Вън „ спасителите“ от община Септември“. Недоволните настояват собственикът на боклуците, както и тези на терена да си ги вдигнат оттам доброволно, а  пазарджишката РИОСВ да си оттегли разрешението, което е издала за складирането на отпадъците на това място. Според новия кмет на село Варвара Димитър Деянов и в последните дни се е наблюдавало доставяне на нови количества от този отпадък на утвърдените от екоинспекцията площадки. Местните хора са категорични, че ако балите не бъдат вдигнати от района ще излязат на протест пред сградата на РИОСВ в Пазарджик. Площадката за съхраняване на отпадъци от хартия и картон в с.Варвара отговаря на изискванията на Закона за управление на отпадците. Теренът отстои на разстояние от асфалтиран път, площадката е оградена , охраняема е и с видеонаблюдение, пожарообезопасена е. Отпадъците са собственост на „Екобулхарт“ЕООД и са внос от чужбина. Приети са от дружеството въз основа на документи, изискващи се по реда на Регламент (EО) № 1013/2006 на Европейския парламент относно превози на отпадъци и разрешение от МОСВ – нотификация. На площадката се извършва само съхранение на балирани неопасни отпадъци от хартия и картон, които са предназначени за рециклиране в инсталация в с. Главиница, община Пазарджик, категорични са от местната Регионална инспекция за околна среда и води.      ", "date": "2020.01.23", "title": "Кметове и общински съветници на протест срещу боклука край село Варвара"}
{"url": "https://www.monitor.bg:443/bg/a/view/vmro-predlaga-dva-dni-poveche-otpuska-za-nepushachite-186618", "text": "Непушачите да имат два дни повече платен годишен отпуск. Такива промени в Кодекса на труда (КТ) предлагат от ВМРО, които вече са внесени в деловодството на НС. С текстовете се дава възможност на работодателите, по тяхно усмотрение, да дават до два дни допълнителен отпуск на своите служители непушачи, коментира в куларите на НС депутатът Александър Сиди. По думите му с това се опитват да допълнят тоталната забрана за пушенето на обществени места, която пък карала служителите да излизат през 15 минути да пушат извън работните помещения. Така те получавали една нерегламентирана почивка между 10 и 15 минути на всеки час или два и се дава предпоставка за дискриминационни условия спрямо останалите служители, които не пушат. Служителите, които не пушат и стоят съветсно на работните си места, имат право да получават допълнителни дни, разясни Сиди. Той даде да се разбере, че тази идея не е обсъждана с бизнеса и работодателските организации. Тепърва той трябва да мине и през Тристанката. По думите му работодателите ако искат могат и сега да дават подобен тип \"бонуси\" иповече дни отпуска, но това са допълнителни и вместо 20 дни , всеки непушач ще може да има по 22 дни. На въпрос какви ще са критериите кой пуши или не, той отговори: \"Ако пушач не пали цигара на работното си място, а само у дома, то той също би могъл да влезе в същата хипотеза. Работодателите имат своите системи, за да следят служителите си. По думите му голяма част от фирмите са  скарти за достъп и с камери. Той поясни, че е говорил с различни работодатели, които дори са давали финансови бонуси на своите служители непушачи. Според него предлаганата от тях мярка би довела до намаляването на хората , които пушат и така вредят на здравето си. Сиди отказа коментира дали ВМРО подкрепя НФСБ за техните промени в закона за хазарта, касаещи монопола над лотариите. Той само обясни, че темата не била обсъдена в парламентарната група. Иначе поправките за хазарта са включени като първа точка на днешното заседание на бюджетната комисия в НС.", "date": "2020.01.23", "title": "ВМРО предлага: Два дни повече отпуска за непушачите"}
{"url": "https://www.monitor.bg:443/bg/a/view/signal-za-bomba-v-blagoevgradsko-uchilishte-s-dobavka-186612", "text": "Тази сутрин около 8,20 часа е получен сигнал за бомба в благоевградското 11-то Основно училище „Христо Ботев“. За минути бяха евакуирани всички ученици, учители и персонал. Изведени са и децата от детска градина „Света Богородица“, която се помещава в същата сграда. На място има 4 патрулни коли и пожарна, които проверяват за поставени взривни вещества в сградата и района. Децата са заведени на топло в съседна сграда. Те са спокойни, помислили са, че се провежда учение.", "date": "2020.01.23", "title": "Сигнал за бомба в благоевградско училище "}
{"url": "https://www.monitor.bg:443/bg/a/view/london-napravi-posledna-krachka-kym-brekzit-186616", "text": "Внесеният от британското правителство законопроект за Брекзит беше одобрен от парламента без промени. Горната камара на британския парламент, повечето от членовете на която подкрепяха оставането в ЕС, се опитваше до последно да повлияе на текста, с който Брекзит става част от британското законодателство - но нямаше почти никакъв шанс, пише френският в. \"Монд\". Всички предложени от тях поправки бяха отхвърлени от Камарата на общините, а законопроектът с историческо значение беше одобрен бързо, без драми и почти без отразяване в медиите. Очаква се днес законът да получи одобрението на кралица Елизабет Втора. Одобряването на споразумението от Европейския парламент е предвидено за 29 януари, с което Великобритания ще може да напусне официално ЕС в 23 ч. на 31 януари (в полунощ в Париж). От 1 февруари и до края на преходния период в края на годината всекидневния живот на британците и на 3,2 милиона европейци във Великобритания ще остане като цяло непроменен. Лондон обаче ще загуби достъп до лостовете на властта в Брюксел - европейски депутати, еврокомисар и др., отбелязва в. \"Монд\". Камарата на общините отхвърли пет поредни предложения за поправки от Камарата на лордовете, отбелязва британският в. \"Ивнинг стандард\", като подчертава, че във всеки от случаите долната камара на британския парламент гласуваше против с мнозинство от най-малко 86 гласа. След победата на Консервативната партия на предсрочните парламентарни избори на 12 декември миналата година, Брекзит стана тема, за която никой не иска да слуша - дори Борис Джонсън, пише британският в. \"Гардиън\", отбелязвайки, че в известен смисъл това е облекчение за цялата страна, която има нужда да забрави травмата. Но въпреки че основният въпрос е уреден, Великобритания трябва да се научи отново да мисли за Брекзит - без да съживява отново страстите от последните три години. Излизането от ЕС следващата седмица обаче не означава, че британците са \"приключили с Брекзит\". Великобритания ще спре да е член на ЕС, за радост на някои и скръб на други. Но това е краят на началото и нищо повече. През идните седмици и месеци ще трябва да признаем, че Брекзит остава в центъра на политическия живот и ще повлияе на почти всеки важен избор, пред който ще се изправи Лондон през идните години. Предстои да бъдат решени въпросите, свързани с търговията и регулационните разпоредби - и този въпрос ще бъде поставен особено остро през юни, когато Джонсън ще трябва да реши дали да поиска удължаване на преходния период. За да бъде спазен поставения от консервативния премиер срок до края на тази година, трябва да бъдат разрешени вътрешнополитически въпроси като регулирането на финансовите услуги, земеделието, риболова, човешките права след Брекзит и сепаратистките стремежи в самата Великобритания, особено от Шотландия и Северна Ирландия - но също и от региони в Англия и Уелс. Всички те са трудни за разрешаване - и са свързани с Брекзит, независимо дали премиерът харесва този факт, подчертава в. \"Гардиън\".", "date": "2020.01.23", "title": "Лондон направи последна крачка към Брекзит"}
{"url": "https://www.monitor.bg:443/bg/a/view/otvarjat-notr-dam-sled-pet-godini-186613", "text": "Специалният представител на френския президент Макрон за реконструкцията на \"Нотр Дам\" генерал Жан-Луи Жоржлен потвърди, че е планирано катедралата отново да отвори врати след 5 години, предаде Франс прес. Пред комисията за културата в Сената той отговори с чувство за хумор на многобройните оспорвания на неговия стил на работа. \"Тук съм, за да се върви напред без отлагане\", каза той. \"Ролята ми е да отстраня всичко, което би могло да забави възстановителните работи. След 5 години - определения от държавния глава срок, ще бъдете поканени да посетите \"Нотр Дам\". Това обаче не означава, че всичко ще е приключило. Няма да прибързваме, за да спазим срока. Ще работим за бъдещето. Възстановителните работи ще започнат през 2021 г., защото се предхождат от изследвания.\"", "date": "2020.01.23", "title": "Отварят Нотр дам след пет години "}
{"url": "https://www.monitor.bg:443/bg/a/view/borisov-proverkite-v-hazarta-njamat-obshto-s-levski-186620", "text": "В доклада на Агенцията за държавна финансова иснпекция (АДФИ) няма нито дума за футболен клуб “Левски”. Така премиерът Бойко Борисов коментира в началото на правителственото заседание напрежението сред сините фенове, че клуба може да остане без спонсор след приемането на проемни в закона за хазарта внесен от Валери Симеонов. От АДФИ обявиха вчера, че държавата е получила 210 млн.лв. по-малко от хазарни такси. Борисов коментира, че по темата се създават много грешни впечатления и в публичното пространство вървят “странни заключения”. Премиерът уточни, че доклада на АДФИ е на бюрото му и ако твърденията, че частните хазартни операторите са ощетили държавата, се окажат истина трябва да има последствия. “Редно ли е този доклад да бъде прибран и скрит? Този доклад, дошъл при мен, не касае което и да е физическо лице и футболен клуб. Къде има тук някъде футболен клуб \"Левски\"? Аз съм болен левскар, всички знаят. Трябва ли, като дойде този доклад, да го скрия?\", попита министър-председателят и допълни, че ще го обсъди със сините фенове на предстоящата им среща в петък. Борисов коментира също и твърденията, че държавата иска да национализира частния бизнес на собственика на “Левски” Васил Божков. “Никой на никого не взима фирмата! Фирмата е негова, къде е одържавяването, къде е национализацията? Който не плаща такси, му се взима лиценза, фирмата му остава\", каза Борисов. Относно законопроекта за хазарта внесен от Валери Сименонов и станал причината за напрежението в синия клуб Борисов заяви: “Възложил съм на Менда Стоянова и Владислав Горанов, ако се стигне до гласуване, ние може да го подкпрепим, но изрично трябва да е записано, че не може да се дава на концесия и не може да се преотдава, да е абсолютно сигурно, че никой друг освен държавата не може да се занимава с тази дейност”, обяви Борисов визирайки хазартните игри. Той отрече и твърденията, че чрез въпросния законопроект се опитват други играчи да овладеят хазарта. “Това е второто внушение - че едва ли не друг играч или други играчи, искат да се вкарат в тази сфера. Не - само държавата”, категоричен е премиерът. Накрая Борисов подчерта, че е болен левскар. “Левски” го е имало и преди мен, ще го има и след мен. Имало го е и преди Божков, ще го има и след него”, заключи премиерът.", "date": "2020.01.23", "title": "Борисов: Проверките в хазарта нямат общо с “Левски”"}
{"url": "https://www.monitor.bg:443/bg/a/view/medsestra-na-syd-izteglila-parite-na-pochinal-pacient-186619", "text": "Медицинска сестра от областната болница във Велико Търново отива на съд затова, че е изтеглила парите на починал пациент от дебитната му карта. Обвиняемата работела в отделението по урология, където през февруари 2019 г. постъпва на лечение възрастен мъж. няколко дни по-късно състонито на пациента се влошило и той бил преместен в реанимацията, където починал. Когато близките дошли да приберат тялото и вещите на покойника, установили липсата на банковата му дебитна карта. При направената проверка станало ясно, че докато титулярът на сметката лежал в болницата, някой е изтеглил 1200 лв. от картата му. След подадения сигнал в полицията, започва разследване, което насочва към едната от медицинските сестри в урологията. Това се случва след като жената е засечена да тегли пари от банкомата в района на болницата. След като била привикана на разпит, медицинската сестра признала, че действително тя е взела картата от вещите на пациента, но го е направила докто той бил жив и с негово съгласие. Жента обяснила, че имала нужда от пари, поволила се на дядото да и услужи и той се съгласил. Твърденията и обаче, очевидно не са прозвучали никак убедително на разследващите, тъй като тя е подведена под наказателна отговорност. Обвинението срещу медицинската сестра е по чл. 249 от Наказателния кодекс за използване на чужд платежен инструмент без знанието и съгласието на собственика му. Предвиденото в закона наказание за това престъпление е лишаване от свобода до 5 години и глоба до двойния размер на получената неправомерно сума.", "date": "2020.01.23", "title": "Медсестра на съд, изтеглила  парите на починал пациент"}
{"url": "https://www.monitor.bg:443/bg/a/view/dnes-kabinetyt-reshava-za-vodata-ot-beli-iskyr-kym-pernik-186608", "text": "Кабинетът даде зелена светлина за доставка на вода за Перник през водопреносната мрежа на София. Това съобщи министърът на икономиката Емил Караниколов след правителственото заседание. Предложението е миньорският град да се снабди с вода от язовир „Белмекен“, през „Бели Искър“, която да премине през водопроводите на София, като допълнително се изгради 13,5 км тръба от Мало Бучино до Перник. допълнително се изгради 13,5 км тръба от Мало Бучино до Перник. Това обаче може да се случи след решение на Столичния общински съвет (СОС). Караниколов заяви, че веднага ще поискат от СОС да даде съгласие От станивище от ВиК-София става ясно, че през водопровода на София може да се предават 400 литра в секунда, а искането на държавата е за 300 литра в секунда. “Целта е да възстановим силите на язовир “Студена”, заяви министърът на икономиката. Министър на регионалното развитие Петя Аврамова пък съобщи, че Камарата на строителите в България са провели среща с премиера Бойко Борисов, на която са заявили готовност да помогнат за изграждането на помпената станция и водопровод. Все още обаче няма решение колко точно ще струва. По думите на Караниколов спешния проект ще излезе до 25 млн. лв. Във вторник столичният кмет Йорданка Фандъкова за пореден път заяви, че   ако бъде взето решение да се доставя вода от язовир „Бели Искър“ за Перник. Според нея очаква се решението по казуса да бъде взето днес от МС. Кметът на София иска още максималният предписан обем на язовир „Бели Искър“ няма да бъде превишаван заради състоянието на стената му. Както „Монитор” писа, след проверка на състоянието на стената на този високопланински водоем бе определено в първите дни на януари от експерти на ДАМТН като е  Всички експерти, дали мнение за „Монитор”, за категорични относно  , която се бави вече 16 години. През 2004 г. завърши първият етап от ремонта на изкуствения водоем и от вътрешната му страна бе монтирана синтетична мембрана, която предпазва 75-годишния бетон на конструкцията от вредното влияние на планинската вода. Плановете бяха веднага след това да се започне и с укрепването на стената за да може язовирът да се ползва в пълния му обем. От „Бели Искър” се осигурява до една четвърт от снабдяването с питейна вода на столицата. На последното заседание на правителството по проблема с водната криза в Перник в събота     между софийския квартал Мало Бучино и Перник. По него ще се доставят по 700 хиб. куб. м за да се осигури снабдяването на миньорския град с питейна вода в условията на режим. След това заседание на МС, Фандъкова обяви, че областният управител на Софийска област ще бъде натоварен със задачата да избере проект за укрепване на стената на язовир \"Бели Искър\". Същият ден премиерът Бойко Борисов съобщи, че в писмо главният прокурор е препоръчал проверка на язовира.", "date": "2020.01.23", "title": "Кабинетът даде зелена светлина за доставка на вода за Перник през София (ОБНОВЕНА)"}
{"url": "https://www.monitor.bg:443/bg/a/view/nashenec-arestuvan-za-razstrel-v-marbeja-186617", "text": "46-годишен българин бе задържан при зрелищна операция в Германия, след като е бил заподозрян за кървавия разстрел на 43-годишния свой сънародник край испанския курортен град Марбея през октомври м.г. Сигналът за намереното тяло в канавка край път A-7176 бе подаден 27 октомври. Предната вечер българинът е бил обявен за издирване, след като съпругата му сигнализирала в полицията, че е излязъл в петък вечерта от дома им и не се е прибрал. Семейството живеело в Испания от 3 години, а преди това е било в Южна Африка. При аутопсията, извършена в Института по съдебна медицина в Малага, патоанатомите са извадили 14 куршума от тялото на 43-годишния мъж. Процедурата е продължила два дни, тъй като се е наложило употребата на рентген, за да бъдат открити всички куршуми. Акцията по задържането на заподозрения е съвместна между германските и испанските власти. В продължение на 10 дни разследващите са следили 46-годишния мъж преди да го арестуват, съобщи bg-voice. При обиск в дома и колата му е открит наркотик – 5,6 кг кокаин в скривалище, намерени са и пистолет, както и множество регистрационни табели на автомобили. Автомобилът му е иззет за експертизи, защото са открити и следи от кръв, които се предполага, че са на жертвата. Предвижда се българинът да бъде екстрадиран в Испания, където срещу него да започне съдебен процес. Разследващите смятат, че българинът е пристигнал в Коста дел Сол няколко дни преди да извърши кървавото убийство на своя сънародник. Към момента работната версия за разстрела е разчистване на сметки между съперничещи си в наркоразпространението банди. Срещу задържания ще бъдат повдигнати обвинения за убийство, наркотрафик, фалшифициране на документи и незаконно притежаване на оръжие.", "date": "2020.01.23", "title": "Нашенец арестуван за разстрел в Марбея "}
{"url": "https://www.monitor.bg:443/bg/a/view/uvolnjavat-i-globjavat-za-falshivi-bolnichni-listove-186605", "text": "Измамите с болничните ще бъде основание за дисциплинарно наказание или глоба. Мерките са част от предложенията на институциите и бизнеса за справяне на проблема с фалшивите медицински документи, ползвани за почивки. След засилена кампания на работодателските организации преди дни НОИ публикува анализ по темата. Да се променят правомощията на лекуващия лекар по отношение продължителността на временната неработоспособност, като личните лекари да имат право да издават до 7 дни болничен непрекъснато, а не 14 дни, както е сега, за едно или повече заболявания, но за не повече от 20 дни с прекъсване в рамките на една календарна година, беше предложено в анализа, обхващащ периода 2016-2019 г. Останалите заинтересовани страни също са поканени да дадат предложения за справяне с проблема, единствено синдикатите не са подали мерки според информация на „Монитор“. Повечето идеи са за засилване на контрола на институциите против издаването на фалшиви документи. Част от тях са предложени от ИА \"Главна инспекция по труда\" (ГИТ). От агенцията смятат, че болничен, санаторно-курортен, домашен. Сега последният режим се нарича свободен и трябва да отпадне според ГИТ. Лицата, които не спазват предписанията и самия режим на лечение, ще бъдат санкционирани с размера на целия болничен лист, а не само на деня, през който е установено неспазването на режима, както е сега. От ГИТ предлагат и дисциплинарно наказание на служителя и отмяна, ако установи фалшив болничен. Дисциплинарното производство до момента е записано в Кодекса на труда само за конкретни случаи - когато лицето не ходи на работа системно, ходи в нетрезво състояние и т. н. Срещу схемите за фалшиви хоспитализации, с които се източва здравната каса, се предлага при установяване на измама автоматично на лицето да му се прекратява болничният и да не му се изплаща. Бизнесът подкрепя повечето предложения за повече контрол, коментира Добрин Иванов, изпълнителен директор на Асоциацията на индустриалния капитал в България (АИКБ). Анализът на НОИ доказа, че а болничните дни, които плащат работодателите от 2010 до 2018 г., растат със 100%. Ако са плащали 2.5 млн., сега плащат 5 млн. Като цяло има едно нарастване на издадените болнични дни, на продължителността на болничните за тези 8 години, което се отразява в двойно повишаване на обезщетенията за временна нетрудоспособност. Затова работодателите продължават да настояват за прекратяване на временния режим за изплащане на обезщетенията за първите 3 дни от временната нетрудоспособност, която беше наложена като антикризисна мярка преди десет години. Освен това искат незабавни промени в медицинската експертиза на работоспособността и уврежданията и приемане на еднородната класификация на функционалността на увреждането на човешкото здраве на Световната здравна организация. „Имаме разминаване в номенклатурата на заболяванията - тази, която е приета в България, и тази, която е от Световната здравна организация. Тоест нямаме пълно съвпадение при видовете заболявания, така че трябва да бъде приета тази номенклатурата на Световната здравна организация“, коментира пред „Монитор“ шефът на АИКБ. за данните за осигурените лица, уведомленията за сключените трудови договори и мерки по служебни правоотношения заедно с електронния здравен профил и електронното здравно досие на българския гражданин. Така ще може да се следи дали това лице има сключен трудов договор, дали е работещо, здравния му профил и личното му здравно досие. „Регистърът на болничните“ в електронен вариант ще може да хваща злоупотреби ежедневно и анализира софтуерно, когато има съмнения. Друга мярка на бизнеса, която пък не се приема от синдикатите, е, придобиването на права на краткосрочни обезщетения и пенсии да става само срещу социалноосигурителни вноски. Така ще спре източването на НОИ от фирми фантоми, защото без платени осигуровки на заетите лица няма да имат право на обезщетение. Работодатели и държавни институции се събират да обсъдят днес на съвместно заседание на Комисията по трудово законодателство и Комисията по осигурителни отношения, които са комисии към Националния съвет за тристранно сътрудничество, на което ще обсъждат на първо място анализа, който е направен от НОИ, и на второ - предложенията, които са направени за мерки за ограничаване на измамите, кражбите и разхищенията и източването на предприятията и на НОИ с болничните листове.", "date": "2020.01.23", "title": "Уволняват и глобяват за фалшиви болнични листове"}
{"url": "https://www.monitor.bg:443/bg/a/view/517-sa-bolni-ot-kitajskata-chuma-sprjaha-gradskija-transport-v-uhan-186607", "text": "Китай потвърди за 571 случая от новия коронавирус. Това съобщи китайската държавна телевизия в четвъртък. Починалите са 17 души в провинция Хубей. В опит да спрат разпространението на вируса, столицата на провинцията Ухан спря обществения транспорт от 23 януари. Местните власти също забраниха изходящите полети от града, съветвайки гражданите да не напускат града без конкретна причина. Забрана важи и за използването на железопътен транспорт. Ухан е ключов транспортен център за провинция Хубей. Паника обзе Ухан с население от около 11 млн. души. Спряха автобусите, системата на метрото, фериботите, а летището и жп гарите са затворени за заминаващи пътници, уточнява \"Гардиън\". Рафтовете на супермаркетите са празни, а местните пазари разпродадоха продукцията си, след като местните жители се запасиха с провизии и се изолираха по домовете си. Бензиностанциите бяха блокирани от шофьори, които се запасяват с гориво, като положението се влоши допълнително от слуховете, че резервите с гориво са се изчерпали. Местните жители заявиха, че аптеките са разпродали маските за лице. По улиците има малко пешеходци, а семействата са отменили плановете да се съберат заедно за китайската Нова година. Видеоклипове, публикувани онлайн, показаха, че магистралите край града също са блокирани. Специални полицейски сили са били видени да патрулират из жп гарите. \"Когато видях новината, след като станах от леглото, се почувствах така, сякаш полудявам. Малко е късно вече. Мерките на правителството не са достатъчни\", коментира 26-годишният Сяо, който е учител в Ухан, и който е пожелал да не му се казва цялото име. Някои жители публикуваха в социалните мрежи снимки на току-що закупени провизии от юфка и закуски. \"Повече няма да излизам... за да не се разболея\", написа местен жител в социалната мрежа Weibo, като добави: \"Надявам се, че Ухан скоро може да получи подкрепа.\" Други казаха, че асансьорите в техните жилищни сгради са били дезинфекцирани и че повечето им приятели и роднини в града също така планират да си останат по домовете колкото се може повече. Блокадата на града беше предприета, след като най-малко 571 души бяха заразени с коронавируса, който е от същото семейство вируси, които породиха преди години смъртоносния SARS. Заразени хора вече има в повече от половината от провинциите на Китай, както и в САЩ, Тайван, Южна Корея, Тайланд и вероятно Хонконг. Китайските власти обявиха по-рано днес, че 95 пациенти са в критично състояние. Бразилските власти подозират случай на зараза с коронавирус при 35-годишен гражданин на страната, който е пристигнал от Шанхай преди няколко дни, съобщи Министерството на здравеопазването в Минас Герайс.", "date": "2020.01.23", "title": "517 са болни от китайската чума, паника в Ухан - спряха транспорта"}
{"url": "https://www.monitor.bg:443/bg/a/view/kamera-na-kat-pipna-burgazlija-sys-127-km-chas-v-plovdiv-186609", "text": "Камера на „Пътна полиция” за засичане на превишена скорост „хвана” мъж от Бургас в драстично нарушение в Пловдив. Шофьорът от морския град се е движел с колата си по един от възловите пловдивски булеварди с рекордните 127 км/час, съобщиха от полицията в града на тепетата. Общо шестима \"скоростни нарушители\" са били уловени в нарушение по пловдивските булеварди от камерите на \"Пътна полиция”. Това е станало по време на акция „Скорост”, след като са влезли в сила новите санкции за недисциплинираните водачи на моторни превозни средства. Пътната акция е била насочена към спазване на максимално допустимата скорост в населените места. В рамките й пътните полицаи са извършили множество заснемания по булевардите в Пловдидв. Шестимата шофьори, които са превишили драстично ограничението за скоростта в населеното място, ще останат без книжки за следващите 3 месеца и ще понесат парични санкции. С най-голямо нарушение е именно бургазлията. Други фрапиращи нарушения имало при водачи на пловдивски автомобили със заснети съответно 118 и 117 км/ч. Други три моторни превозни средства са се  движили със 108 км/ч. Според новите санкции, ако превишим скоростта в населени места с над 50 км/ч - глобата е 700 лв, за всеки следващи 5 км/ч превишаване над 50 км/ч глобата се увеличава с 50 лв., три месеца без книжка и 16 точки.", "date": "2020.01.23", "title": "Камера на КАТ пипна бургазлия със 127 км/час в Пловдив"}
{"url": "https://www.monitor.bg:443/bg/a/view/bradli-kupyr-otnovo-shte-se-bori-za-oskar-186585", "text": "Брадли Купър отново сяда на режисьорския стол. След като впечатли мнозина с дебюта си „Роди се звезда“, холивудският ас поема кормилото на нов филм, като основен „персонаж“ и тук ще се окаже музиката. Купър ще повтори формулата си, като застане и пред камерата, а също е и съавтор на сценария заедно с Джош Сингър. Сюжетът на новия му филм пък ще гравитира около живота на един от най-обичаните композитори на всички времена, а именно – Ленард Бърнстейн. По проекта Купър работи от близо две години, като за целта провежда разговори и с децата на музиканта – Джейми, Александър и Нина. Самият режисьор успя да изпревари конкурентите си от Bron Studios, като закупи правата за екранизирането на живота на Бърнстейн. Въпреки че Джейк Джиленхол трябваше също да изиграе ролята под „диригенството“ на Кари Фукунага, до това няма да се стигне именно поради липсата на съгласие от страна на наследниците на композитора. Филмът на Купър все още няма заглавие, а клапата за него ще щракне в началото на другата година. Зад него застават редица прочути кинодейци. Като продуценти на лентата ще служат имена от ранга на Тод Филипс („Жокера“), Мартин Скорсезе и Стивън Спилбърг. Самият Купър също ще продуцира проекта си, чиято премиера ще бъде в платформата на Netflix. Стрийминг гигантът още отсега гарантира, че филмът ще се наслади и на публични прожекции, което автоматично означава, че компанията ще котира заглавието за „Оскар“.", "date": "2020.01.23", "title": "Брадли Купър отново ще се бори за „Оскар“"}
{"url": "https://www.monitor.bg:443/bg/a/view/3-dni-predi-razdavaneto-na-nagradite-seks-skandali-i-i-obvinenija-v-seksizym-tresat-grami-186561", "text": "Само три дни преди най-престижните музикални награди в света - „Грами“, да попаднат в ръцете на новите си собственици на бляскава церемония, Звукозаписната академия, която ги раздава буквално се тресе от обвинения в сексуален тормоз, мъжка доминация и нередности около номинациите. Административно освободеният директор на Аакадемия Дебора Дюган е завела иск срещу организацията за принудителното й отстраняване в административен отпуск след като е изказала гласно ред твърдения за нередности в организацията. Искът, подаден до Комисията за равни възможности на заетост, идва само няколко дни преди наградите да бъдат раздадени и няколко дни след като Дюган беше освободена от позицията си заради, както Академията ги нарича, „нарушения“. В документите на иска Дюган твърди, че реакцията срещу нея идва само три седмици след като е изпратила имейл на управляващия директор на „Човешки ресурси“, в който алармира за многобройни нарушения и „историческо доминиране от мъже“ в Академията. „Решението г-жа Дюган да бъде освободена е и идва с тънко забулени заплахи за прекратяване на договора в случай, че г-жа Дюган продължи да подкрепя твърденията си срещу Академията“, се казва в делото. Тя е била обект на сексуален тормоз и отстраняването и идва и след изказаните от нея опасенията за „нередности и конфликти“ с номинациите на Академията и процеса на подбор на кандидатите за „Грами“. Твърди, че е открила много на брои конфликти на интереси, обслужващи „общностния манталитет на момчетата“. Делото съдържа още обвинения в незаконна полова дискриминация, незаконни взаимоотношения и неравностойно заплащане. В отговор, Звукозаписната академия заяви пред CNN, че недоумява защо Дюган чак сега завежда дело за всичките си оплаквания, едва след като самата тя беше обвинена от свои подчинен в създаване на „токсична и нетолерантна“ работна среда. От организацията заявяват, че след като е изразила опасенията си пред Човешки ресурси, тя е наредила да не се предприемат действия, но Академията е разпоредила независимо разследване, както го направи и в случая с обвиненията на служителя й към нея. „Г-жа Дюган беше пусната в административен отпуск само след като която е нестопанска организация“, продължават в отговор ответниците. Адвокатите на Дюган пък отвърнаха, че времевото определяне на събитията, което Академията прави, е напълно невярно. Те допълниха, че „Академията е предложила на Дюган милиони долари, за да оттегли твърденията си и да напусне“, и след като тя е отказала да приеме в рамките на един час е освободена. За момента не е ясно точно как този конфликт ще се отрази на 62-та церемония по раздаването на „Грами“ на 26 януари.", "date": "2020.01.23", "title": "3 дни преди наградите: Секс скандали и обвинения в сексизъм тресат „Грами“"}
{"url": "https://www.monitor.bg:443/bg/a/view/vkp-vze-na-specnadzor-deloto-za-ubijstvoto-na-andrea-186610", "text": "По разпореждане на главния прокурор Иван Гешев Върховната касационна прокуратура взе на специален надзор делото за извършеното на 11.01.2020 г. в с. Галиче убийството на 18-годишната Андреа.  На проведената в понеделник, (20.01.2020 г.), среща с премиера и бащата на жертвата главният прокурор пое ангажимент и впоследствие издаде заповед, с която разпореди на административните ръководители на прокуратурите да извършат проверка на разследванията по две и повече досъдебни производства срещу един и същ обвиняем, какъвто е случаят с обвиняемия за убийството.   Със заповед на главния прокурор Върховната касационна прокуратура взе на специален надзор делото за убития на 05.01.2020 г. в гр. Солун български гражданин Тоско Бозаджийски. Досъдебното производство е образувано на 21.01.2020 г. с постановление на прокурор от Софийска градска прокуратура по повод изпратени материали от клуб „Ботев – Пловдив“, за това, че на територията на Република Гърция в гр. Солун умишлено е умъртвено лице с българско гражданство. С постановление на главния прокурор разследването по досъдебното производство е възложено на Национална следствена служба. Припомняме Ви, че на среща в Министерски съвет от 20.01.2020 г. с министър-председателя Бойко Борисов и бащата на убитото лице, главния прокурор Иван Гешев пое ангажимент да сезира Софийска градска прокуратура, която да прецени налице ли са данни за образуване на досъдебно производство на територията на Република България.", "date": "2020.01.23", "title": "ВКП взе на спецнадзор делото за убийството на Андреа"}
{"url": "https://www.monitor.bg:443/bg/a/view/bts-stjagat-kufarite-za-svetovno-turne-186598", "text": "Кралете на корейския поп BTS обявиха, че тръгват на световно турне. Обиколката им ще стартира през април, като в повечето градове в програмата групата ще изнесе поне по два концерта. В Сеул момчетата ще се разпишат с четири изяви на Олимпийския стадион, а в Лос Анджелис, Далас, Ист Ръдърфорд, Орландо, Атланта и Вашингтон – с по два. През юни групата ще даде тон за песен в Чикаго и Япония. През юли са концертите в Лондон, Берлин, Барселона. BTS ще изнесе цели шест концерта в Осака през юли и август, и по два в Сайтама и Токио. Турнето носи името Map of the Soul и е в подкрепа на последните им два албума. В графика са включени и две дати, без да е посочено мястото на концертите - 13 и 14 юни.", "date": "2020.01.23", "title": "BTS стягат куфарите за световно турне"}
{"url": "https://www.monitor.bg:443/bg/a/view/emil-radev-stranite-bez-minimalna-zaplata-sa-s-po-visoki-dohodi-186584", "text": "Стремим се да засилим надзора върху криптовалутите, коментира в интервю за \"Монитор\" евродепутатът от ЕНП/ГЕРБ - Според Европейската комисия 110 милиона европейци са заплашени, че не могат да получават минимални доходи, за да водят достоен живот. В това отношение разликите между държавите членки са огромни, но трябва да отчетем, че и цените варират сериозно. В този смисъл няма как да има универсална минимална работна заплата на ниво Европейски съюз. По-скоро се търси единен механизъм, който да изравни покупателната способност, което обаче ще е много трудно. Трябва да бъдат зачетени много елементи в постигането на тази цел. Ето един пример - в момента има 22 държави членки с механизъм за работна заплата и 6, които нямат такъв механизъм. Статистиката показва, че там, където няма въведена минимална работна заплата, безработицата е с 1,4% по-ниска, а доходите – с 1,6% по-високи. Именно затова има държави, които са против въвеждането на това предложение, между които скандинавските страни, които имат ясни местни механизми за определяне на колективните трудови договори. - Проблемите от въвеждането на този механизъм са, че може да се стигне до увеличаване на безработицата. В краткосрочен план някои работодатели няма да могат да плащат увеличението на минималната заплата и може да започнат да се разделят със служители. Тези работници ще попаднат на пазара на труда и по-трудно ще могат да намерят работа. Така може да се създаде огромен товар върху работодатели, работници и системата като цяло. Има много сериозен риск една такава практика не само да не изравни покупателната способност, но и да задълбочи разликите, в случай че се увеличи безработицата. Нека да видим какво ще е окончателното предложение на ЕК и как ще се отрази то на местните специфики. Само тогава ще може да се вземе правилното решение. Например трябва да се направи много сериозен анализ как това би повлияло на българския бизнес и на бъдещите инвестиции в България - дали няма да изгони потенциални такива. - За последните десет години в България минималната работна заплата се качи над три пъти. От години дебатираме колко точно трябва да е минималното възнаграждение, за да ни предпази от бедност. Имаме доста добри механизми за определяне на местно ниво и въпреки това тази тема е актуална всяка година, поражда спорове между икономисти, работодатели и синдикати. Сега се предлага това да бъде определено на европейско ниво. Това може да ограничи възможностите да се реагира адекватно спрямо местната специфика. Увеличението на минималната заплата може да се отрази негативно на ценообразуването - поради увеличението на заплащането на работниците цената на произведените продукти също може да се вдигне. Ако това се случи, увеличението само по себе си няма да се усети толкова много, но би могло да допринесе за други проблеми, както вече споменах. В икономическия модел на търсенето и предлагането се приема, че индивидът консумира повече при по-ниска цена. Вдигането на цените води до спадането на покупателната способност. По този начин търсеният ефект няма да се усети по начина, по който искаме, за да се подобри стандартът на живот в България. - В момента обсъждаме идея, за която няма конкретика. За да преценим как това ще повлияе на българския бизнес, трябва да видим конкретното предложение за механизъм. Нека припомня, че една от причините, поради които комисията иска да въведе минимална работна заплата на европейско ниво, е дъмпингът на работни възнаграждения: работници от източните страни членки работят в западни за по-малки възнаграждения от местните работници. Да си припомним директивата за командированите работници и за пакета „Мобилност“. Използвахме всички механизми, за да забавим неговото въвеждане поради исканията на транспортния бранш в България, тъй като този пакет би се отразил доста зле на конкурентоспособността на българските превозвачи. Така че бизнесът има причини да е скептичен, но нека да видим предложението на Европейската комисия, преди да даваме крайни оценки. - В следващите шест месеца предстоят консултации на европейско ниво с правителства, работодатели и синдикати. Трябва да има баланс между искания и възможности, като се вземат предвид местните икономически специфики, защото един механизъм може да е правилен за икономическия подем на една държава членка и рискован за друга. След като Европейската комисия излезе със своето предложение, за нас е много важно да се направи сериозен икономически анализ как това би повлияло на бизнес средата в България. В Съединените щати например - най-голямата икономика в света, освен че минималната работната работна заплата варира в различните щати - в някои тя е по-висока от определената такава на федерално ниво, се имат предвид и други компоненти. Там в някои сектори, като тези на услугите, които разчитат на бакшиши, работодателите са освободени от изискването да плащат пълната федералната минимална работна заплата от 7 долара и 25 цента на час, а това, което са длъжни да плащат, е по 2,13 долара на час плюс спечелените от работника бакшиши. Така че отново ще повторя, че трябва да се направи много правилен анализ, след като видим предложението на Европейската комисия, за да се намери най-правилният механизъм за България. - Анонимността, предоставяна от новите технологии, дава възможност на тези, които финансират терористите, да маскират дейността си. Тенденцията за финансиране на терористични дейности с криптовалута беше едно от предизвикателствата пред европейското законодателство. Използването на валутата от терористите беше основно опасение както за регулаторите, така и за политиците, тъй като се стремим да засилим надзора върху криптовалутите. С прилагането на петата директива за борба с изпирането на пари и финансирането на тероризма от 10.1.2020 г. борбата с прането на пари и с финансирането на терористични организации ще може да се провежда по-ефективно. В директивата се предвижда обменът на криптовалути и попечителските портфейли да подлежат на същите регулаторни изисквания като банките и другите финансови институции. Въпреки това трябва да бъдем бдителни и е важно да сме в крак с технологиите, които се развиват много бързо и предоставят нови възможности за престъпниците. Ето защо е важно да има добро сътрудничеството между борсите за криптовалути и правоприлагащите власти. - Проблемите са комплексни. Над 248 бомбени атаки и 334 стрелби са извършени в Швеция през 2019 г., оставяйки 42-ма загинали и 120 ранени. Това е стряскаща статистика за тази държава. Най-тревожно е положението в град Малмьо, граничещ с датската столица Копенхаген, където гангстерски банди извършват непрекъснати атаки. Според някои медии повечето от стрелците и жертвите са безработни младежи с имигрантски произход, под 30 години, живеещи в неравностойни квартали и често без диплома за средно образование, които стават лесни жертви на организираната престъпност. За да се стигне до такава ситуация, явно има сериозни проблеми с интеграцията на тези хора. Това доведе и до затварянето на една от най-отворените европейски граници - тази между Дания и Швеция, където понастоящем се извършват паспортни контроли. Роден е на 26 май 1971 г. във Варна Завършил е право и публична администрация, доктор по търговско право Адвокат към Адвокатска колегия - Варна През 2009 г. е избран за народен представител в 41-вото НС, а през 2013 г. е избран за депутат в 42-рото НС Евродепутат от 2014 г., член на Правната комисия и комисията „Граждански свободи, правосъдие и вътрешен ред” в ЕП", "date": "2020.01.23", "title": "Емил Радев: Страните без минимална заплата са с по-високи доходи "}
{"url": "https://www.monitor.bg:443/bg/a/view/arjentinska-senzacija-los-potros-malambo-tancuva-u-nas-186577", "text": "Хитовата аржентинска танцова формация Los Potros Malambo пристига за първото си шоу в България, след като покори риалити формати и публика на почти всеки континент. Братя Гардела и тяхната трупа ще дойдат с чисто нова програма на име KUNAN, а българските зрители ще са сред първите, които ще имат възможността да я оценят на спектаклите във Варна на 2 април и в София – ден по-късно. Цените на билетите са от 20 до 60 лв. за първото им шоу и от 25 до 70 лв. за второто. Los Potros Malambo се заражда като семеен проект на братята Хавиер и Исаак Гардела и бързо набира популярност, пъевоналчално участвайки в големи риалити формати като Q’Viva The Chosen с жури Дженифър Лопез, Марк Антъни и Джеми Кинг, и „Америка търси талант“, където танцуват пред Саймън Коуел, Мел Би и Хайди Клум. Имат участие в спектакъла Signum, дело на режисьора на Цирк дьо Солей Шон Маккилън, а преди 4 години шоуто им „Пулсът на Земята“ получава две номинации за наградата „Естрела де Мар“ за „Най-добри танцьори“ и „Най-добра хореография“.", "date": "2020.01.23", "title": "Аржентинска сензация Los Potros Malambo танцува у нас "}
