{"url": "https://www.monitor.bg:443/bg/a/view/slavija-otnese-loko-pd-predi-revansha-s-hajduk-140289", "text": "\"Славия\" записа успех с 4:2 над \"Локомотив\" (Пловдив) насред \"Лаута\".  Играчите на Златомир Загорчич показаха много силна игра и заслужено си тръгнаха с трите точки. Попаденията за “белите” реализираха Георги Йомов на два пъти, Галин Иванов и Славчо Шоколаров, а Симеон Райков от дузпа и Димитър Илиев оформиха крайния резултат в сблъсъка от втория кръг на Първа професионална лига. Първа професионална лига, 2 кръг: ЛОКОМОТИВ (ПЛОВДИВ) - СЛАВИЯ 2:4 0:1 Георги Йомов (5) 0:2 Георги Йомов (22) 1:2 Симеон Райков (27) 1:3 Галин Иванов (65) 1:4 Славчо Шоколаров (69) 2:4 Димитър Илиев (92) Стартови състави:  ЛОКОМОТИВ (4-2-3-1): 71. Мартин Луков, 5. Димитър Везалов, 16. Искандар Джалилов, 4. Игор Банович, 61. Елитон, 7. Милош Петрович, 91. Абделхаким Буна, 13. Симеон Райков, 9. Бирсент Карагарен, 10. Первиз Умарбаев, 12. Филип Михалевич Ст. треньор: Бруно Акрапович СЛАВИЯ (4-2-3-1): 32. Антонис Стергиакис, 19. Димитър Велковски, 15. Александър Станисавлевич, 6. Неманя Иванов, 25. Сашо Александров, 23. Владислав Узунов, 27. Емил Мартинов, 8. Славчо Шоколаров, 35. Георги Йомов, 33. Галин Иванов, 9. Цветелин Чунчуков Ст. треньор: Златомир Загорчич Стадион: \"Локомотив\", Пловдив Съдия: Валентин Железов", "date": "2018.07.29", "title": "\"Славия\" отнесе \"Локо\" (Пд) преди реванша с \"Хайдук\" "}
{"url": "https://www.monitor.bg:443/bg/a/view/shto-taka-be-domnule-140288", "text": "Български шофьори могат да си навлекат много сериозни неприятности, ако решат да шофират в съседна Румъния, тъй като и за най-малко нарушение на Закона за движение по пътищата книжата им може да бъде отнета и колата поставена на трупчета. След това докато преминат всички законови процедури и докато книжката им бъде върната отново, те просто не могат да си карат колите в България. А това понякога отнема и повече от година, сочат фактите. Това, че румънците доста са затегнали коланите и са вдигнали червен картон на шофьорите нарушители е повече от похвално. Обаче да бяха помислили и за процедурната страна на въпроса. Защото ако за румънските шофьори след плащане на глобата не е проблем да си подкарат колата веднага, то за чужденците, сред които и нашего брата българина, проблемът е доста голям. Нали не си представят румънските полицаи, че българинът, на когото са му взели книжката ще си наеме стая в хотел и ще стои в Букурещ половин година докато благоволят да му върнат обратно свидетелството за правоуправление. Така че ако ми позволят уважаемите от мен северни съседи, бих искал да ги запитам: Що така, бе, домнуле? Що не сте помислили и за чуждите шофьори, които посещават милата ви родина?” Всъщност оказва се, че и в останалите балкански държави правителствата затягат все по-сериозно мерките за движение по пътищата и в населените места със солени глоби, отнемане на точки и книжки и дори затвор. И какво излиза? Че в Румъния на българина може да му вземат книжката, в Гърция да отнесе 50 евро затова, че шофира с джапанки, в Сърбия даже направо да бъде вкаран в затвора заради висока скорост или шофиране след употреба на алкохол. А у нас всеки шофьор чужденец може да прави каквото си иска. Турски тирове убийци летят по магистралите, румънци паркират където си искат в градовете и се карат със служителите на „паяка”, дошли да вдигнат колата им, а преди време двама пияни до козирката сърби налетяха на бой и дори насъскаха кучето си срещу български полицай, който просто им направил забележка да преместят колата си на по-безопасно място, за да не пречат на останалите участници в движението. Нямам нищо против строгите мерки, които вземат комшиите, за да озаптят шофьорите джигити и убийци. Похвално е и дори бих посъветвал нашите органи и институции да вземат пример и да вкарат тези строги мерки в употреба и в нашето законодателство. Защото дали е българин, сърбин или грък, все е балканец. А балканецът най-мрази да му бъркат у кесията. Като се прибави към това и заплахата от решетки, това определено действа много по-респектиращо и превантивно, отколкото цял един кочан с глоби и актове. Крайно време е чуждите шофьори като стъпят в България, да спрат да се държат като подивял бик на испанска корида. А за да се случи това нашата държава трябва да им отвърне със същата монета: драконовски глоби, отнемане на книжките и затвор. За да няма случаи като този отпреди няколко години, когато един турски тираджия трябваше да извърши тежка катастрофа на пътя у нас, за да стане ясно, че е осъждан за убийство на пътя и че трябва да е в затвора, вместо да върти волана пиян.  ", "date": "2018.07.29", "title": "Що така, бе, домнуле?*"}
{"url": "https://www.monitor.bg:443/bg/a/view/janka-ot-carevo-kupuva-jahta-na-myja-si-s-toto-milionite-140271", "text": "Янка Панайотова от Царево ще използва по най-добрия начин печалбата от 1 056 810 лева от 58-ия тираж на играта „6 от 42“ на Българския спортен тотализатор. 59-годишната дама разкри, че първото нещо, което ще направи, е да закупи яхта като подарък на своя съпруг. „Ще сбъдна една голяма мечта на своя съпруг. С част от печалбата ще купя яхта като подарък за него, както и чисто нов автомобил. За останалите пари не знам още“, сподели госпожа Панайотова. „Аз съм от Варна, но живея в Царево. Работя като касиер в Горското стопанство. Утре всички ще знаят, че съм спечелила и ще трябва да почерпя, няма как“, допълни тя. Късметлийката сподели още, че това не й е първата печалба от Българския спортен тотализатор, но безспорно е най-голямата. „Играя тото вече 34 години със случайни числа. Още в първия тираж тази година уцелих петица от играта „6 от 49“, но бяхме много хора познали и сумата не беше голяма. Може би към 1600 лв. Преди осем-девет години някъде пък спечелих 1000 лева от „Втори тото шанс“. Сега гледах тиража на живо и в първия момент не успях да осъзная какво се случва. После проверих няколко пъти числата. Тогава разбрах, че съм ударила джакпота“, каза още Янка Панайотова, която с печалбата стана 95-ият тото милионер на България.", "date": "2018.07.29", "title": "  Янка от Царево купува яхта на мъжа си с тото милионите"}
{"url": "https://www.monitor.bg:443/bg/a/view/djendyri-zahapaha-ks-zaradi-istanbulskata-konvencija-140285", "text": "Апологетите на джендър идеологията захапаха Конституционния съд (КС) след историческото решение, с което съдът поряза Истанбулската конвенция. Висшите магистрати постановиха, че терминът – джендър (социален пол) в конвенцията противоречи на конституцията и размива границите между мъжки и женски пол. С други думи номерът за въвеждането на трети пол у нас не мина. Броени часове след решението медиите на олигархията скочиха в атака срещу КС. Опорната медия на олигарха Прокопиев и на Фабриката за фалшиви новини - „Капитал“ веднага цитира особеното мнение на конституционните съдии Румен Ненков и Георги Ангелов, разказвайки нашироко твърдението им как КС направил услуга на политици от всички цветове. „Дневник“ на Прокопиев беше по-брутален, като написа коментар - „КС като чистач“, според който съдът бил развращаван от политиците, докато „окончателно го превърнаха в мияч на оцапаните им от сметкаджийски страхове съвести“ и как „КС приел да се опозори“. Освен това олигархът Прокопиев лансира веднага да обяснява колко лошо е решението на КС. „Медиапул“ препечата незабавно коментара му във „Фейсбук“, в който той след като атакува авторитетния юрист проф. Даниел Вълчев, си позволява и нападки срещу президента Тръмп. Според мастития политолог на грантаджийската хранилка били орязани другите възможни интерпретации и били сведени до една - Вълчев-Тръмп, която залага на биологията в определението на социалните роли. Даниел Смилов и съпругата му Ружа Смилова са семейство стипендианти на милиардера Сорос и са остатъци от брака между разпадащата се ДЕОС – представяща се като партийно лице на гейовете у нас, и олигархичната „Дай, България“ на грантовия барон и провалил се правосъден министър Христо Иванов. На последните избори ДЕОС и „Зелените“ дадоха регистрацията си на бившия министър, който известно време беше със спрени адвокатски права и дори не можа да си регистрира партията. Както е известно - нейните и на формалния й лидер Иванов, се дърпат от олигарсите Иво Прокопиев и Българския Мадоф Цветан Василев. В ръководството на ДЕОС беше съпругата на Смилов – Ружа. Там тя си правеше компания с Емил Коен от Българския хелзинкски комитет. Самият Смилов бабува в писанията си за създаването на „Дай, България“ и играе ролята на неин неформален говорител. Смилов задава опорните точки и от медиите на „Капитал“ те се мултиплицират в останалите сайтове на олигархията - „Медиапул“, „Клуб Зет“ и в. „Сега“. Семейство Смилови работят заедно в катедрата по политология на СУ „Климент Охридски“. Освен това са програмни директори на Центъра за либерални стратегии на любимеца на Сорос у нас Иван Кръстев. Всъщност са превърнали грантаджийството, правенето на протести и фалшиви новини в полза на менторите си и бабуването на „неолиберални“ формации във фамилен бизнес. И двамата са кадри на Централния европейски университет в Будапеща, създаден и функциониращ с парите на Сорос. Смилова работи по няколко проекта на „Отворено общество“, където се води експерт. Съпругът й не остава по-назад в пълненето на семейния бюджет, като е получил от фондацията 35 хил. евро. И двамата са сред любимите автори на „Капитал“ и останалите медии от олигархичния кръг. Кариерата им скача главоломно 2013 г. по време на протестите срещу кабинета Орешарски. Тогава те за първи път са Покрай митингите лицата им се появяват по-често в публичното пространство, където промотират протестърите и бутиковите партии, създадени от Драгалевския лаборант. Двойката бе и сред подбраната група протестъри, заформили агитка в американското посолство, заедно с Христо Иванов в нощта на президентските избори в САЩ, в подкрепа на Хилари Клинтън. Но шампанското, което бяха занесли, остана неотворено заради победата на Доналд Тръмп. Чест прави на КС, че не се поддаде на грубия политически натиск от чужбина, написа политологът д-р Борислав Цеков. По думите му решението за Истанбулската конвенция е победа на конституционните ценности и правото над правния волунтаризъм на соросоидите и политическата целесъобразност. Според Цеков конвенцията беше смокиновият лист, зад който искаха да прокарат абсурдната джендър идеология. Отхвърлянето й е и важна победа на независимото гражданско общество, на научния и духовен елит на нацията, коментира още политологът.   Група неправителствени организации, финансирани основно от чуждестранни донори, сред които Фондация „Америка за България\" и „Отворено общество\" на Джордж Сорос, излязоха с излъчваща истерия декларация, в която отправят груби и недопустими нападки срещу мнозинството в Конституционния съд (КС), което обяви, че ратифицирането на Истанбулската конвенция противоречи на българската конституция, предаде „Правен свят“. Именно същата тази група от сдружения и фондации, начело с Българския хелзински комитет, са сред основните лобисти за легализирането на еднополовите бракове у нас. Същите бяха и основните пропагандатори в подкрепа на Истанбулската конвенция, като непрекъснато отричаха, че тя би довела до въвеждането на \"трети пол\" и джендър-идеологията у нас. В истерия от решението на съда и в противоречие на един от основополагащите принципи на правовата държава, според който решенията на КС не се коментират, а се прилагат, активисти на НПО-та правят превратни коментари на мотивите на осемте конституционни съдии, които излязоха с историческо по своята същност решение.", "date": "2018.07.29", "title": "Джендъри захапаха КС заради Истанбулската конвенция"}
{"url": "https://www.monitor.bg:443/bg/a/view/pribrat-avarijno-29-bylgari-ot-francija-140280", "text": "Пътническият автобус, който аварира във френския град Пюи дьо Дом, пътува към България и сънародниците ни се очаква да се приберат днес. Кога точно ще пристигнат зависи колко ще се забавят по границите, заяви управителят на фирмата превозвач Георги Атанасов. Той обясни, че аварията е станала на магистрала около 5 ч. местно време, като на момента са информирани всички власти, включително и посолството ни във Франция. Автобусът е откаран в сервиз към 10 ч., където проблемът е бил отстранен и българите са потеглили към родината. Атанасов поясни още, че появила се информация за предложение от страна на фирмата да бъде изпратен автобус от България е невярна. Ако това се бе случило, той щеше да пристигне най-рано в 10 вечерта, което е щяло да забави допълнително завръщането на пътниците. Консулът ни във Франция е установил контакт с местните власти и автобусната компания, като пътниците не са пожелали съдействие от дипломатическо представителство във Франция. В същото време извънредна ситуация на летището в Мюнхен засегна други български пътници.Според органите на реда жената е била разпозната след няколко часа безуспешно издирване, но не се разкриват подробности какви последици може да понесе тя.Тогава немският Терминал 2 бе затворен за няколко часа заради подозрително лице, което не е преминало проверките за сигурност. Това засегна и българските полети, част от които пристигнаха със закъснение, а други бяха отменени. След тричасово закъснение полет от Мюнхен до София, каца на летището, но пътниците не са били качени на самолета. Те били пренасочени с други полети към София, от различни градове в Германия и Австрия възможно най-скоро. Около 700 души трябваше да спят събота вечерта на походни легла на летището, а стотици отседнаха в хотели, като най-малко 200 полета бяха отменени. Още 12 полета са били отменени вчера, въпреки че тревогата е била отменена още събота и самолетите са излитали нормално. Пътниците отново са чакали на дълги опашки на летището.", "date": "2018.07.29", "title": "Прибират аварийно 29 българи от Франция "}
{"url": "https://www.monitor.bg:443/bg/a/view/mylnija-izpepeli-mlad-bashta-pod-vryh-oreljak-140278", "text": "Безмилостна мълния буквално изпепели млад турист на около 600 м под връх Ореляк в близост до телевизиионната кула. Фаталният инцидент е станал днес малко след 14:00 часа, когато гръмотевици и светкавици са обсипали небето над Пирин планина. Дежурната група планински спасители от Банско се добраха до тялото на загиналия турист и около 17 часа го свалиха до линейка, за да бъде транспортирано до болница и да му бъде направена аутопсия. „Момчето е турист в група от Самоков. Женен е и е баща на малко дете. Тежка лична драма. Мълнията буквално го е овъглила, такъв му е бил късметът“, каза за „Монитор“ Румен Баряков, който ръководи отряда към ПСС – Банско.", "date": "2018.07.29", "title": "Мълния изпепели млад баща под връх Ореляк (СНИМКИ)"}
{"url": "https://www.monitor.bg:443/bg/a/view/350-nashi-gorjat-s-knijkata-za-izprevarvane-v-rumynija-140282", "text": "Нашенци масово горят с шофьорските си книжки в Румъния заради дребни нарушения като неправилно изпреварване. Заради направени нарушения на закона за движение през последната година и половина 344 нашенци са останали без книжки, като на някои от тях връщането на документите им отнема над година. В северната ни съседка за всяко пътно нарушение на закона може да бъде взето свидетелството за правоуправление на шофьора, алармират от Министерството на външните работи (МВнР). Например преминаване на червен сигнал на светофара, непозволено изпреварване, отнемане на предимство, както и пресичане на непрекъсната осова линия или превишена скорост са достатъчно основание на властите да отнемат книжка. Нови глоби за шофьорите предвиждат и гръцките власти. Забраната е да се шофира с джапанки. Промяната предвижда 50 евро глоба и отнемане на книжа за един месец. Причината за изискването да не се кара с чехли и всякакъв вид отворени обувки е рискът шофьорът да не може да реагира при нужда от бърза маневра. Затвор грози родните шофьори, ако шофират с висока скорост в градовете, позволят си да водят МПС-то си без необходимата категория или имат над 2 промила алкохол. В зандана ще отиде всеки, които превиши скоростта в населено място с над 70 км/ч, ако в зона със забавено движение, превишението е с над 50 км/ч, както и в зона 30 при превишаване с над 60 км/ч. На топло ще бъдат и водачите, които забравят да включат светлините в нощта.  ", "date": "2018.07.29", "title": "350 наши горят с книжката за изпреварване в Румъния"}
{"url": "https://www.monitor.bg:443/bg/a/view/dobivyt-na-petrol-v-sa-sht-stigna-rekord-140287", "text": "През миналата седмица още два кладенеца за петрол в САЩ са започнали отново да добиват суровината и това е качило производството до рекордните 11 млн. барела на денонощие, съобщава profinance.ru. Причината за ръста са намалелите запаси на нефт и течни горива в Щатите до най-ниското им ниво от февруари 2015 г. В края на миналата седмица американският лек суров петрол WTI на борсата в Ню Йорк падна с 92 цента до 68,69 долара за барел. На търговете в Европа в последния работен ден на миналата седмица петролът също поевтиня. На борсата в Лондон доставките за септември на петрола сорт Brent поевтиняха с 25 цента до 74,29 долара за барел. Експерти прогнозират, че нарастващото производство в Щатите и други страни във и извън ОПЕК ще доведат до постепенно намаляване на цените на петрола. Наскоро стана известно, че се очаква намаляване на ограниченията по споразумението ОПЕК+ между страните от картела и износители извън него. От мярката се очаква само Русия да увеличи добивите си с около 300 хил. барела на денонощие.", "date": "2018.07.29", "title": "Добивът на петрол в САЩ стигна рекорд"}
{"url": "https://www.monitor.bg:443/bg/a/view/lovec-se-vzrivi-v-minno-pole-v-bosna-140272", "text": "Ловец загина и друг бе тежко ранен, когато навлезли в минно поле, останало след войната през 90-те години в община Завидовичи в Босна и Херцеговина. Сапьори от Федералното управление за гражданска защита влязоха рано сутринта в минното поле, за да изнесат тялото на ловеца, намерено дълбоко в минното поле близо до град Возуча. Другият ловец е изпратен в болница в Тузла и животът му е извън опасност. Босна бе повсеместно минирана по време на войната през 90-те години. През последните години мини все още експлодираха из страната въпреки усилията по разминиране. Стотици хора загинаха от експлозии на мини след войната.", "date": "2018.07.29", "title": "Ловец се взриви в минно поле в Босна"}
{"url": "https://www.monitor.bg:443/bg/a/view/cska-sofija-chaka-utre-reshenie-na-uefa-140274", "text": "ЦСКА-София очаква в понеделник важно решение на УЕФА. На „Армията“ се надяват да пристигне постановлението на евроцентралата за наказанията на Кристиан Малинов и Николай Бодуров за разправиите след мача с “Рига” в срещата-реванш от първия квалификационен кръг на Лига Европа. Трябваше в петък евроцентралата да обяви какви са санкциите на двамата за червените им картони. В клуба обаче така и не постъпи информация, нито пък УЕФА съобщи решението си в онлайн платформата си. На Дисциплинарната комисия към международната централа е предоставен запис. На него се вижда как Малинов блъска футболист на “Рига”, докато Бодуров полага опити да разтърве участниците в мелето. Очаква се Малинов да бъде със спрени права за поне 2 срещи, което означава, че ще пропусне и реванша с “Адмира”, а не е изключено да е аут и за първия мач от 3-тия квалификационен кръг. Що се отнася до Бодуров – ЦСКА-София е готов да оспорва неговата вина в ситуацията. Капитанът може да се размине само с един мач наказание, тъй като не удря никого. На база на решението на УЕФА от \"Армията\" може да обжалват санкциите. Реваншът в Австрия се очаква да е протоколен, след като „червените“ спечелиха с 3:0 в първата среща и само чудо може да ги изхвърли от Лига Европа. Вторият мач с „Адмира“ е в четвъртък във Виена, а в следващия кръг почти сигурно съперник ще е датският „Копенхаген“.", "date": "2018.07.29", "title": "ЦСКА-София чака утре решение на УЕФА"}
{"url": "https://www.monitor.bg:443/bg/a/view/milan-idva-s-nov-trenior-v-sofija-140263", "text": "„Милан“ може съвсем скоро да има нов треньор, пише „Тутоспорт“. Според авторитетното спортно издание новите шефове на „росонерите“ ще освободят Дженаро Гатузо непосредствено преди началото на сезона и ще го заменят с Антонио Конте. Това на практика означава, че „Милан“ може да е с нов треньор още за гостуването в България. Както е ясно, италианският гранд пристига за мач срещу „Левски“ на 11 август на Националния стадион „Васил Левски“. Двубоят е в чест на 75-ата годишнина от рождението на легендата на \"сините\" Георги Аспарухов, започва в 19,43 ч. и ще бъде излъчван пряко по bTV Action. Според „Тутоспорт“ единствената пречка “Милан” все още да не осъществи треньорската рокада е взаимоотношенията между Конте и “Челси”. Специалистът само преди няколко дни бе уволнен, но не е изчистил раздялата си с лондонския клуб. Конте има финансови претенции към “Челси”, като иска да бъде обезщетен в размер на 10 милиона евро. Дори се заговори, че той ще заведе съдебен иск срещу английския отбор. От “Милан” вече са се договорили с Антонио Конте относно неговите условия. 48-годишният треньор ще подпише тригодишен договор с италианския гранд, а заплатата му ще бъде в размер на 6 милиона евро на сезон. В същото време стана ясно, че новото ръководство на „Милан“ е започнало преговори с футболиста на „Ред Бул“ (Залцбург) Диадие Самасеку. “Росонерите” обмислят да привлекат малийския национал в състава си като свободен агент, тъй като договорът на играча изтича през следващото лято. 22-годишният полузащитник е оценяван на 18 млн. евро и бе с основен принос за своя тим да достигне до полуфиналите на Лига Европа през последната кампания, отстранявайки „Лацио“. Наставникът на “Милан” Дженаро Гатузо е изискал от клубното ръководство да бъде привлечен футболист с характеристиките на Франк Кесие, който бе основен мотор за “Милан” след преминаването му в гранда от “Аталанта”.", "date": "2018.07.29", "title": "„Милан“ идва с нов треньор в София"}
{"url": "https://www.monitor.bg:443/bg/a/view/hamiltyn-pyrvi-i-v-ungarija-140284", "text": "Британският пилот на „Мерцедес“ Люис Хамилтън спечели втора поредна победа във Формула 1. Той завърши безпроблемно на първото място в Гран при на Унгария с общо време от 1.37:16,427 часа. След него финишираха двамата пилоти на „Ферари“ - Себастиан Фетел (Гер) и Кими Райконен (Фин). Благодарение на успеха си на „Хунгароринг“, световният шампион Хамилтън увеличи аванса си в генералното класиране на 24 точки пред Фетел и на 67 пред Райконен. Дъждът в съботната квалификация обърка тотално плановете на „Ферари“ и от първа редица потеглиха пилотите на „Мерцедес“ Хамилтън и Валтери Ботас. „Скудерията“ окупира следващата редица. На старта Ботас ги блокира умело и осигури аванс на съотборника си още от самото начало. В 6-ата обиколка Макс Верстапен отпадна безславно от надпреварата заради поредна повреда в болида на „Ред Бул“. Най-спорният момент пък бе в края на състезанието, когато при изпреварване Фетел докосна и повреди болида на Ботас. Германецът успя да излезе втори, Райконен пое третата позиция зад него, а Ботас загуби парчета от предното си крило и четвъртото място за сметка на Даниел Рикардо. И ако за Хамилтън състезанието мина безпроблемно, то фераритата бяха забавени в бокса и от своите механици. Райконен влезе първи за смяна на гуми в 16-ата обиколка, но бе забавен и излезе едва шести. Фетел пък бе предприел тактика с по-твърди гуми и късно първо влизане в бокса. Грешки в работата на механиците обаче тотално „изядоха“ предимството му и той се върна зад Ботас на пистата. Вторият пилот на „Мерцедес“ финишира пети в състезанието, след като бе изпреварен от Рикардо в края не и без сблъсък между двамата. „50% от работата бе свършена в квалификациите, а днес просто я довършихме. Да излезем с победа в заслужена за нас почивка е повече от добре. Състезанието обаче беше доста тежко, бе много и много горещо“, сподели след победата си Хамилтън. „Втората позиция не бе това, което исках от този уикенд, но бе максимумът, който можех да взема. Не знам точно какво се случи при удара с Ботас, видях го в огледалото“, сподели Фетел. След 12 кръга от сезона Люис Хамилтън води в генералното класиране с 213 точки, следван от Фетел със 189, Райконен със 146 и др. При конструкторите „Мерцедес“ е лидер с 345, но само на 10 т. пред „Ферари“. Следващият старт е на 26 август за Гран при на Белгия.", "date": "2018.07.29", "title": "Хамилтън първи и в Унгария"}
{"url": "https://www.monitor.bg:443/bg/a/view/autori-hvali-ludogorec-sled-greshnata-stypka-v-stara-zagora-140276", "text": "„Лудогорец“ загуби точки още във втория кръг на Първа лига и даде шанс на конкурентите за титлата да вземат преднина. 7-кратните шампиони на България стигнаха само до 1:1 в гостуването си на „Берое“. Марселиньо откри резултата за „орлите“ в 57-ата минута, а в 62-ата Мартин Райнов изравни, след което така и не падна ново попадение и не беше излъчен победител. За гостуването в Стара Загора наставникът на “Лудогорец” Пауло Аутори даде почивка на някои титуляри, съхранявайки ги за реванша с “МОЛ Види” (б.р. - доскорошният “Видеотон”) в Шампионска лига на 1 август (сряда) от 21:00 часа. Цели пет бяха промените в сравнение срещата с унгарците в Разград (0:0). Георги Терзиев, Яцек Горалски, Густаво Кампаняро, Жоао Пауло и Якуб Швиерчок започнаха от първата минута срещу “Берое” вместо Козмин Моци, Светослав Дяков, Лукас Саша, Кешерю и Вандерсон. Официален дебют в Първа лига за “Лудогорец” записа Антон Недялков. Бившият защитник на ЦСКА-София замени Натанаел в 68-ата минута и доигра срещата под Аязмото. Въпреки грешната стъпка обаче треньорът на „Лудогорец“ Пауло Аутори бе доволен от видяното и поздрави играчите си. Спецът бе категоричен, че „орлите“ не са подценили съперника, като са били максимално концентрирани. \"Двубоят бе много интензивен и се радвам, че имаше такава динамика на мач от българския шампионат, сподели Аутори. - За първи път виждам такъв мач в България. Ако искаме да постигнем целите си, трябва да минем през подобни двубои. Смятам, че мачът бе много голям и съм доволен от начина на игра на моите футболисти. Не ме притеснява, че нямахме положение през първите 30 минути, тъй като двубоят е 90. Тези неща са за хората, които анализират и правят статистики. Бяхме ментално и физически настроени изцяло към този мач, а не за предстоящия реванш с “Видеотон”. Трябва да вкарваме голове и го знаем“, коментира спецът преди важния двубой с унгарците. Припомняме, че дори и да отпадне от „МОЛ Види“, „Лудогорец“ ще продължи в квалификациите на Лига Европа. В лагера на „Берое“ пък бяха изключително доволни от спечелената точка. Треньорът Александър Томаш обаче остана здраво стъпил на земята и заяви, че все още има много работа пред тима му. „С течение на времето “Лудогорец” наложи своя стил и начин на игра. Това идва да покаже, че има да работим още много. Тук е моментът да благодаря на публиката, която ни помогна много. Адмирации за желанието, старанието, амбицията, себераздаването на момчетата. Дали можехме да победим? Има още много да работим, но това е една добра основа. Тези желание и амбиция, подплатени с футболните качества на тези момчета, каквито те несъмнено имат, могат да ни превърнат в отбора, който аз искам да виждам”, заяви Томаш.", "date": "2018.07.29", "title": "Аутори хвали „Лудогорец“ след грешната стъпка в Стара Загора"}
{"url": "https://www.monitor.bg:443/bg/a/view/trima-ubiti-pri-strelba-v-nu-orliyns-140270", "text": "Неизвестни лица са започнали стрелба в Ню Орлиънс, при което са били убити трима души, а седмина са ранени, съобщи местната полиция, цитирана от световните агенции. Трима души - двама мъже и една жена - са починали на място. Седмината пострадали - петима мъже и две жени - са откарани в местни болници. По информация на следствието нападателите са били двама и са успели да се укрият. Телевизия Ей Би Си съобщи, че инцидентът е станал близо до джазклуб.", "date": "2018.07.29", "title": "Трима убити при стрелба в Ню Орлиънс"}
{"url": "https://www.monitor.bg:443/bg/a/view/plovdiv-pod-policejska-blokada-zaradi-prostreljan-gard-obzor-140260", "text": "Полицейска блокада на всички входове и изходи на Пловдив буквално обсадиха града в неделя заради прострелян гард. 35-годишният мъж е бил прострелян в кв. \"Кършияка“ в Пловдив. Сигналът е подаден от потърпевшия на телефон 112 към 7.30 часа сутринта в неделя, съобщи говорителят на ОДМВР- Пловдив. Мъжът, който е охранител, е съобщил, че при слизане от автомобила си на улица в кв. \"Кършияка“ е бил прострелян в краката от неизвестен извършител. Пострадалият, който е криминално проявен, е настанен в болница. По първоначални данни няма сериозни наранявания а е с няколко куршума в краката и без опасност за живота. Инцидентът е станал на малка улица в централната част на Пловдив. Местопроизшествието в близост до ресторант \"Хитър Петър\" е било запазено и цял ден там се извършваше оглед. По случая работят служители на Трето районно полицейско управление в Пловдив. Според неофициална информация пред дома на младия мъж в засада дебнели двама мъже с маски. Те открили стрелба с пистолети срещу него. Предполага се, че нападателите са стреляли за отмъщение. Разследващи коментираха, че стрелците не са били професионалисти и вероятно са целели по-скоро сплашване, отколкото убийство, тъй като основно раните на мъжа са в краката. Мъжът е добре, има Той е адекватен и се движи. Заради наглото нападение на всички входно-изходни артерии на Пловдив бяха разположени полицейски екипи. Ченгетата тарашиха наред, спират за проверка съмнителни типове. За това сигнализираха очевидци пред Блиц. От полицията съобщиха, че раненият се занимава с охранителна дейност и е криминално проявен. Нападателят се издирва.", "date": "2018.07.29", "title": "Пловдив под полицейска блокада заради прострелян гард (ОБЗОР)"}
{"url": "https://www.monitor.bg:443/bg/a/view/vyzstanoviha-razcepenata-ot-poroite-ulica-v-dupnica-140236", "text": "Изцяло възстановена е разцепената от пороите преди два месеца ул. „Родопи“ в Дупница, обяви говорителят на администрацията, Христо Апостолов. Предстои асфалтиране на дългата около 350 м. улица в долната й част. Изградени са наново около 60 м. бетонови стълби и площадки, за което са използвани към 100 куб. м. бетон. „Фирмата изпълнител се справи за около 20 дни. До дни ще се изгради и около 50 м. парапет от двете и страни. Ремонтирани са отнесените от водата бордюри и тротоари. Възстановяването на стълбите ни струваше около 53 хил. лева., каза зам.-кметът на общината Крум Милев. Въпросният стълбищен подход бе разбит, след като от ВиК-Дупница подмениха минаващите два водопровода под тях и 2 месеца след ремонта не предприеха възстановителни дейности. След един от проливните дъждове, цялата земна маса се свлече и стълбите бяха неизползваеми, а десетки семейства останаха блокирани в домовете си. \"Възложено е на \"Строителният отдел\" да направят оглед на всички стълбищни подходи в града и да изготвят количествено-стойностни сметки. Вариантите са за поетапно възстановяване или с външно финансиране при възможност, или да се включват в капиталовия списък от другата година\", обяви още Милев. С проблема на улица „Родопи“ се ангажира и вътрешният министър Валентин Радев, който посети мястото и обеща средствата по рехабилитацията да се възстановят на общинската администрация от фонда за \"Бедствия и аварии\".", "date": "2018.07.29", "title": "Възстановиха разцепената от пороите улица в Дупница"}
{"url": "https://www.monitor.bg:443/bg/a/view/jertvi-i-mnogo-izcheznali-pri-pojarite-v-kalifornija-140269", "text": "Бързо разрастващите се пожари в американския щат Калифорния, където беше обявено частично извънредно положение, взеха шест жертви, а 17 души са в неизвестност. Хиляди хора бяха принудени да се евакуират, предаде АФП. Според службата за извънредни ситуации към губернатора на щата при 14 пожара на територията на Калифорния са изгорели площи от 80 000 хектара. В борбата с огъня участват 10 000 пожарникари. Общо 38 000 души са евакуирани в община Шаста, заради, както каза губернаторът на Калифорния Джери Браун, неконтролируемото огнище. Президентът Доналд Тръмп подписа указ, с който нарежда на Агенцията за управление на извънредни ситуации да съдейства на властите в общината.", "date": "2018.07.29", "title": "Жертви и много изчезнали при пожарите в Калифорния"}
{"url": "https://www.monitor.bg:443/bg/a/view/britanskata-armija-shte-dostavja-hrani-i-lekarstva-pri-tvyrd-brekzit-140264", "text": "Британските министри са съставили планове за изпращане на армията да доставя храни, медикаменти и гориво в случай на недостиг, ако Великобритания излезе от ЕС без споразумение, съобщава в. \"Сънди таймс\" в електронното си издание. Войската ще бъде изпращана, ако евентуално блокиране на пристанища доведе до недостиг на храни, гориво и медикаменти. Хеликоптери и военни камиони ще бъдат използвани за различни доставки на уязвими групи хора, които не могат да получат необходимите им лекарства. Супермаркетите са предупредили доставчиците си да складират стоки като чай и кафе. Освен това в публикацията е посочено, че националната здравна система ще изпита криза, тъй като ще трябва да закупува лекарства от страни извън ЕС, за да осигури резерви в болниците.", "date": "2018.07.29", "title": "Британската армия ще доставя храни и лекарства при твърд Брекзит"}
{"url": "https://www.monitor.bg:443/bg/a/view/livyrpul-popilja-unajted-pred-101-254-fenove-140261", "text": "Поредната серия впечатляващи мачове предложи световният супертурнир International Champions Cup, който събира най-големите европейски грандове по терените в Северна Америка и Азия. Безспорно гвоздеят на вечерта бе дербито между английските колоси „Ливърпул“ и „Манчестър Юнайтед“. Мачът се игра пред впечатляващите 101 254 зрители в град Арбър (Мичиган) и завърши с разгромно 4:1 за мърсисайдци. За тима на Юрген Клоп се разписаха Садио Мане, Даниел Стъридж, Шей Оджо и Джердан Шакири, а почетното попадение за „Червените дяволи“ бе дело на Андреа Перейра. Особено впечатляващ бе голът на новото попълнение Джердан Шакири, който опъна мрежата на „Юнайтед“ с красива задна ножица. С двубоя „Ливърпул“ приключи предсезонната си подготовка в САЩ, а преди старта на сезона предстоят контроли с „Наполи“ и Торино“. „Манчестър Юнайтед” пък остава в САЩ за мач срещу “Реал” (Мадрид) в сряда в Маями, а след това пътува до Мюнхен за контрола срещу “Байерн” на 5 август. Лоша новина за мениджъра Жозе Моуриньо обаче е контузията на Неманя Матич. Той има проблем с коремен мускул и е претърпял операция, която ще го извади от игра за началото на сезона. \"Той замина за Филаделфия на преглед при специалист и не напусна клиниката. Веднага е бил опериран и ще пропусне началото на сезона“, коментира Моуриньо. В друг интересен мач от надпреварата с изключително подмладен състав „Манчестър Сити“ навакса пасив от два гола, за да се наложи с 3:2 над „Байерн“. Баварците водеха с 2:0 след 25 минути игра, но „гражданите“ успяха да обърнат резултата. Неприятна новина за Пеп Гуардиола обаче е травмата на новото попълнение Рияд Марез. Халфът бе привлечен за 60 милиона паунда от „Лестър“, но получи контузия на глезена и бе заменен принудително. Новото попълнение на „Барселона“ Малком започна с головете си за каталунците, като се разписа за победата с дузпи над „Тотнъм“. В редовното време мачът завърши 2:2, а след това испанският гранд спечели с 5:3. При дузпите “Барселона” показа по-здрави нерви, като и петимата играчи на „блаугранас“ не сбъркаха от бялата точка, а Малком, който преди дни беше привлечен за 41 милиона евро от “Бордо” под носа на “Рома”, реализира победното попадение. В сряда рано сутринта българско време на “Барселона” предстои мач срещу “Рома”, а в неделя е срещата с “Милан”. В Харисън (Ню Джърси) „Ювентус“ спечели и втория си мач от турнира, като победи с „Бенфика“ с 4:2 също след дузпи. Редовното време завърши 1:1, като точни бяха Алехандро Грималдо за „Бенфика“ и Лука Клеменци за „Старата госпожа“. В сряда „орлите“ от Лисабон играят с “Лион”, а на 2 август „Юве“ излиза срещу Сборен отбор на МЛС. Интересно бе и в Сингапур, където „Арсенал“ размаза с 5:1 ПСЖ, като французите играха с голяма част от резервите си. Мачът ще се запомни с това, че местният главен съдия на мача дотолкова се показа като фен на Месут Йозил, че накара халфа на „артилеристите“ да му даде автограф върху жълтия картон. Отказалият се от националния отбор на Германия халф пък с охота се съгласи.", "date": "2018.07.29", "title": "„Ливърпул“ попиля „Юнайтед“ пред 101 254 фенове"}
{"url": "https://www.monitor.bg:443/bg/a/view/rejtingyt-na-merkel-udari-dynoto-140259", "text": "Подкрепата за консервативния блок на германската канцлерка Ангела Меркел е спаднала до най-ниското си ниво от 2006 г., показа анкетата на \"Емнид\", публикувана в германския в. \"Билд ам зонтаг\". Подкрепата за християндемократите на Меркел и техните баварски партньори от Християнсоциалния съюз е намаляла с един пункт до 29 процента. За сравнение по време на изборите през септември тя е била 33 процента. Социалдемократите, които споделят властта с консерваторите в оглавяваната от Меркел коалиция, също са загубили един пункт, смъквайки до на 18 процента. Подкрепата за крайнодясната партия \"Алтернатива за Германия\" е останала непроменена на 15 процента, а Зелените са се изкачили с 2 пункта до 14 процента - тяхното най-добро представяне тази година. Преди около месец коалицията на Меркел беше близо до разпадане заради разногласия за миграционната политика. В началото на юли беше постигнат компромис, но напреженията продължават да тлеят. В петък премиерът на германската провинция Бавария Маркус Зьодер възприе по-мек тон по въпроса за бежанците, като каза, че иска \"баланс\" между оказването на помощ на тези, които имат право на убежище, и бързото депортиране на онези, които нямат, предаде АП. Зьодер откри център за убежище и репатриране като част от усилията на Бавария за повишаване на ефективността на процедурите за предоставяне на убежище, които понякога отнемат години. Той е критикуван заради твърдата си позиция за миграцията (именно тя бе в основата на кризата, обхванала управляващата коалиция в Берлин), включително заради употребявания от него израз \"бежански туризъм\", отнасящ се за хора, които идват в Германия, ако получат отказ за убежище в други европейски страни. Социологически проучвания напоследък показват, че консервативният Християнсоциален съюз на Зьодер има подкрепа под 40 процента преди провинциалните избори през октомври. Междувременно лидерът на либералната германска Свободна демократическа партия Кристиан Линднер поиска да се ограничи срокът на пълномощията на федералния канцлер до осем или десет години. Това той заяви в интервю за в. \"Билд\". Линднер е обосновал мнението си с това, че именно в периода на канцлерството на Ангела Меркел, която е на поста от 2005 г., е започнал да се наблюдава политически застой. \"Всички предишни ръководители на правителството бяха по-прогресивни от госпожа Меркел. Това е свързано с продължителността на пребиваването на власт\", смята Линднер. В историята на Федерална република Германия само трима канцлери са заемали поста за повече от десет години - Конрад Аденауер (1949-1963 г.), Хелмут Кол (1982-1998 г.) и Меркел (от 2005 г. - досега). Съгласно действащото законодателство федералният канцлер може да се избира от Бундестага за срок от четири години, но мандатите могат да бъдат неограничени.", "date": "2018.07.29", "title": "Рейтингът на Меркел удари дъното"}
{"url": "https://www.monitor.bg:443/bg/a/view/liftyt-po-byrz-ot-micov-samo-s-minuta-140265", "text": "Димчо Мицов и Антония Маринова станаха победители при мъжете и жените в атрактивното състезание по планинско бягане (изкачване) \"Изпревари лифта 2018\". Мицов финишира с време 15:42 мин. от начална станция на лифта в Драгалевци до междинната на \"Бай Кръстьо\". Маринова пък постигна резултат от 21:30 мин. Успехът е първи за Мицов в надпреварата. Въпреки доброто темпо той не успя за 57 секунди да изпревари лифта и да вземе 1000 лв. от джакпота. Втори остана медалистът от балканиадата по лека атлетика Иво Балабанов (15:48 мин.), а трети е победителят в състезанието от 2016 г. Шабан Мустафа (17:14 мин.). Участие в състезанието взеха 91 души (21 за джакпота и 70 в масовия старт). Те можеха да избират по кое от двете трасета да стартират. По-трудното бе с денивилация от 411 м (дължина 1,8 км), а по-лекото с 425 м денивилация и дължина 2,3 км. Въпреки че не победиха лифта, но слязоха под 16 минути Мицов и Балабанов бяха наградени от главния организатор на състезанието Радослав Пеев от \"Витоша ски\" с чекове съответно за 700 и 400 лв. Награди получи и победителката при жените Антония Маринова.", "date": "2018.07.29", "title": "Лифтът по-бърз от Мицов само с минута"}
{"url": "https://www.monitor.bg:443/bg/a/view/poluchavame-po-800-mln-leva-na-godina-ot-tol-sistemata-140258", "text": "Над 800 млн. лева приходи годишно се очаква да генерира новата тол система. Това става ясно от писмен отговор на регионалния министър Николай Нанков на депутатско питане на Георги Гьоков от БСП. Нанков припомня, че се планира системата да заработи поетапно, като с един месец предсрочно – от 1 януари 2019 година ще бъде въведена т.нар. електронна винетка за колите. Тол таксуването за ТИР-те над 3,5 тона пък ще заработи от август догодина. Световната банка, която е консултант по изграждането на системата, е  разработила 18 различни сценария за възможните приходи и разходи от нея, в зависимост от таксите за електронните винетки и електронното таксуване за камионите. Така годишните приходи биха варирали между 661 млн лева до 1,49 млр. лева от 2019 година. В отговора си обаче Нанков обяснява, че очакванията са чрез двете системи да се генерира приход над 800 млн. лева, което пък щяло да позволи повече средства за ремонт на пътища. За експлоатиране на тол системата разходите са между 148 млн. и 253 млн. лева. Социалистът пита министъра и колко километра пътища биха се ремонтирали с парите от тол-а. В тази връзка Нанков отговаря, че се предвижда  50% от парите да бъдат насочвани за строежа на основни пътни артерии, които са разположени предимно в Северна България и дава за пример магистрала „Хемус“, скоростния път от Видин до Благоевград, магистралата Русе – Велико Търново. Другите 50 на сто от приходите ще се използват за рехабилитация на старите пътища. Нанков припомня, че към момента 8000 км от републиканските пътища са в лошо състояние. Планираме след 6-7 години пътната мрежа да бъде ремонтирана изцяло, казва още Нанков. Накрая Нанков припомня, че при сегашния модел на таксуване 2/3 от приходите от винетки идват от леките коли, а едва 1/3 от тежкотоварните превозни средства. Така например през 2017 година от винетни такси сме получили 351 млн. лева, като от тях едва 103 млн. лева са от ТИР-те. За първите пет месеца на 2018 -та пък приходите от винетки са 259 млн. лева, като само 60 млн. леа за от камионите, а останалите от леките автомобили.  ", "date": "2018.07.29", "title": "Получаваме по 800 млн. лева  на година от тол системата"}
{"url": "https://www.monitor.bg:443/bg/a/view/andreev-izpusna-machbol-za-evrotitla-pri-unoshite-140257", "text": "Адриан Андреев пропусна мачбол и загуби финала на европейското първенство по тенис за юноши до 18 г. на червените кортове в Клостерс (Швейц). Поставеният под номер 1 Андреев претърпя поражение в мача за трофея от 11-ия в схемата Йонас Форейтек (Чех) със 7:6(1), 6:7(6), 3:6. Българинът взе оспорвания първи сет с категоричен успех в тайбрека, а във втората част отново се стигна до тайбрек. В него 17-годишният софиянец навакса изоставане от 2:5 точки и при 6:5 имаше мачбол, но не успя да го реализира, а с три поредни разигравания Форейтек стигна до изравняване на резултата. В третата част след 3:3 чехът доминираше и стигна до крайната победа. През миналата година Адриан спечели бронзов медал на европейското до 16 г. и победи Фoрейтек на четвъртфиналите. Димитър Кузманов беше последният българин, който игра на финал на европейското първенство за юноши през 2011 г., но тогава загуби в два сета от испанеца Роберто Карбайес Баена. В същото време Александър Лазаров спечели титлата на турнира по тенис на червени кортове в Телави (Груз) с награден фонд $15 000. На финала той победи Максим Тихомиров (САЩ) с 6:3, 6:2. Така Лазаров завоюва първа титла за годината и втора в кариерата си в турнирите на ITF. Българинът заработи и 18 точки за световната ранглиста и $2160 от наградния фонд.", "date": "2018.07.29", "title": "Андреев изпусна мачбол за евротитла при юношите"}
{"url": "https://www.monitor.bg:443/bg/a/view/kupishta-bokluci-sled-sybora-na-bsp-na-buzludja-140267", "text": "Поляните под Бузлуджа осъмнаха с купища боклуци след традиционния събор на БСП в събота. Из социалните мрежи започнаха да се разпространяват снимки със пластмасови шишета, торби, кенчета от бира, кашони и други отпадъци не само под самия връх, но и по пътя към него От общината в Казанлък съобщиха, че вече е създадена организация за почистването на местността. Междувременно от БСП заявиха в официално съобщение, че имат сключен договор с общинската фирма в Казанлък за почистване. Още сутринта в неделя почистването започнало от прилежащите райони в посока към самата поляна. Веднага след събитието започнаха спекулации и колко души са присъствали на събора на социалистите. Според БСП те са били над 70 000 души, а според други източници хората не са били повече от 30 000. За да забавлява червените симпатизанти, от БСП бяха спазарили сръбската звезда Горан Брегович и неговия оркестър за сватби и погребения. Брегович и музикантите му пристигнаха с директен полет от Рим, където в петък вечер са имали отдавна уговорен концерт. По 1,50 лв. се продаваха кебапчетата, толкова струваха и топлите питки. Едни до други бяха подредени магнитчета с образите на Сталин, Путин, Живков и Корнелия Нинова, като точно те бяха и най-скъпи – по 2 левчета.  ", "date": "2018.07.29", "title": "Купища боклуци след събора на БСП на Бузлуджа"}
{"url": "https://www.monitor.bg:443/bg/a/view/katar-sabotiral-s-agenti-na-cru-konkurentite-si-za-mondial-2022-140234", "text": "Катар е използвал различни нелегални техники от типа „черни операции“, за да спечели домакинството на световното първенство през 2022 година, твърди „Съндей Таймс“. Авторитетното издание се позовава на налични документи, които показват, че арабската държава е използвала американска PR фирма и бивши агенти на ЦРУ, за да намалят шансовете на своите съперници – САЩ и Австралия. Целта на наетите хора е била да се направи пропаганда, която да създаде впечатлението, че останалите кандидатури за Мондиал 2022 нямат вътрешна политическа подкрепа в страните си. Подобна кампания е в нарушение на правилата на ФИФА. Както е известно, за домакинството на световното първенство Катар се състезаваше със САЩ, Австралия, Южна Корея и Япония. Според правилата на световната футболна централа нито един кандидат за домакинство няма право да използва писмени и и устни изявления, реклами и други подобни материали, за да атакуват кандидатурите на други членове на ФИФА. Според документите става ясно, че Катар е платил 9 000 долара на уважаван университетски преподавател, който да напише критичен доклад за кандидатурата на САЩ. Освен това са били вербувани журналисти и блогъри, които да представят в негативна светлина конкурентите на Катар. Плащано е също така за организиране на протести. Черешката на тортата е, че са изготвени разузнавателни доклади, като в тях е имало компромати срещу всеки индивид, работещ в подкрепа на противникова кандидатура. Информацията от книжата посочва, че за изпълнението на целите е била наета нюйоркската компания „Браун Лойд Джоунс“, както и група бивши агенти на ЦРУ. Всички твърдения на „Съндей Таймс“ са отречени от Върховния комитет на Катар за опазване на наследството. От американската PR компания не са отговорили на запитването на авторитетното британско издание. ФИФА държи на изводите, направени след двегодишното разследване на катарската кандидатура, че всичко около домакинството на Мондиал 2022 е наред.", "date": "2018.07.29", "title": "Катар саботирал с агенти на ЦРУ конкурентите си за Мондиал 2022"}
{"url": "https://www.monitor.bg:443/bg/a/view/grym-ubi-chovek-na-vryh-oreljak-140251", "text": "Гръм е убил човек на връх Ореляк над Гоце Делчев, в района на телевизионната кула. Мъжът е бил много обгорен. Сигнал в планинска спасителна служба - Банско е подаден около 15 часа. 3 групи спасители са тръгнали към мястото, за да свалят тялото на починалия. Заради факта, че има смъртен случай е уведомена и полицията. Фаталният инцидент е станал днес малко след 14:00 часа, когато гръмотевици и светкавици са обсипали небето над Пирин планина. Дежурната група планински спасители от Банско се добраха до тялото на загиналия турист и около 17 часа го свалиха до линейка, за да бъде транспортирано до болница и да му бъде направена аутопсия. „Момчето е турист в група от Самоков. Женен е и е баща на малко дете. Тежка лична драма. Мълнията буквално го е овъглила, такъв му е бил късметът“, каза за „Монитор“ Петър Баряков, който ръководи отряда към ПСС – Банско.", "date": "2018.07.29", "title": "Гръм уби човек на връх Ореляк (ПОДРОБНОСТИ)"}
{"url": "https://www.monitor.bg:443/bg/a/view/arja-krade-liceto-na-djejmi-za-ubijstvoto-na-cersej-v-igra-na-tronove-140253", "text": "Нова теория за смъртта на Церсей Ланистър предизвика еуфория сред многомилионната армия от фенове на „Игра на тронове“. След като дори от екипа на кървавата сага загатнаха, че героинята на Лина Хийди, която събужда чувство на омраза и респект като по наръчник у всеки зрител, няма да доживее финалните надписи, се изписаха различни сценарий за това кой ще я убие. По-наблюдателните почитатели на фентъзи епоса забелязаха на постер за предстоящия сезон, че един от черепите в краката на Краля на нощта и на белите бродници носи короната на нежната половинка от близнаците Ланистър. Тогава се появи и шокиращият залог, че Джейми В един от епизодите на последния сезон двойката се разхожда върху карта на Вестерос, като всеки от тях се позиционира върху интересно място. Церсей стои върху област, позната като „Вратът“, а любимият й – върху регион, наречен „Пръстите“. Назад в историята, пророчица предупреждава напористата блондинка, че по-малкият й брат ще я удуши, като има шанс това да е и Тирион. Сега обаче тази теория придоби нов смисъл – Аря, която позиционира името на Церсей в черния си списък за убийства отдавна, ще я довърши. Причината - най-малката дъщеря на Старките се сдоби от Многоликия бог със способността да сменя лицето си. Тя вероятно ще вземе глава назаем от Джейми, за да удуши един от главните виновници за кончината на баща си Нед. „Ако Аря срещне Джейми преди Церсей, какво ще я спре да му вземе лика, да се превърне в него и да го направи Кралеубиец за втори път?“, се превърна в един от най-коментираните постове в социалните мрежи. Преди дни стана ясно, че „Игра на тронове“ ще се сбогува със зрителите в първата половина на 2019 г., като по всяка вероятност първата серия от последния осми сезон ще бъде излъчена през април. Актрисата Софи Търнър, която скача в кожата на Санса Старк, каза да очакваме Имайки предвид, че всеки трети герой губи главата или друг атрибут от тялото си, това би означавало нов труп през сцена. „Това е „Игра на тронове“, така че ще е още по-кърваво и ще има повече смърт и повече емоционално мъчение“, намигна пред Gold Derby Търнър. Екранната Санса разбуни духовете за сюжетните нишки и с нов татус, който гласи „Глутницата оцелява“. Изразът е препратка към репликата й от предходния сезон: „Вълкът единак умира, но глутницата оцелява“. Което може би е подсказка, че Това си противоречи със заявката на HBO от преди няколко месеца, че нито един от героите в хитовата поредица не оцелява. Преди време продуцентите споделиха и друга версия - че ще бъдат заснети няколко различни развръзки и до последния момент никой няма да знае коя ще сложи точката на сагата. Припомняме, че финалът на интерпретацията на култовата „Песен за огън и лед“ на Джордж Р. Р. Мартин ще се разгърне в бутиков брой епизоди – шест. Междувременно програмният директор на HBO Кейси Блойс разкри, че от телевизията търсят режисьор и актьори за пилотен епизод за спин-оф на „Игра на тронове“. През юни беше съобщено, че проектът е получил зелена светлина и от НВО са поръчала пилотен епизод. При евентуален успех се очаква да бъде заснета пълна поредица. Сценарият за все още неозаглавения сериал е плод на съвместното сътрудничество между Джейн Голдман и Джордж Р. Р. Мартин. Очаква се клапата за него да щракне догодина.  ", "date": "2018.07.29", "title": "Аря краде лицето на Джейми за убийството на Церсей в „Игра на тронове“"}
{"url": "https://www.monitor.bg:443/bg/a/view/hokejna-shajba-spuka-silikona-na-porno-zvezda-140255", "text": "Неприятен инцидент е претърпяла бившата порно звезда и настояща спортна журналистка Мия Халифа. Любимката на мъжете била ударена от шайба по време на хокеен мач, а вследствие на това силиконовият ѝ имплант е разкъсан и тя трябваше да се подложи на операция. Инцидентът се случил по време на мача „Тампа Бей“ - „Вашингтон Кепитълс“ през май. Шайбата прелетяла огражденията и със скорост около 80 мили в час уцелила точно лявата гърда на Халифа. \"Шайба удари гърдата ми по време на мача и съм 80% сигурна, че разкъса импланта ми. Добрата новина е, че имам шайба от мач за \"Capitals Stanley Cup\"... Струва си\", написа тогава журналистката в Инстаграм.", "date": "2018.07.29", "title": "Хокейна шайба спука силикона на порно звезда"}
{"url": "https://www.monitor.bg:443/bg/a/view/zabrana-na-mobilnite-telefoni-nosi-shtastie-140250", "text": "Забраната да се използват мобилни телефони по време на вечеря е сред тайните на щастливото семейство, пише в. \"Дейли стар\", позовавайки се на резултатите от проучване, направено във Великобритания. Ключови фактори за хармоничен семеен живот са също ограничаването на екранното време, способността да се обсъждат всевъзможни теми, избягването на скандали пред децата. Съвместното готвене и гледане на филми също допринасят за щастието у дома. Допитването показва също, че е важно членовете на фамилията да си казват \"Обичам те\" поне веднъж на ден, да уважават личното пространството на останалите и да свикват семеен съвет в кризисна ситуация. \"Начинът, по който съжителстваме с близките си, съществено се е променил през годините. Щастливият дом е този, в който децата участват във взимането на важни решения и царува взаимно уважение\", казват авторите на проучването от \"Anglian Home Improvements\".", "date": "2018.07.29", "title": "Забрана на мобилните телефони носи щастие"}
{"url": "https://www.monitor.bg:443/bg/a/view/parad-na-korabi-v-sankt-peterburg-140249", "text": "Кораби и катери, участващи във военно-морския парад в чест на Дните на военноморския флот (ВМФ) в Русия, преминаха по река Нева в центъра на Санкт Петербург. Парадът бе открит от противодиверсионни катери, издигнали руското знаме, флага на въоръжените сили и Андреевския флаг (руският военноморски флаг). След тях се появи десантният катер Д-67 с копие на лодката на Петър Първи на борда. Сред корабите, преминали по Нева в празничен строй, за първи път беше и безекипажен роботизиран катер, базиран на миночистача от ново поколение по проекта 12700 \"Александър Обухов\". Той е част от състава на противоминните средства на кораба. Парадът приключи с участието на авиацията на ВМФ на Русия. Начело на въздушния парад за първи път се появи и уникалният разузнавателен хеликоптер Ка-31Р. В главния парад в Санкт Петербург, посветен на Дните на военноморския флот на Русия, участваха 4000 военни и 39 бойни кораби и плавателни съдове. Руският президент Владимир Путин отбеляза приноса на флота в борбата с тероризма и осигуряване на стратегическия паритет. В речта си на военноморския парад той изтъкна, че всекидневно интересите на Русия в световните океани се защитават от десетки кораби и подводници.", "date": "2018.07.29", "title": "Парад на кораби в Санкт Петербург"}
{"url": "https://www.monitor.bg:443/bg/a/view/vuchich-glasi-predsrochni-izbori-i-referendum-za-kosovo-140252", "text": "Председателят на Народната партия Вук Йеремич твърди, че президентът на Сърбия Александър Вучич планира да насрочи на 4 ноември референдум за Косово заедно с предсрочни парламентарни избори, предаде Танюг. Йеремич смята, че на Запада му е нужен подписът на Сърбия под споразумение, което би дало на Прищина възможността да получи членство в ООН и Вучич да завърши преговорите за споразумението, съобщи Народната партия. Йеремич изрази голямо задоволство от акцията за събиране на подписи на граждани против споразумение, с което Сърбия да се съгласи Косово да получи място в ООН и с това да признае неговата независимост. Акцията \"Един подпис променя всичко\" започна вчера в Белград, Нови Сад, Ниш и Крагуевац. Междувременно Вучич съобщи, че тази година ще бъдат инвестирани над милиард евро във въоръжение и военно оборудване, което е най-много в региона с изключение на Румъния, която е 2,5 пъти по-голяма по брой на населението, предаде Танюг. По този начин засилваме отбранителната си промишленост, каза сръбският президент. \"Когато искате да бъдете военно неутрални, трябва да бъдете достатъчно силни да се защитавате от онези, които биха могли да използват военната си сила като средство за политически натиск\", каза Вучич в Никинци, където присъства на демонстративно учение на сръбската армия. Мисля, че е добре, че инвестираме и ще инвестираме още повече, добави Вучич.", "date": "2018.07.29", "title": "Вучич гласи предсрочни избори и референдум за Косово"}
{"url": "https://www.monitor.bg:443/bg/a/view/kasyl-rok-otvarja-vrati-kym-horyra-na-stivyn-king-140256", "text": "Стивън Кинг е истински крал за феновете на хоръра. Какво би станало, ако се съберат на едно място историите му, които изправят коси и разплакват деца? Отговор на това дава сериалът „Касъл Рок“. Поредицата черпи вдъхновение от „То“ до „Тъмната планина“, а целият ужас се разиграва в предела на мистериозното градче Касъл Рок, което култовият автор описва неведнъж. Сериалът, визуализиращ психологическите травми от мултивселената на Кинг, е продуциран от Дж. Дж. Ейбрамс и компанията му Bad Robot Productions в партньорство с Warner Bros. Кастът на сериала също е любопитен. Сред главните попълнения са Андре Холанд („Луна светлина“, „Селма“), Мелани Лински („Божествени създания“) и Бил Скарсгард („То“, „Атомна блондинка“). Компания им правят Джейн Леви („Злите мъртви“), носителката на „Оскар“ Сиси Спейсик („Кери“) и гост-звездата в сериала - Скот Глен („Останалите“ ). Първите 4 от общо 10 епизода на „Касъл Рок“ ще се завъртят в онлайн стрийминг платформата HBO GO на 2 август.", "date": "2018.07.29", "title": "„Касъл Рок“ отваря врати към хоръра на Стивън Кинг"}
{"url": "https://www.monitor.bg:443/bg/a/view/sydyt-ostavi-v-aresta-15-godishnija-namushkal-syuchenik-140238", "text": "Софийският градски съд остави за постоянно в ареста 15-годишния Даниал Бейкверди, който в четвъртък наръга друго дете в столичния квартал „Надежда”. Темида взе решението заради изключително опасното деяние, което е извършил младежът, като адвокатът на подсъдимия ще обжалва на 2 август. Софийският градски съд остави за постоянно в ареста 15-годишния Даниал Бейкверди, който в четвъртък наръга друго дете в столичния квартал „Надежда”. Темида взе решението заради изключително опасното деяние, което е извършил младежът, като адвокатът на подсъдимия ще обжалва на 2 август. „Съдът прецени, че има завишена степен на обществена опасност както на извършеното деяние, така и на самата личност на обвиняемия. Съдът прави своя извод въз основа на повдигнатото обвинение, а също така и на поведението на обвиняемия преди, по време и след извършване на деянието“, заяви прокурорът по делото Павел Панов от Софийска градска прокуратура, предаде БГНЕС. Той добави, че такава мярка спрямо непълнолетно лице се взима в изключителни случаи, но тук съдът е преценил, че става дума именно за такъв поради конкретните факти, които го отличават от останалите подобни случаи. Прокурорът коментира, че според него и съдът това е адекватното обвинение и в момента не се обмисля промяната му. Панов допълни, че тепърва ще се извършат действия по разследването и ще се правят експертизи. Адвокатът на подсъдимия Ивайло Абаджиев заяви, че не приема мярката и още утре ще я обжалва пред апелативния съд. Той заяви, че не оправдава постъпката на 15 годишния младеж, който не пожела да говори медиите, а в зала се разплака, но е категоричен, че на тази крехка възраст едва ли той е отишъл с умисъла да убие другия тийнейджър. „В продължение на почти цялата учебна година Даниал е бил тормозен от свои съученици. Освен с вербални обиди е имало и колажи с неговото лице, сложени на хора, които извършват хомосексуални действия“, разясни адвокатът. Той допълни, че от признанието в заснетият след деянието клип не може да се съди дали казаното в него е истина, защото не се е знае какви мисли и чувства са владеели момчето. Абаджиев каза, че младежът съжалява за постъпката си, а баща му дори казал, че предпочита синът му да влезе в затвора пред това другото момче да почине. 15-годишният Даниал Бейкверди рани тежко друго момче на 16 години на площадката на жилищен блок в столичния квартал \"Надежда\" на 26 юли. Пострадалият Християн беше настанен в „Пирогов” с прободни рани в корема и врата. Лекарите го стабилизираха още в първите часове след нападението, но състоянието му е тежко и момчето продължава да е под наблюдение в интензивното. Даниал е обвинен в опит за убийство. Беше задържан първоначално за 72 часа. Разпитан е и дал е обяснения. Признал е вината си. Пред разследващите казал, че е бил подложен на интернет тормоз в продължение на година.", "date": "2018.07.29", "title": "Съдът остави в ареста 15-годишния, намушкал съученик"}
{"url": "https://www.monitor.bg:443/bg/a/view/adam-lavin-pravi-uebporedica-po-pesenta-sugar-140254", "text": "Фронтменът на Maroon 5 Адам Лавин временно ще остави микрофона настрана, за да се впусне в друго приключение – зад камерата на новия уебсериал Sugar. Освен основен идеен двигател, певецът ще бъде и продуцент на поредицата, чиято премиера е заложена за 15 август в сайта за видео по заявка на YouTube – Premium. Концепцията на Sugar пък е вдъхновена от клипа към едноименния хит на Maroon 5. В музикалното видео групата „се натрапва“ на няколко сватби, като така прави своя своеобразен подарък към младото семейство. Макар и продуцент, Лавин този път няма да се срещне отблизо със собствените си почитатели. Вместо това ще покани други знаменитости, които да изненадат свои фенове на важни за тях събития. Всеки отделен епизод ще гравитира около срещата на една звезда със свои почитатели. Сред лицата, които ще разпознаем в уебпоредицата, са Блейк Шелтън, Snoop Dogg, Чарли Пут, Кели Кларксън, рапъра A$AP Ferg, групата 5th Harmony и Bad Bunny. Режисьорът на видеото към Sugar – Дейвид Добкин, също ще се нареди сред продуцентите на сериите. Вместо него обаче този път зад камерата ще дирижира Алекс Ван Вагнер.", "date": "2018.07.29", "title": "Адам Лавин прави уебпоредица по песента Sugar"}
{"url": "https://www.monitor.bg:443/bg/a/view/spartak-bie-na-starta-popeto-igra-10-minuti-140230", "text": "Българският национал Ивелин Попов влезе като резерва при победата на “Спартак” (Москва) с 1:0 срещу “Оренбург” в мач от първия кръг на руското първенство. “Спартак” поведе в резултата в четвъртата минута на чрез Самуел Жиго, който се възползва от грешка на вратаря Евгений Фролов. Попов се появи на терена в 82-ата минута, заменяйки Денис Глушаков. Иначе след мача треньорът на „Спартак“ Масимо Карера потвърди, че Попето остава в тима и няма да бъде продаван в Турция. „Попов е играч на „Спартак“. Изяснихме някои въпроси с него, като сега всичко е наред. Попов е на мое разположение и разчитам на него. Разбрахме се, като всичко е уредено и съм доволен от този факт\", сподели Карера. В друг двубой от първия кръг Николай Димитров и съотборниците му в “Урал” отстъпиха с 0:1 на “Aнжи”. Хичо бе цял мач на терена.", "date": "2018.07.29", "title": "„Спартак“ бие на старта, Попето игра 10 минути"}
{"url": "https://www.monitor.bg:443/bg/a/view/otboryt-po-himija-s-komplekt-medali-ot-olimpiada-v-chehija-140247", "text": "Българският национален отбор по химия се завръща от Международната олимпиада в Чехия с пълен комплект златен, сребърен и бронзов медали. В състава на тазгодишния отбор са Петър Христов от 12 клас в СМГ, донесъл  златен медал, Евгени Стателов от 11 клас в ЕГ Пловдив, върнал се със сребърен медал, Камен Петров от 11 клас в НПМГ София, спечелил бронзов медал и Денислав Станчев от 12 клас в ПМГ Велико Търново. Ръководители на отбора са доц. д-р Донка Ташева и доц. д-р Пенка Василева Факултет по химия и фармация на СУ “Св. Кл. Охридски”. В надпреварата сили мериха над 300 ученици, от които наградени повече от половината. От 19 до 29 юли в Прага и Братислава се проведе 50-ото юбилейно издание на най-голямото международно състезание по химия, а щафетата бе предадена на Франция, които ще бъдат домакините на МОХ през 2019 г. в лицето на Париж.", "date": "2018.07.29", "title": "Отборът по химия с комплект медали от олимпиада в Чехия"}
{"url": "https://www.monitor.bg:443/bg/a/view/shest-vylcheta-oshtastliviha-severoiztochna-italija-140243", "text": "Жителите на Североизточна Италия и дори тези на цялата страна от няколко дни се радват на шест вълчета, които се пръкнаха в алпийските гори северно от град Порденоне. Просто защото в региона вълци не са се раждали от близо 100 години, а според старите хора тъдява липсата им не е добра поличба за планината. За интереса към вълчето котило говори фактът, че то стана веднага медиен хит и между Алпите и о. Сицилия не остана вестник, интернет-страница, радио или телевизия, които да не са му отделили подобаващо място или време. А за да станат вълчетата и техните родители медийни звезди са „виновни“ учените глави от университета в град Удине, които осъществяват финансиран от областта Фриули Венеция Джулия проект за запазване на дивата фауна. Както разказа завчера пред журналисти ръководителят на инициативата Стефано Филакорда, някъде в средата на юни човек от екипа му забелязал при обиколка из гориста местност наедряла вълчица да се движи бавно, сякаш е ранена или упоена. Веднага било организирано наблюдение на животното и само след часове женската била споходена от як мъжкар, който започнал да търка глава в нейната сякаш я гали. Тогава на зоолозите им светнало, че вълчицата е бременна, техен помагач – фотограф инсталирал в района скрити камери и миналата седмица те засекли шестте новородени вълчета да се боричкат пред погледите на майка им и баща им. Интересното е, че още от 2016 г. те се „водели на отчет“ в университета на Удине като стабилна двойка – пришълци, тъй като вълкът бил дошъл тъдява от района на намиращия се на стотина км град Тревизо, а вълчицата чак от горите на Верона. Срещнали се край Порденоне, влюбили се и останали тъдява, за да се сдобият с поколение. Иначе в проекта си за опазване на дивата фауна областното ръководство на Фриули Венеция Джулия е включило клауза, според която то поема ангажимента да компенсира всички щети, причинени на селски стопани от дивите обитатели на местните гори и планини.", "date": "2018.07.29", "title": "Шест вълчета ощастливиха Североизточна Италия"}
{"url": "https://www.monitor.bg:443/bg/a/view/luiza-grigorova-vodi-voenna-ekspedicija-v-carichina-140242", "text": "Актрисата Луиза Григорова ще се нагърби със задачата да се превъплъти в образа на Елисавета Логинова, 28 години след като тя води експедицията от висши военни на Царичина. Това ще се случи в новия филм на съпруга на звездата от „Стъклен дом“ и „Откраднат живот“ - Мартин Макариев, който ще бъде и продуцент на проекта. Филмът е с работно заглавие „Докосване“ и ще проследи събитията около Царичина – мястото, на което се развива една от най-големите мистерии в съвременната ни история. В края на 1990 г., по заповед на Генералния щаб на българската армия, започват разкопки в селото. Мястото на разкопките става секретен военен обект, а на въпросите на жителите на селото не отговаря никой. Първият човек, двуполово извънземно, съкровището на цар Самуил - това са само част от легендите, които водят до изкопаването на 160-метровата спираловидна дупка в селото. „Ние сме убедени, че това, което се разказва в публичното пространство, не е истинската история. Това е филм, който се надяваме да стигне до страшно много хора. Мислим, че той ще е важен за българите и ще е сантиментален за тях. Всички имаме любопитството към неизвестното и космическото”, обясни пред Нова тв Григорова. Макар и художествена, лентата „Докосване“ ще проследи документално събитията така, както са описани в „Царичина. Съдбовен контакт“, чиято авторка е самата Логинова.", "date": "2018.07.29", "title": "Луиза Григорова води военна експедиция в Царичина"}
{"url": "https://www.monitor.bg:443/bg/a/view/mladite-ni-grebci-s-dva-bronza-ot-svetovnoto-140244", "text": "Борис Йотов и Десислава Георгиева спечелиха два бронзови медала за България от световното първенство по гребане за мъже и жени до 23 г. в Познан (Пол). И двамата се състезават в дисциплината скиф (т.е. - единично). Европейският ни шампион от 2017 г. Йотов измина дистанцията от 2000 метра за 6:51,42 минути. По-бързи от него във финала бяха канадецът Тревър Джоунс, който победи с време 6:48,70 мин., и германецът Марк Вебер, който грабна среброто с 6:50,51 минути. При жените Георгиева финишира на трета позиция във финала, след като измина дистанцията от 2000 м за 7:36,17 минути. На първо място финишира представителката на Нова Зеландия Саманта Вос, която премина разстоянието за 7:28,34 минути, а сребърен медал завоюва американката Емили Калфелц с 7:31,60 минути.", "date": "2018.07.29", "title": "Младите ни гребци с два бронза от световното"}
{"url": "https://www.monitor.bg:443/bg/a/view/angelov-i-sivov-triumfiraha-v-sliven-140248", "text": "Екипажът на „Мегапорт Рейсинг“ Мирослав Ангелов и Еди Сивов (Skoda Fabia R5, RC 2) спечели рали „Сливен“ - втори кръг от Българския рали шампионат и четвърти от Балканския рали трофей. Ангелов и Сивов взеха 10 от 11-те скоростни отсечки и на финала разликата с екипажа на второ място Йордан Атанасов и Янаки Янакиев (Mitsubishi Lancer Evo IX, RC 2) бe внушителна - 3:12,8 минути. Атанасов и Янакиев получиха повреда - счупване на заден диференциал на своето Мицубиши, но успяха да я отстранят и да завършат. На трето място в генералното класиране е екипажът на „Григоров Рейсинг“ Григор Григоров и Петър Сивов (Peugeot 208 R2, RC 4), които се наложат в атрактивната битка над Тихомир Стратиев и Добрин Борисов (Peugeot 208 R2, RC 4). Следващото състезание от шампионата е рали „Стари столици“ в Шумен от 7 до 9 септември. Освен него кръгове от сезон 2018 г. са още рали „Сърбия“ (22-23 септември) и „България“ (12-14 октомври).", "date": "2018.07.29", "title": "Ангелов и Сивов триумфираха в Сливен"}
{"url": "https://www.monitor.bg:443/bg/a/view/krasi-radkov-stana-bashta-na-momchence-140245", "text": "Комедийният актьор Краси Радков гушна първата си рожба. Бебчето проплака преди дни в столичната болница „Надежда“, а щастливата новина бе съобщена в социалните мрежи от преподавателя на звездата в НАТФИЗ – Любо Гърбев. Постът обаче по-късно бе изтрит. Първородният син на Радков и съпругата му Станислава Ганчева е с перфектни мерки - 48 см и тегло 2,900 кг., и ще носи името Теодор. Актьорът и половинката му се разходиха до олтара през 2002 г. Оттогава досега те правеха многократно опити да се сдобият с детенце. Щастливите родители благодарят за грижите на докторите Стаменов, Арабаджиева, Генадиева, Давидова и на целия екип на болница \"Надежда\". Екипът на вестник и агенция \"Монитор\" честити на семейството радостната вест!", "date": "2018.07.29", "title": "Краси Радков стана баща на момченце"}
{"url": "https://www.monitor.bg:443/bg/a/view/napusna-ni-oliver-dragoevich-140246", "text": "Известният хърватски певец Оливер Драгоевич почина днес след тежка битка с рака. Tой ни напусна на 70-годишна възраст. Драгоевич, който е един от най-известните изпълнители от времето на бивша Югославия, си отиде тази сутрин в болница в родния си град Сплит. Той бе диагностициран с рак на белия дроб преди година. Хърватската звезда има зад гърба си 23 албума. Сред известните му хитове са Cesarica, Nije htjela, Trag u beskraju и други. Певецът остана популярен в страните от бивша Югославия след разпада на страната при конфликтите през 90-те години. Макар да бе изключително известен и в Сърбия, той отказваше да изнася концерти там след въоръжения конфликт между сърби и хървати от 1991 до 1995 г.", "date": "2018.07.29", "title": "Напусна ни Оливер Драгоевич"}
{"url": "https://www.monitor.bg:443/bg/a/view/planinskata-slujba-v-botevgrad-pomogna-na-postradal-turist-140231", "text": "Планински спасители от Благоевград помогнаха на пострадал турист в района на Мечи връх в Рила. Катерачът, който е част от група от град Петрич, се подхлъзва и пада върху камък заедно с раницата си и получава фрактура на раменната става. Това съобщи началникът на ПСС в Благоевград Георги Ботев, предаде БТА. сутрин. Сигналът е подаден около 08.50 часа тази. Планинските спасители от дежурния екип в ски-центъра се отзовават на сигнала и оказват първа помощ на пострадалия с подръчни материали. Тъй като не можел да стигне сам до Благоевград, спасителите го транспортирали до Спешен център.  \"Сутрин температурата над 2000 метра надморска височина е около 2 градуса. Препоръчваме на хората, които излизат в тази зона, да носят топли дрехи, дъждобрани и туристически обувки с добър грайфер, времето не е много благоприятно за туристически преходи\", предупреди Георги Ботев. \"В района има много чужди туристи, които берат гъби, без да се съобразяват дали са отровни или ядливи, което крие допълнителна опасност. В буферната зона на резерват \"Парангалица\" има над 100 вида гъби, но повечето от тях са отровни\", допълни Ботев. Групата от 10-12 души е правила преход от хижа Рибните езера към \"Семково\" и след това към хижа \"Македония\" с крайна цел ски-център \"Картала\"", "date": "2018.07.29", "title": "Планинската служба в Благоевград помогна на пострадал турист"}
{"url": "https://www.monitor.bg:443/bg/a/view/pravitelstvoto-dava-nad-2-mlrd-lv-za-hora-s-uvrejdanija-140241", "text": "Над 2 млрд. лв. е сумата, която правителството заделя всяка година от бюджета за хората с увреждания, като само за инвалидни пенсии се изплащат 1.7 млрд. лв., това заяви социалният министър Бисер Петков пред БНР. По думите му ако законпроекта за хората с увреждания бъде приет ще са нужни още над 100 млн. лв. Петков заяви, че държавата ни не може да си позволи безлимитна лична помощ, като даде пример, че дори скандинавските държави през последните години ограничавали този тип подкрепа. Социалният министър заяви, още че е запознат с искането на майките на деца с увреждания да се закрият ТЕЛКовите състави и оценката на уврежданията да бъде на база на разширена епикриза, но подчерта, че медицинската експертиза е в компетентността на Министерството на здравеопазването. То от своя страна пък било направило стъпки към усъвършенстването й. В законопроекта, който предлага социалното министерство се предвижда хората с увреждания да получават месечна финансова помощ, обвързана с прага на бедност, която от догодина трябва да стане 348 лв. Тя трябва да замени сегашните интеграционни добавки. Това означава, че подкрепата за хората с най-тежки увреждания или това са тези, които са с 90% инвалидност и имат нужда от чужда помощ ще получават по 198лв. Сумата за тези, които са с 90% увреждане, но нямат нужда от чужда помощ, ще бъде в размер на 25% от линията на бедност, което прави 87 лв. Диагностицираните с инвалидност от 50 до 70 на сто пък ще получават по 10%, или 34 лв., а тези с увреждане между 70 и 90 на сто - по 15%, което прави 52 лв. Законодателните промени ще се обсъждат от работната група в понеделник. Въпреки поканата на социалния министър майките на деца с увреждания няма да се върнат в нея, заради националния протест, който са организирали утре. Все пак те ще изпратят представител, който да съобщи официалното им становище. Tе са категорични, че има много неща, който трябва да се променят по проекта. Помощните средства трябвало да бъдат изписани от лекар, а не от Агенция „Социално подпомагане“. По този начин щели да бъдат прекратени злоупотребите с тях. Освен това те смятат, че отпускането на финансова подкрепа според процента инвалидност, не било правилното решение, защото много хора щели да направят всичко възможно, за да увеличат процентите на телковото си решение.", "date": "2018.07.29", "title": "Правителството дава над 2 млрд. лв. годишно за хора с увреждания"}
{"url": "https://www.monitor.bg:443/bg/a/view/ruuni-pochna-s-golovete-v-sa-sht-140225", "text": "Бившият капитан на националния отбор на Англия Уейн Рууни отбеляза своя първи гол за новия си тим “Ди Си Юнайтед” в американската Мейджър Лийг Сокър. 32-годишният Рууни се разписа при победата на тима с 2:1 над гостуващия “Колорадо Рапидс”. Английският нападател беше точен в 33-ата минута, а домакините стигнаха до успеха след автогол на Ники Джаксън в последните секунди на мача. В добавеното време Рууни получи аркада над лявото око и контузия на носа, а след мача лекарите му направиха пет шева. “Ди Си Юнайтед” се намира на последно място в Източната конференция на МЛС със 17 точки в 18 мача. Рууни, който премина в американския тим преди месец, е голмайстор номер 1 в историята на “Манчестър Юнайтед” и единственият играч във Висшата лига с над 200 гола и над 100 асистенции.", "date": "2018.07.29", "title": "Рууни почна с головете в САЩ"}
{"url": "https://www.monitor.bg:443/bg/a/view/mitropolit-kiprian-dirijira-molenie-kraj-branitelite-140214", "text": "За пореден път старозагорският митрополит Киприан ще вземе диригентската палка, за да ръководи хора и оркестъра на местната оперна трупа, която ще изпълни ораторията на проф. Найден Андреев „Моление“ пред монумента Бранителите на Стара Загора по повод 141-а годишнина от кръвопролитното сражение по време на Руско-турската освободителна война. „Моление“ е създадена през 2002 година, първият й запис със симфоничен оркестър е през февруари следващата година, а световната й премиера е била на 2 март в народния театър „Иван Вазов“, когато на диригентския пулт е Методи Матакиев, два месеца по-късно , на 10 май е изпълнена в чест на 50-та годишнина от провъзгласяването на независимостта на Българската патриаршия пред висши православни духовници и 15 делегации от православните църкви по света.Солист ще бъде старозагорското сопрано Емилия Иванова, хормайстор е Младен Станев.В програмата, която ще бъде изнесена от 21,00 часа на 31 юли е включен нестинарски танц от операта „Нестинарка“ на проф. Марин големинов , постановка на Олеся Пантикина по хореографията на Маргарита Арнаудова и „Тържествена увертюра 1812“ на Чайковски. Една – единствена репетиция ще се проведе за ораторията заради служебния ангажимент на митрополит Киприан, който представляваше БПЦ в Киев за шествието по повод 1030-та годишнина от покръстването на Киевска Рус. Организаторите очакват спектакълът и лазерните ефекти да бъдат наблюдавани от над 30 000 старозагорци и гости на града.", "date": "2018.07.29", "title": "Митрополит Киприан дирижира „Моление“ край Бранителите"}
{"url": "https://www.monitor.bg:443/bg/a/view/chast-ot-sofija-bez-voda-utre-140229", "text": "Части от столицата временно ще са без вода утре (30 юли), заради ремонти, съобщават от \"Софийска вода\". Водоноски ще осгирявят алтернативно водоснабдяване, ако строително-ремонтните дейности продължат над 12 часа. Ето ги засегнатите квартали: Във връзка с подмяна на сградно водопроводно отклонение на ул. \"Черковна\", кв. \"Горни Богров\", се налага спиране на водоподаването от 10.00 до 18.00 ч. в района на ул. \"Трети март\", ул. \"Александър Стамболийски\", ул. \"Здравец\", ул. \"Морава\". Монтаж на спирателни кранове на ул. \"Елин Пелин\" и ул. \"Лагадина\", кв. \"Драгалевци\", е причината без вода от 09.30 до 21.30 ч. да са живеещите на ул. \"Лагадина\", ул. \"Елин Пелин\", ул. \"Панайот Пипков\", ул. \"Горска поляна\", ул. \"Момино венче\", ул. \"Вълшебно биле\", ул. \"Горски дух\", ул. \"Крайречна\", ул. \"Папрат\", както и на ул. \"Глухарче\" от номер 2 до номер 6. Заради подмяна на сградно водопроводно отклонение на ул. \"Космонавт\", гр. Банкя, кв. \"Изгрев\", се налага спиране на водата от 10.00 до 16.00 ч. в района на ул. \"Космонавт\", по ул. \"София\" от ул. \"Космонавт\" до ул. \"София\" номер 88 по ул. \"Иларион Макариополски\" от ул. \"София\" до ул. \"Иларион Макариополски\" номер 60.  От 10.00 до 18.00 ч. без вода ще са живеещи в района на ул. \"Витиня\", ул. \"Балкан\" и ул. \"Мусала\" в кв. \"Ботунец\" заради подмяна на сградно водопроводно отклонение на ул. \"Витиня\".", "date": "2018.07.29", "title": "Част от София без вода утре"}
{"url": "https://www.monitor.bg:443/bg/a/view/vlado-penev-stava-shef-na-bolnica-v-otkradnat-jivot-140239", "text": "С лекарска престилка в шефския кабинет на болница „Свети Кирил“ ще видим Владо Пенев. Един от най-обичаните български актьори се присъедини в каста на шестия сезон на лекарската драма „Откраднат живот“. „Приех ролята, защото виждам, че това е един много добре развиващ се сериал с добра аудитория, с интересни персонажи и любими за мен актьори, с които искам да се срещна на екран. Сериалите са новото кино.“, заяви пред Нова тв той. Актуалният директор на болницата е доктор анестезиолог и се казва Асен. Това е името и на доведения баща на Пенев, „Посвещавам ролята си в „Откраднат живот” на втория съпруг на моята майка – професор Асен Бонев, който беше забележителен човек и лекар. Преподавал е дерматология на всички настоящи доктори“, разказа още той. Двукратният носител на наградата „Икар“ не пропусна да погъделичка любопитството на феновете на медицинската поредица с новината, че между героя му и този на Юлиан Вергов – доцент Банков, ще има напрежение. Припомняме, че именно Вергов заемаше директорската позиция в четвърти сезон. ? Новината, че Вергов се е завърнал на снимачната площадка, след като свали лекарската престилка за цял сезон време, предизвика истинска еуфория сред почитателите му. „В този сезон Банков е много по-различен от преди, по-освободен. По-интересното е да видим как се справя в болницата без да е директор. В любовта ще има пикове и спадове, както във всяка любовна история“, сподели наскоро той. Междувременно стана ясно, че друго ново лице за сериала - и ще има ключова роля. За по-паметливите зрители няма да е изненада, че героят на Вергов ще акостира отново в болницата, но този път със съпругата си Ева, която е била дълго време в кома. Тв продуцентът Евтим Милошев загатна, че клапата за част от сцените може да щракне в Германия, тъй като точно от там пристигат екранният доцент Банков и нежната му половинка. След 5 сезона, 243 излъчени епизода и над 8 700 снимачни часа, хитовият сериал ще се завърне на малкия екран тази есен.  ", "date": "2018.07.29", "title": "Владо Пенев става шеф на болница в \"Откраднат живот\""}
{"url": "https://www.monitor.bg:443/bg/a/view/sari-vnasja-v-london-sirene-i-kafe-ot-italija-140232", "text": "Новият мениджър на „Челси“ Маурицио Сари се оказа един доста претенциозен човек. Италианецът никак не харесва английската храна и направи организация периодично да му бъде изпращан колет с най-необходимото от родината му. Една от основните съставки на колета е кафето „Кимбо“. През миналата година марката бе спонсор на вече бившия му клуб „Наполи“, а Сари до толкова свикнал с него, че не иска да се разделя. Пакети „Кимбо“ вече можат да се намерят в тренировъчната база на „сините“, на „Стамфорд Бридж“, естествено, и в лондонския дом на мениджъра. В колета трябва да присъства и специално телешко месо „Кианина“. Тази порода се намира само и единствено в региона Тоскана. Сари има претенции и към марката сирене, който консумира. Неговият избор е „Казерта бъфало моцарела“, произвеждащ се единствено в Неапол. Специалистът не изневерява и на италианските цигари „Мерит“, от които пуши по 4 кутии на ден. Последното нещо, което със сигурност ще бъде пренесено в Лондон, е компютърът на Сари. Той ползва една и съща машина от дните му в „Емполи“ (2012-2015) и прави всичко възможно, за да й остане верен още дълго.", "date": "2018.07.29", "title": "Сари внася в Лондон сирене и кафе от Италия"}
{"url": "https://www.monitor.bg:443/bg/a/view/a1-e-pyrvijat-telekom-v-bylgarija-predlagasht-digitalen-portfejl-i-kreditna-karta-na-svoite-klienti-140233", "text": "А1 е първият телеком в България, който предлага финансовите услуги дигитален портфейл и кредитна карта на своите клиенти, съвместно с Айкарт АД и Аксес Файнанс ООД. Това беше част от обещанията, които компанията даде при ребрандирането си в края на май и което сега изпълнява. Първата финансова услуга, която става част от портфолиото на А1 е дигиталният портфейл A1 Wallet. Това е мобилно приложение за разплащане, чрез което клиентите ще могат да извършват безконтактни плащания чрез своя смартфон, да изпращат пари в страната и чужбина без такси помежду си, да заплащат сметките си за телефон, интернет, телевизия, ток, вода, парно и други услуги. Към А1 Wallet клиентите получават безплатна виртуална карта, с която ще могат да пазаруват онлайн, както и възможност за поръчка на дебитна карта, с която ще могат да извършват плащания на POS терминал и да теглят пари в брой на банкомат. Дигиталният портфейл А1 Wallet няма да има месечен абонамент. Приложението А1 Wallet ще е достъпно за сваляне от Google Play Store след 15 август, като се очаква да се появи и в App Store на Apple скоро след това. В периода до 30 август то ще бъде в тестови режим. Всеки клиент, който ползва приложението в тестовия период и даде предложение за подобрение на услугата, ще получи еднократен бонус от 1000 MB мобилен интернет. Втората нова финансова услуга на телекома е А1 кредитна карта, която ще има преференциална лихва и условия за клиентите на компанията, няма да има такси при теглене от банкомат в страната и чужбина и ще бъде без такси за годишно обслужване. Процесът по кандидатстване за А1 кредитна карта ще е лесен и удобен за клиентите. Предвидено е предлагането да започне след 15 Август, като повече информация желаещите може да получат като се свържат с А1 на *88.", "date": "2018.07.29", "title": "А1 е първият телеком в България, предлагащ дигитален портфейл и кредитна карта"}
{"url": "https://www.monitor.bg:443/bg/a/view/povecheto-amerikanci-se-smjatat-za-mnogo-umni-140240", "text": "Шестдесет и пет процента от американците считат, че са надарени с висок интелект, значително надвишаващ средния, установи проучване, публикувано в сайта на Британското психологическо дружество. Изследването е проведено от проф. Патрик Хек от \"Гайсинджър хелт систъм\" и е обхванало 750 души. То е първото по рода си от 50 години насам. Шейсет и пет на сто от участниците са отговорили утвърдително на въпроса дали са по-интелигентни от средностатистическия американец. При мъжете този процент бил 70 на сто, а при жените - 60 на сто. Предишното проучване, проведено преди около половин век от фондацията \"Ръсел Сейдж\", констатира същите нагласи - американските граждани имат склонност да се надценяват. Сегашното проучване установило още една тенденция. Колкото по-нискоинтелигентни били интервюираните, толкова склонността им да надценяват умствените си възможности се оказвала по-голяма. От друга страна американските висшисти като по правило били по-склонни да подценяват умствения си багаж.", "date": "2018.07.29", "title": "Повечето американци се смятат за много умни"}
{"url": "https://www.monitor.bg:443/bg/a/view/dve-pesni-specheliha-burgas-i-moreto-140227", "text": "Дъщерята на фолкпримата Глория – Симона Загорова се окичи с победата в тазгодишното издание на песенния конкурс „Бургас и морето“, който се проведе през уикенда в морския град. На сцената в Летния театър отличничката от „Гласът на България“ се представи с парчето „Как искам времето да върна“, дело на Димитър Гетов и д-р Джина Дундова. За първи път в историята на „Бургас и морето“ обаче победителят на вечерта не бе само един. Втората песен, която според журито заслужаваше наравно със Загорова първото място, бе „Неочаквано“ на Димитър Атанасов и Гергана Великова. Автори са самият Атанасов и Бистра Александрова. Общо на 12 музикални произведения се насладиха меломаните в Бургас в рамките на конкурса. Публиката също избра своя фаворит в лицето на „Морскосиня любов“ в изпълнение на бургазлията Стефан Илчев. Летният театър се пукаше по шевовете от ентусиазираните фенове, а сред зрителите бе и внучката на големия композитор Тончо Русев- Елена. 36- то издание на конкурса ще се запомни и с рецитал, в памет на композитора. В него участваха любими на публиката звезди като Мими Иванова и Развигор Попов, Панайот Панайотов, Росица Борджиева и др. Припомняме, че именно рециталът стана повод Кичка Бодурова да изяви желание да върне званието си за почетно гражданство в Бургас, тъй като примата се почувства обидена на органицаторите от факта, че не е била поканена да се включи в него.", "date": "2018.07.29", "title": "Две песни спечелиха „Бургас и морето“"}
{"url": "https://www.monitor.bg:443/bg/a/view/frenski-kmet-zabrani-komarite-140237", "text": "Кметът на френския град Бриоле в департамента Мен-е-Лоар предизвика доста смях и шеговити коментари, след като забрани комарите в града. Местните жители започнали много да се оплакват от летящите кръвопийци, които след наводненията в началото на юли здравата тормозели целия район. Реакцията на кмета не закъсняла и той издал заповед, с която забранил досадните насекоми. Освен това край кметството и местните училища и детски градини били монтирани капани за комари. „По този комичен начин се опитах да покажа на гражданите, че в действителност нищо не мога да направя по въпроса“, обясни кметът действията си и допълни, че осъзнава, че указът му е достатъчно смешен. След обнародването на заповедта комарите в града намалели, но според кмета, това по никакъв начин не е свързано със забраната. През 2016 г. в Швеция се проведе шампионат по лов на комари. Победителят в екстравагантното първенство улови 135 насекоми. Състезанието било организирано след забрана за пръскане срещу комари в местните горски масиви. В началото на годината във френските медии се появиха информации за град, в който с кметска заповед са забранени посещенията на извънземни. Става дума за градчето Шатоньоф дю Пап. Оказва се, че забраната е в сила от вече 62 години и настоящият кмет, Клод Аврил, отказва да я вдигне, въпреки че признава, че тя може би не е нищо повече от начин за привличане на внимание. “Няма да вдигна забраната. Тя подсолява малко нещата. Създава безобидна и забавна атмосфера и не вреди на никого”, казва Аврил. Забраната е била наложена от кмета на града през 1954 година, Люсиен Жун, след като неназован мъж от северна Франция заявил, че бил видял две фигури, които приличали на водолази, да излизат от НЛО с форма на пура.", "date": "2018.07.29", "title": "Френски кмет забрани комарите"}
{"url": "https://www.monitor.bg:443/bg/a/view/alek-i-hilarija-bolduin-iskat-oshte-deca-140235", "text": "Холивудската двойка Алек и Хилария Болдуин не изключват възможността в близкото бъдеще да увеличат семейството си с още един член. Това разкри пред медии съпругата на звездата от „Син жасмин“ два месеца, след като роди четвъртия си наследник Ромео. Болдуин има още едно дете – 22-годишна дъщеря Айрланд, която е плод на любовта му с бившата му половинка – Ким Бейсинджър. В решението дали ще се сдобият с поредно бебе пък семейство Болдуин включва и самите си наследници. По думите на Хилария, която е с 26 години по-млада от съпруга си, именно най-голямата им обща дъщеричка Кармен настоявала за следващо бебе. Причината – след три поредни братчета момиченцето искало да има по-малка сестричка.“Кармен има по-голяма сестра, Айрланд, с която я свързват прекрасни отношения. Тя обаче иска по-малка сестричка\", уточнява Хилария, която работи като фитнес инструкторка. Тя допълва още, че и Алек е привърженик на идеята за още едно дете, тъй като самият той произлиза от голямо семейство.  ", "date": "2018.07.29", "title": "Алек и Хилария Болдуин искат още деца"}
{"url": "https://www.monitor.bg:443/bg/a/view/zaharta-na-edro-naj-evtina-v-dobrich-brashnoto-vyv-vraca-140222", "text": "Най-евтино захарта на едро през миналата седмица е можело да се купи в Добрич, срещу 84 ст. за кило. Брашното тип „500“ е било с най-ниска цена от 0,54 лв./кг във Враца, сочат данните на Държавната комисия по стоковите борси и тържищата (ДКСБТ), публикувани на сайта на ведомството. Най-високата цена на едро на захарта от 1,60 лв./кг за периода е регистрирана в Благоевград. В 10 от областите, от следените от комисията 19, минималната цена на продукта е била над левче за кило. В София цените на едро по борсите са били в немного широки граници от 1,00 до 1,20 лв./кг. През миналата седмица най-скъпо на едро брашното тип „500“ се предлагало по борсите в София - 1,15 лв./кг. Долната граница в столицата е била само левче за кило, като тя е на същото ниво само в Благоевград. В 7 области на страната на едро брашното е могло да се купи за 70 ст. килограм или по-малко, сочат още данните на ДКСБТ. За периода кравето сирене поевтиня с 1,7% и се търгуваше по 5,90 лв./кг; кашкавалът, тип \"Витоша\", се купуваше по 9,94 лв./кг, а олиото в пластмасова бутилка по 1,96 лв. литър. Каймата поевтиня с 0,7 на сто и вървеше на едро по 4,47 лв. за килограм. Пакетче краве масло от 125 грама се търгуваше за 2,33 лева. Пилешкото замразено месо поевтиня с 0,3 на сто до 3,94 лева за килограм на едро. Яйцата се продаваха по 0,21 лева за брой. Оранжерийните домати на едро поевтиняха през миналата седмица с 2,3% до 1,26 лв./кг. Оранжерийните краставици обаче се сринаха с 12,9% до 1,42 лева средно за килограм. Ранните картофи се търгуваха по 0,69 лв./кг на едро. Цената на зелените чушки панда с 4,5% до 1,26 лв./кг. Тиквичките поскъпнаха с 6 на сто до 0,71 лв./кг. Ябълките на едро поевтиняха с 7,1 на сто и се продаваха по 1,45 лв./кг. Кайсиите се търгуваха по 1,92 лв./кг, а прасковите поевтиняват с 4,2% до 1,15 лв./кг. Цената на дините падна с 2,9% до 0,34 лв./кг. БТА уточни, че индексът на тържищните цени (ИТЦ), отразяващ цените на хранителните стоки на едро, падна тази седмица с 0,30% до 1,320 пункта.", "date": "2018.07.29", "title": "Захарта на едро най-евтина в Добрич, брашното - във Враца"}
{"url": "https://www.monitor.bg:443/bg/a/view/mamma-mia-franchajz-za-nad-709-miliona-140219", "text": "Романтика, музика, която едновременно ни понася на емоционално-носталгична вълна и ни кара да се разтанцуваме от раз и любопитен сюжет, който макар и не особено дълбокосмислен успява да ни измъкне от драмата на ежедневието. Това накратко е Mamma Mia. Франчайзът стартира с появата на първата постановка, разказваща историята на свободолюбивата майка, нейната дъщеря и тримата възможни бащи, разказана на фона на любимите ни песни на АББА. Всъщност, ако трябва да върнем лентата съвсем назад, нищо от това, на което ставаме свидетели днес, нямаше да е възможно без музиката на АББА. Така че като рождена дата на франчайза можем да приемем годините около 1972 г. Театралният мюзикъл обаче е първият, който запознава широката аудитория с историята на Дона Шеридан и компания. Премиерата му се състои на 6 април 1999 г. в Лондон. В продължение на повече от 10 години мюзикълът се играе на много сцени, като привлича вниманието на над 30 милиона почитатели на групата в театрите. Постановката се задържа за дълго време на сцената. Още в зародиш, обаче всички са сигурни, че рано или късно сюжетът на мюзикъла ще изгрее и на голям екран. казва Бьорн Улвеус в навечерието на премиерата на първата лента от поредицата през 2008 г., на която влиза в ролята и на продуцент. Всъщност, оказва се, че Холивуд проявява апетит към историята още преди да е сигурен в успеха на театралния мюзикъл. Така, продуцентката Джуди Креймър се свързва, както с АББА, така и с хората, създали постановката още в самото начало на века. Смята обаче, че скокът от театъра към седмото изкуство следва да се осъществи на по-късен етап – вероятно, за да даде шанс на пиесата да изживее своя живот, преди да пренасити дните на феновете на АББА и с филмово заглавие. Страховете на Креймър били неоснователни, казва Бьорн. Въпреки това той има лукса да говори от позицията на времето – след като успехът и на лентата Mamma Mia става факт. По логиката, че за всяко нещо си има време, по-скоро Креймър е уцелила точният момент, в който аудиторията ще се нуждае от подобно развлечение в стил АББА на големия екран. Желанието на продуцентите да прекроят театралния мюзикъл във филм не остава скрито от медиите. Спекулации за това кога ще се появи лентата се правят в продължение на година. Заглавия от рода на „Mamma Mia превзема киносалоните“ се появяват още през 2006 г. - две години, преди премиерата на лентата, както и месеци, преди екипът й реално да го обяви. Зад филма застава продуцентската компания на Том Ханкс, когото мнозина искат да видят и на големия екран. Както вече знаем, това така и не се случва. За сметка на това обаче той успява да привлече в проекта повечето от хората, отговорни за успеха на едноименната театрална постановка. Като режисьорката Филида Лойд, например. „Ако има някой, който познава историята, това е тя“, коментират доволни и членовете на АББА. Заедно с нея със сюжета се захваща отново и оригиналната сценаристка Катрин Джонсън. И двете са категорични, че сред най-големите въпроси, свързани с филмовата адаптация на пиесата бил въпросът коя ще е звездата, която ще привлече киноманите в салоните за заглавие, с чиято история те вероятно са вече запознати. казват те. Не можем да кажем, че сме разочаровани от търсенето им на ключови имена за главните роли в Mamma Mia. Така светът не само видя Мерил Стрийп в една от запомнящите й се роли, но я чу и да изпълнява знакови парчета на АББА. А пък и носителката на „Оскар“ категорично изнесе първата лента от филмовата поредица върху гърба си. Не ме разбирайте погрешно, в никакъв случай не подценявам приноса на актьори като Пиърс Броснан, Колин Фърт, Стелан Скарсгард и дори Аманда Сейфрид – макар че тя по-скоро се понесе по течението на успешната продукция, без да има грандиозна заслуга за това. Не случайно и Мерил Стрийп е първата, която подписва договора за участието си във филма. И ако днес повечето филмови мюзикъли са предназначени за тийнаудиторията ала „Дисни“ - с редки изключения като La La Land например, то Mamma Mia в никакъв случай не носи усещането, че съществува само за да събере пари от билетчета на зрители, хрупащи пуканки на фона му. И това, без да губи от комерсиалния си ефект. Резултатите са налице. Само първият филм носи на създателите си $615 748 772. За сравнение, това е близо 12 пъти повече от вложената инвестиция за заснемането му. Единствената изненада, която дойде заедно с обявяването на втората лента от поредицата - „Отново заедно“, бе породена от факта, че мюзикъл (извън поточната линия на „Дисни“, както вече споменахме), ще получи такова продължение. Тук историята е малко по-различна. Първо, сюжетът е оригинален, тоест – не почива на вече създадена продукция, експлоатираща в детайли миналото на Дона и новооткритата бременност на дъщеря й Софи (Сейфрид). Второ, заглавието не почива на надеждата, че една основна звезда ще изнесе цялата тежест. Мерил Стрийп, наистина, участва отново. Сцената й в „Отново заедно“ е от тези моменти, в които дамите в киносалона биха посегнали към кърпичките. Тя не трае обаче повече от 3-4 минути. За сметка на това, продуцентите изградиха маркетинговата си стратегия около появата на Шер – безотговорната майка на Дона и баба на Софи, за която музикалната кариера е винаги на първо място. Трето, локацията на снимките бе рязко променена от Гърция в Хърватия, макар действието да се развиваше на все така любимия ни и познат от предната лента остров Калокаири. Песните на АББА – в по-голямата си част – същите, останаха константни. Постоянен остана и хуморът, романтиката, чувството за безгрижност, с което си тръгва зрителя след прожекцията в киносалона. Само две седмици след световната си премиера пък „Отново заедно“ генерира печалби в размер на 93 милиона долара. Или, общо филмовата поредица събра около 709 милиона долара от любителите на седмото изкуство. Печалбите на целия франчайз – тук включваме още и изиграните постановки, са далеч повече. Точни данни за приходите от тях обаче липсват. Пропуските за мюзикъла, който се играе в лондонските театри и до днес обаче се котират на цени до 180 долара. И ако си мислите, че – за разнообразие – някоя холивудска поредица се ограничава единствено до филмови и театрални заглавия, то грешите. Mamma Mia служи като вдъхновение надлъж и нашир, като сред най-разпространените „продукти“, свързани, както с лентата, така и с първоосновата на всичко – едноименната песен на АББА, са ресторантите, по-конкретно – италианските такива. Освежаващо е обаче, че за първи път фенове провеждат масови кампании в Туитър за удължаване на франчайза. „Щом „Бързи и яростни“ могат да използват един и същи сюжет във всеки един филм, то Mamma Mia може да използва едни и същи песни на АББА във всяко свое заглавие“, коментират екзалтирани почитатели. И макар засега все още да не се говори за трето заглавие, вдъхновено от вечните песни на шведската група, то не се и съмняваме, че Холивуд ще пропусне уникалната възможност да се възползва от генерирания успех – още повече, когато интерес към следващ проект наистина съществува. Маркетингова стратегия или съвпадение бе едновременната премиера на Mamma Mia! в Софийската опера и балет и на холивудското продължение „Отново заедно“ в кината? Ако трябва да се обзаложим, то определено бихме казали пиар ход, който – може би за първи път в историята – се оказа по-успешен за сценичното представление, отколкото за големия екран. Бурни аплодисменти, препълнени салони и разпродадени билети белязаха живите изпълнения на мюзикъла у нас. За сметка на това „Отново заедно“ така и не успя да пребори анимацията „Хотел Трансилвания: Чудовищна ваканция“ за сърцата на българските фенове пред екрана. Още повече, че рисуваната лента през последния уикенд не носеше със себе си премиерна еуфория, тъй като малки и големи се забавляват на нея вече втора седмица и у нас. „Отново заедно“ дебютира миналия петък по родните кина, като през почивните дни бе изгледан от 13 хиляди души. От продажба на билети пък си завоюва 137 хиляди лева.", "date": "2018.07.29", "title": "Mamma Mia – франчайз за над $709 милиона"}
{"url": "https://www.monitor.bg:443/bg/a/view/paris-hiltyn-i-kris-zilka-dve-svatbi-tri-prystena-i-njakolko-bulchinski-rokli-140220", "text": "Възможна ли е любовта от пръв поглед и има ли истина в израза „Съдбата си знае работата“? Когато говорим за връзката на Парис Хилтън и Крис Зилка, то всичко е възможно. Оказва се, че са били нужни години преди искрата между хотелиерската наследница и актьора да прерасне в „огън от любов“. Макар да са официално заедно от две години, познанството им датира от 2010-а, когато се срещат на афтърпарти за наградите „Оскар“ в Chateau Marmont. „Веднага след като той прекрачи прага погледите ни се засякоха. И двамата сме срамежливи, затова ни отне време да се запознаем, но до края на нощта не можеха да ни спрат да се смеем и да флиртуваме“, разказвала е неведнъж чаровната блондинка. Тя е категорична, че за всички е било ясно, че По техни думи, през следващите години двамата са продължили закачката си, но само онлайн. През това време Хилтън беше в сериозна връзка с бизнесмена Томас Грос, а Крис беше задал съдбоносния въпрос на манекенката Хана Бет. Годежът на последните приключи с гръм и трясък – след изневяра от страна на звездата от сериала „Останалите“, за която няма официални данни дали не е провокирана от хотелиерската наследница. Цели пет години след първата им среща, Зилка намира кураж да поднови контакт с тръпката си. Всъщност, смелостта му не е точно рицарска, тъй като той пише на брата на Парис да им уреди срещата. Съвсем случайно, малкото им рандеву е в хотела Chateau Marmont, където се е провело и въпросното парти от запознанството им. „Много е романтично, тъй като бяхме настанени в същата стая, в която беше сладката ни първа среща. Когато влязохме си казах: „О, Боже, това е нереално!“. Дори не съм го планирала, така че беше готино“, споделя пред сп. Page Six тя. Пред света за връзката си те съобщават със снимки в Инстаграм от рождения ден на Парис миналия февруари. „Най-доброто чувство на света е, когато някой те гледа така, сякаш си магия“, пише към кадрите тя. Зилка не чака дълго и на празничната им ски ваканция той иска ръката на изпълнителката на Come Alive. \"Изключително съм развълнувана да бъда сгодена за любовта на живота ми и мой най-добър приятел. Никога не съм се чувствала по-щастлива, сигурна и обичана. Крис е идеалният мъж за мен, който ми показа, че вълшебните приказки наистина съществуват“, съобщи на феновете си в социалните мрежи бъдещата булка. Годежният пръстен, чиято стойност е близо два милиона долара, не е случаен. Бижутерът Майкъл Грийн разкри, че 33-годишният актьор е почерпил вдъхновение от бижу на майката на любимата си. \"Когато дойде при мен, Крис беше наясно какво иска. Той сподели, че е чувал от Парис колко й допада пръстен с крушовиден диамант на майка й\", обясни той. Бижуто обаче създаде главоболия на щастливата двойка. След близо месец носене, красавицата го изгуби, докато се вихри в нощен клуб. Охраната на заведението и любимият й, разписал се с участие в „Невероятният Спайдърмен“, на чужда маса. Как се е озовал там, не е ясно. Затова един от страховете на Парис е някой да не го открадне, поради което тя е направила негови копия за пътуване в чужбина. „Направих три реплики, защото се притеснявам да нося истинския в някои държави. Затова имам направени няколко, за да ги нося, когато съм диджей или пътувам до определени места“, призна наскоро в предаването Access Live тя. Хилтън и Зилка още не са издали точната дата за сватбата си и къде ще се проведе церемонията, но искат събитието да се състои тази година. 37-годишната красавица, която уплътнява времето си с дизайн на дрехи за хора и кучета, не изключва опцията да направи сватба и в Америка, и в Европа, но засега е сигурна само за Щатите. Тя не уточнява точния брой на тоалетите си, но дава заявка, че няма да са малко. „Със сигурност искам Джереми Скот да направи някои от роклите ми, понеже трябва да сменя няколко облекла. Ще има рокля за официалната церемония, но трябва една за афтър партито, друга за преди партито, за афтър aфтър партито, за моминското събиране. Много бяло!“, намигна Парис в интервю пред сп. People. За специалната рокля, с която ще се разходи до олтара, Хилтън иска нещо елегантно, шик и уникално. За тоалетите на шаферките си тя още се чуди между розово и светлосиньо. Любовта е сляпа, но адвокатите не са и в момента оформят документи за опазване на богатството на Парис в случай на развод. „Всеки кавалер, който е на път да се ожени за много заможна и успешна бизнес дама, няма да е кавалер, ако не подпише предбрачен договор“, обясни пред TMZ Зилка. Хилтън побърза да заяви: „Все пак нямаме нужда от такъв, защото ще сме заедно завинаги“. В случай, че не са, актьорът няма да види и цент от приходите на хотелиерската империя.      ", "date": "2018.07.29", "title": "Парис Хилтън и Крис Зилка:  Две сватби, три пръстена и няколко булчински рокли"}
{"url": "https://www.monitor.bg:443/bg/a/view/top-10-na-svetovnite-marki-za-2018-g-140218", "text": "Най-популярните модни марки за 2018 година вече са ясни. В случай, че сте шопинг маниак и се зареждате с луксозни дрехи всеки месец или веднъж в годината се глезите с тоалет от световноизвестни дизайнери, списък на компанията Lyst издава към кои продукти да се насочите с Топ 10 на най-актуалните във фешън индустрията. Класацията се прави през няколко месеца, на базата на пет милиона купувачи от 12 000 дизайнерски къщи. Подредбата се базира и на брой търсения в Google. Интересен факт е, че пет от десет марки в списъка са италиански. Тази година Gucci води парада на суетата. Преди няколко месеца лейбълът държа втора позиция, но свежите предложения от актуалните колекции го изстреляха към върха. Това не е изненада, тъй като компанията на покойния дизайнер Гучио Гучи има почти 100-годишна история и е една от най-подкрепяните от критиците. От встъпването си в длъжност на на италианската марка. Givenchy е на четвърта позиция, като активите на модната къща се вдигнаха след „сватбата на века“ - на принц Хари и холивудската звезда Меган Маркъл. Звездата от „Костюмари“ се появи на церемонията в църквата в рокля, дело на дизайнерката с биртански корени Клеър Уейт Келър, която крои за Givenchy. В тоалета ясно личат изчистените линии на френската модна къща, като деколтето е тип „лодка“, а талията е ефирно оформена. Роклята на новата херцогиня на Съсекс е а бродираните цветя са символ на 53-те държави, членуващи в Общността на нациите. 36-годишната американка сподели, че е избрала Келър за дизайна на облеклото, за да промотира британския талант. Versace се нарежда едва на седмо място, но това не е толкова лош резултат, имайки предвид, че марката стоеше на 21-а позиция в началото на 2018 година. Възходът на модната къща започна след прочутия Мет Гала бал през май, който беше посветен на религиозна тематика. По-малката сестра на основателя Джани Версаче Донатела беше една от водещите на бляскавото събитие. На червения килим с дрехи от бутика се разходиха Синди Крауфорд, поп звездата Кейти Пери, актрисата Блейк Лайвли и други. Fendi стигна до осма позиция, като доскоро беше на 18-а. Според специалистите, това се дължи на активното промотира не на бранда от страна на прочутия клан Кардашиян-Дженър, чиито членове често позират с тоалети на марката. Риалити сензацията Ким Кардашиян заложи на лейбъла и за фотосесия към сп. Odda. Ники Минаж също привлече внимание към Fendi, като се появи с тяхно кожено яке във видеото към песента си Chun-Li. На девето място се нарежда Prada, а на десето – лейбълът Nike, който е първенец сред компаниите за спортни облекла, обувки и аксесоари. Пълният списък на Топ 10 на световноизвестните марки за 2018 година включва съответно Gucci, компанията на Върджил Абло Off-White, Balenciaga, Givenchy, Dolce & Gabbana, швейцарската марка Vetements, Versace, Fendi, Nike и Pradа.      ", "date": "2018.07.29", "title": "Топ 10 на световните марки за 2018 г."}
{"url": "https://www.monitor.bg:443/bg/a/view/prijanka-chopra-i-nik-djonas-se-sgodiha-140226", "text": "След само два месеца връзка, боливудската красавица Приянка Чопра и певецът Ник Джонас се сгодиха. Изпълнителят на Jealous е поискал ръката на избраницата си навръх 36-ия й рожден ден, като партито за празника е било в Лондон. „Близките и приятелите на Ник никога не са го виждали толкова щастлив и много се вълнуват за него. Той приема изключително сериозно отношенията си с Приянка“, издаде близък до двойката пред сп. People. Вестта за годежа е потвърдена и от режисьора Али Абас, който е съобщил, че звездата от „Спасители на плажа“ вече не е част от екипа на филма му Bharat. По думите му, напускането й е свързано с щастливото събитие. написа в социалните мрежи Абас. Преди месец музикантът се бори за одобрението на майката на новата си муза по време на любовен воаяж до родината й – Индия. Според феновете, още тогава той е обсъдил плановете си за сватба с бъдещата си тъща. Чопра е поредната по-улегнала дама в списъка със забежки на Ник. През януари той имаше кратка афера с актрисата Деми Мур, която му е кака с три десетилетия. 25-годишният певец е поддържал романтични отношения още с Кейт Хъдсън и австралийската изпълнителка Делта Гудрем.  ", "date": "2018.07.29", "title": "Приянка Чопра и Ник Джонас се сгодиха"}
{"url": "https://www.monitor.bg:443/bg/a/view/ogyn-pogylna-carskite-konushni-video-140216", "text": "Пожар е избухнал в ранните часове тази сутрин в София. Горяха „Царските конюшни” на столичните булеварди „Дондуков” и „Васил Левски”. Според свидетели огънят е възникнал около 3.00 часа. На място са пристигнали екипи на пожарната, които са потушили огъня. Все още няма официална информация за причините за пожара и дали той е умишлен. \"Горят Царските конюшни в центъра на София! Пожарът пламна за секунди и се разрасна изключително бързо из целия комплекс - само няколко часа след дългия напоителен дъжд над София. Случайност? Самите пожарникари казаха, че \"някой го е палнал, тези имоти са много апетитни\". Иначе никой не счете за нужно да предупреди живущите в съседната кооперация, която е на 20 метра от пожара и е свързана с горящите сгради. Нямаше събуждане, нямаше извеждане, нямаше нищо. А на улицата единствено таксиметровите шофьори услужливо предложиха да донесат храна и вода за децата\", пише във фейсбук Мирослав Стоев, свидетел на инцидента.  Кметът на София Йорданка Фандъкова сформира експертна комисия на Столична община и от район “Оборище”, която да направи оценка на щетите на пострадалата от пожар сграда от Царските конюшни и да задължи собственика да я възстанови в автентичния й вид.  Сградите притежават високи исторически качества и въпреки че нямат статут на паметник на културата, с плана е предвидено запазването им. В специфичните правила и норми е записано, че в кв. „532” не се допуска пристрояване, надстрояване и ново строителство. Единствено допустими са дейности по консерванция и реставрация на сградите в комплекса, поясняват от Столична община. Това е и причината главният архитект на София през май 2017 г. да откаже издаването на виза за високо строителство, поискано от собственика. През февруари тази година Фандъкова е поискала от Министерство на културата сградите на Царските конюшни да бъдат обявени за паметник на културата с най-високата степен на защита от национално значение.", "date": "2018.07.29", "title": "Огън погълна „Царските конюшни“ (ВИДЕО И СНИМКИ)"}
{"url": "https://www.monitor.bg:443/bg/a/view/pol-pogba-nae-vila-v-sa-sht-za-kupon-bez-kraj-140221", "text": "Халфът на „Манчестър Юнайтед“ Пол Погба няма спиране, когато става дума за купони. Френският национал вече две седмици без прекъсване празнува световната титла на „петлите“. 25-годишният футболист е наел имение в Лос Анджелис, където партита не спират. Край Погла е съотборникът му при „червените дяволи“ Маруан Фелайни и френският национал Адил Рами, известен повече като гаджето на Памела Андерсън. Тримата купонясвят край басейна на имението с много жени, алкохол и наргилета. Изглежда Погба ще изчака в Америка да разбере бъдещето си, след като ръководството на предишния му клуб „Ювентус“ предприе изненадващ ход. От щаба на „старата госпожа“ са информирали агента му Мино Райола, че желаят да си върнат футболиста от „Юнайтед“, твърди в. „Мирър“. Френският национал премина на „Олд Трафорд“ преди две години за сумата от 89 млн. паунда, но до този момент на няколко пъти влиза в конфликт с мениджъра Жозе Моуриньо и не успява да разкрие пълния си потенциал в Англия. Според спекулациите, от „Ювентус“ са били информирани, че футболистът също желае да се завърне в Торино, където от този сезон ще играе и голямата звезда на световния футбол Кристиано Роналдо. Погба прекара четири години в „Юве“, като във всяка една от тях печелеше титлата на Италия. С тандема Погба – Роналдо от „Старата госпожа“ вярват, че могат да бъдат претендент номер 1 за титлата в Шампионската лига. Друг от световните шампиони с Франция - Оливие Жиру, също се наслаждава на ваканцията си. Нападателят на „Челси“ заведе съпругата си Дженифър на плаж в курорта Форментера. Въпреки че са женени от 2011 г. двамата все още се наслаждават на времето, прекарано заедно, като демонстрират горещата си любов. Папараци успяха да уловят няколко интимни момента, които двамата споделиха в средиземно море, както и част от играта им на волейбол. Така изглежда Жиру се опитва да забрави не малкото шеги по свой адрес, след като в седемте мача, в които игра на мондиала, не записа нито 1 точен изстрел към очертанията на противниковата врата.", "date": "2018.07.29", "title": "Пол Погба нае вила в САЩ за купон без край"}
{"url": "https://www.monitor.bg:443/bg/a/view/bejbi-bum-v-otkradnat-jivot-140223", "text": "На бебешка вълна ще преминат снимките на следващия, шести сезон на медицинския сериал „Откраднат живот“. Причината – три от основните звезди на поредицата се разписват с включване от щъркела. Първа рожбата си посрещна Ралица Паскалева. Екранната гинеколожка д-р Галя Стилянова даде живот на сина си Максим в началото на юли. Татко на момченцето е либерото на националния ни отбор по волейбол Теодор Салпаров, който присъства на голямото събитие. За спортиста това е второ дете. Той вече възпитава син – Георги, плод на любовта му с бившата му съпруга Бойка Делиева. „Той е прекрасно дете - изключително сензитивно и възпитано. Мисля, че се разбираме много добре и това ме радва, защото той е част от Теодор. Радвам се, че се запознах и с майката на Жори - прекрасен човек, с когото също съм в много добри отношения“, коментира Паскалева по повод по-голямото братче на Максим. Самият Георги също бил много развълнуван от факта, че семейството на татко му ще се увеличи с още един член. Актрисата е категорична, че още от самото начало на връзката й със Салпаров са знаели, че искат да създадат семейство и да имат деца. каза тя, след като обяви публично, че е в очакване на първото си дете. Бременността й пък бе внедрена в сценария на петия сезон на „Откраднат живот“, където Галя носи второто си дете от доц. Захариев (Емил Марков). Д-р Стилянова все още не е родила на малкия екран, така че зрителите очакват появата на пеленачето в новите епизоди, които ще се завъртят в ефира на Нова тв от тази есен. Въпреки че вече станаха родители, Паскалева и Салпаров не бързат да минават под венчилото. Двамата са заедно от лятото на миналата година, а в ролята на Купидон влизат техни общи приятели. Актрисата остава силно впечатлена от сините очи на волейболния национал, а първата им среща е позиционирана на летище. Заради бременността си тя отклони покана и да участва в риалити шоуто за преобразявания „Като две капки вода“, като е категорична, че не би се присъединила към каста на предаването и през следващия сезон, тъй като иска да се отдаде на майчинството. Мнозина останаха разочаровани, когато д-р Калин Генадиев и съпругата му Наталия отпътуваха за Испания в последния епизод на „Критична точка“, какъвто беше слоганът на пети сезон на „Откраднат живот“. Фактът, че няма да се появи за следващите епизоди на поредицата, потвърди и самата Дария Симеонова, която зрителите обикнаха като Наталия - пиарката на болница „Свети Кирил“. Това се случи в деня на премиерата на финалната серия от „Критична точка“, на която актьори, продуценти и фенове станаха свидетели заедно в края на месец май. съобщи тогава тя, с което потвърди, че е в очакване на първото си дете. Актрисата направи съпричастни към голямата новина и последователите си във Фейсбук:„Дария се заема със следващия си голям проект - РЕАЛНИЯ ЖИВОТ! Благодаря на всички замесени в \"кражбата\" на тези две години и половина!“ Какъв ще е полът на бебето, както и кога се очаква то да се появи на бял свят обаче все още не е ясно. Миналата Коледа тя получи романтично предложение за брак от гаджето си Антон. Докато бяха на екскурзия в Нова Зеландия, мениджърът на образователен сайт, написал на пясъка „Ще се омъжиш ли за мен?“, след което паднал на коляно. Симеонова отначало се уплашила от голямата крачка, но бързо извикала радостно „да“. „Бях изключително изненадана от предложението. По принцип съм по-скоро свободолюбива и наистина не подозирах, но беше страхотна изненада“, разказва с усмивка актрисата. Искрата между бъдещите родители и младоженци пламва преди около година, но много бързо разбират, че са срещнали сродната си душа. Екранният съпруг на Дария – Димо Алексиев, също ще става татко. Това ще е второ дете за актьора и първо за половинката му – танцьорката Анжела Медзикян. Двойката все още не е коментирала новината. Кадри от откриването на първата им изложба в арт кафе във Велико Търново преди броени дни обаче разкриха наедрялото коремче на Анжела. Алексиев има и по-голяма дъщеря. Той отглежда малката Лора, която се роди по време на брака на актьора с актрисата и певица Ана Топалова. И ако това не е достатъчно, д-р Стилянова няма да е единствената героиня в „Откраднат живот“, която феновете на лекарската сага ще очакват с нетърпение да се сдобие с наследник на екран през новия сезон. С пас към родилното е и финансовият директор на болницата Ина Фотева (Ирина Митева), която отказа да абортира детето си от доктор Борис Тасев (Наум Шопов-младши), като в същото време отмъсти на ревнивия си и властолюбивия съпруг Иво Фотев малко преди финалните надписи на „Критична точка“.", "date": "2018.07.29", "title": "Бейби бум в „Откраднат живот“"}
{"url": "https://www.monitor.bg:443/bg/a/view/antonela-zasenchi-mesi-toj-se-snima-s-pevica-140224", "text": "Футболната звезда Лионел Меси бе засенчен от съпругата си Антонела по време на лятната им почивка на Балеарските острови. Аржентинецът се появи на лодка, но папараците преместиха обективите от него към любимата му. Макар майка на три деца, тя демонстрира стегнато тяло в къса рокля, която подчертаваше пищната й гръд. След като прекараха няколко дни в карибския рай Търкс и Кайкос, семейство Меси от няколко дни се наслаждава на почивката си в Ибиса. Заедно с тях са и младоженците Сеск Фабрегас и Даниела Сийман, както и приятелката на Серхио Бускетс - Елена Галера. Изглежда на едно от партитата, което са посетили, е присъствала и певицата Глория Естефан, тъй като в социалните врежи изтекоха снимки на Меси с изпълнителката.", "date": "2018.07.29", "title": "Антонела засенчи Меси, той се снима с певица"}
{"url": "https://www.monitor.bg:443/bg/a/view/grymnaha-advokata-na-miloshevich-v-belgrad-140228", "text": "Известният белградски адвокат Драгослав Миша Огнянович е бил застрелян снощи на прага на дома си в квартал Нови Белград. Тежко ранен е 26-годишният син на адвоката, предадe Ройтерс, като се позова на местната полиция. Нападението е извършено в 19,30 ч. в съботната вечер. Петдесет и седем годишният Огнянович е бил убит, докато със сина си вървял към входа на дома си. Синът е ранен в дясната ръка, посочи в комюнике сръбското министерство на вътрешните работи. Местната полиция работи по случая. Целият квартал бе отцепен, проверяваха се излизащите от него автомобили. Огнянович беше част от юридическия екип, защитавал бившия югославски президент Слободан Милошевич в Международния трибунал за бивша Югославия в Хага. Милошевич почина в затвора на Хагския трибунал през 2006 г., преди да има съдебно решение по делото му. В последните години кариерата на Огнянович беше много успешна. Сръбски медии отбелязват, че той е защитавал много клиенти, извършили тежки престъпления, а в последните години е представлявал един от водачите на Земунския престъпен клан, Лука Бойович. Защитавал е и майката на Бойович, която миналата година бе задържана в Черна гора. Огнянович е работил и за Джордже Прелич, един от водачите на футболния клуб \"Партизан\", осъден за убийството на френски гражданин от футболни хулигани след мач в Белград.. В. \"Блиц\" съобщава, че в последните няколко месеца в Белград са били убити няколко приятели на Бойович. По сведения на вестника това е свързано с войната между престъпни кланове, занимаващи се с разпространение на наркотици. Допуска се, че адвокатът може да е станал жертва на такава конфронтация. В изявление Адвокатската колегия в Белград посочва, че убийството на Огнянович е нападение срещу всички адвокати. \"Ще упражним максимален натиск върху компетентните държавни власти, за да бъдат намерени извършителите на това престъпление\", се казва в изявлението. Адвокатите в Сърбия от понеделник спират напълно работа за една седмица заради убийството на техния колега. По този начин адвокатите искат да изпратят ясно послание за единство на професията и да изразят твърда решимост адвокатурата да не се примирява с такива случаи, съобщи адвокатската камара. Оттам обявиха и че отпускат парична награда за гражданите, които дадат на прокуратурата достоверна информация, която да доведе до повдигане на обвинение против извършителите и поръчителите на убийството.", "date": "2018.07.29", "title": "Гръмнаха адвоката на Милошевич в Белград"}
{"url": "https://www.monitor.bg:443/bg/a/view/mikro-elektromobil-trygna-po-evropejskite-ulici-140209", "text": "Електрическия градски автомобил One, на компанията Uniti, до сега беше тестван на закрито, но компанията е решила да се възползва от чудесното, северно лятно слънце и да изпробва електрическия микро автомобил из южната част на Швеция. Подобното по размер Renault Twizy,  предоставя максимален обсег от 100 километра, докато One обещано да изминава 300 км, преди да се нуждае от презареждане на сравнително малката си батерия от 22 кВтч. Това е почти колкото изминава Nissan Leaf и е възможно благодарение на ниското тегло и енергийно ефективния дизайн на автомобила. Отделна, спомагателна батерия, може да се зарежда в дома или в офиса, предоставяйки допълнителни 30 километра.   Пътникът седи зад шофьора, пред който има дисплей, подобен на таблет, в средата на двойния джойстик на кормилното управление и разполага с добра видимост, благодарение на сравнително голямото предно стъкло. Пълен набор от сензори за безопасност, за избягване на сблъсъци, също са налице. С успешната кампания за набиране на средства, производството на Uniti One се очаква да започне през следващата година с начална цена от 14.900 евро.", "date": "2018.07.29", "title": "Микро електромобил тръгна по европейските улици"}
{"url": "https://www.monitor.bg:443/bg/a/view/valeri-simeonov-samo-hotelierite-tarikati-imat-problemi-sys-zakona-za-shuma-140212", "text": "„Мерките за защита от шума в околната среда не са лична битка на Валери Симеонов с някои хотелиери – тарикати, защото само те имат проблем със закона, както и всички тези бизнесмени, които смятат, че с неспазването на закона може да увеличат своите печалби”. Това заяви в Добрич вицепремиерът Валери Симеонов след поклонението пред паметника на ген. Иван Колев, по случай 101 години от смъртта на легендарния български пълководец. „Те са нарушители на закона. Всеки, който след 23 ч. може да руши тишината, да се гаври с почивката на своите съграждани или на туристите, той  нарушител, тъй като и в момента действащият закон забранява шума след 23 ч. Контролът ще бъде по-строг и санкциите още по-крайни. И ви предупреждавам, че като влезе в сила новият закон, въпреки голямата съпротива, всички ще въздъхнете с облекчение,” допълни той. Относно стабилността на коалицията „Обединени патриоти”, вицепремиерът каза следното: „Имаше заседание на Политическия съвет и решихме, че трябва да се преодолява личното, да се преодоляват разногласията, тъй като няма нищо по-добро от една политическа стабилност, особено в период, когато всичко наоколо се тресе, всичко се променя, под въпрос е даже съществуването на Европейския съюз. В името на тази стабилност се разбрахме да потушаваме нашите различия.” Паметникът на ген. Иван Колев в Добрич бе изграден с личното съдействие и активното спомоществователство на лидера на НФСБ Валери Симеонов, който предостави по-голямата част от средствата. Скулптурата на Александър Хайтов бе вдигната в Добрич след почти 100 години опити за изграждането на мемориал на ген. Колев. „Учудващо е, че 2 години след построяване на този паметник, след възраждане на паметта на генерала, истината за освобождението на Добрич и на Добруджа продължава да тъне в забвение и се премълчава умишлено. На този ден той е починал във Виена от изтощение, от непрекъснатите сражения, от това, че не е слизал от седлото на коня, разбивайки руските и румънските пълчища. Това е нещо, което продължава да бъде държано в тайна. Нещо, което го няма в историята и в учебниците на децата и аз не мога да разбера колко години трябва да минат, за да се каже истината и най-после тази забранена история да бъде извадена на бял свят, за да знаят хората на кого дължат свободата си, а именно, на такива герои като ген. Иван Колев,” каза пред журналисти Валери Симеонов.", "date": "2018.07.29", "title": "Валери Симеонов: Само хотелиерите – тарикати имат проблеми със закона за шума"}
{"url": "https://www.monitor.bg:443/bg/a/view/nameriha-trup-na-60-godishna-kraj-morska-gara-varna-140211", "text": "Труп на възрастна жена бе изваден от морето в района на Морска гара във Варна в съботния следобед, съобщиха от ОД на МВР-Варна. Според полицейският говорител Ивана Милева, сигналът за изплувалия над водата удавник, е подаден към 15,10 часа от рибари-очевидци, които по това време са били в района на зоната за отдих до варненския вълнолом. След изваждането на трупа от водата е установено, че това е жената на видима възраст от около или над 60 години. Все още самоличността й се установява, въпреки че има някакви насоки коя може са е тя. Засега криминалистите не разполагат с данни за извършено престъпление. Не са установени притеснителни улики или белези по тялото, свързани с криминално деяние. Разследващите имат насоки, които да доведат до изясняването на случая, но по него все още се работи, каза още Милева.", "date": "2018.07.29", "title": "Намериха труп на 60-годишна край Морска гара - Варна  "}
{"url": "https://www.monitor.bg:443/bg/a/view/bylgarija-shte-plati-92-500-evro-po-prekratenoto-deloto-meduzi-140210", "text": "България ще плати общо 92 500 евро на трима от четиримата обвинени по прекратеното делото „Медузи”.Това стана ясно, след като Европейският съд по правата на човека в Страсбург постанови трето осъдително решение срещу страната ни, заради полицейската акция „Медузи” преди 8 години във Варна. Държавата ще плати обезщетение от 3 000 евро за претърпени неимуществени вреди на счетоводителката на общинската фирма „Градски транспорт” Йоана Димова-Иванова и на съпруга й, съобщи Дарик Варна. Общинската служителка беше една от задържаните при акцията, заедно с тогавашния председател на местния парламент в морската столица Борислав Гуцанов и бизнесмена Данаил Славов-Дънката. Двамата вече осъдиха България и получиха обезщетения от по 40 000 евро, заради показните им арести и нарушаване на презумпцията за невиновност, чрез изявленията на вътрешния министър и на окръжния прокурор на Варна. Акция „Медузи” беше проведена на 31 март 2010 г., когато в ранните сутрешни часове в домовете им бяха задържани Гуцанов, Славов, Йоана Димова и прокуристът на „Градски транспорт” Пенчо Пенчев. Те бяха обвинени, че са участвали в престъпна група, сключвала неизгодни сделки за покупката на 51 автобуса за градския транспорт във Варна. Гуцанов и Славов прекараха няколко месеца зад решетките, докато Пенчев и Димова бяха задържани за 72 часа и пуснати под домашен арест. По настояване на прокуратурата Димова беше отстранена и от работа, за да не пречи на разследването. То продължи повече от две години и в крайна сметка беше прекратено, поради липса на престъпление. По този повод главният прокурор Сотир Цацаров дори коментира, че делото въобще не е трябвало да бъде образувано. В жалбата си до Европейският съд по правата на човека Димова и съпругът й посочват, че претърсването на дома им е извършено без предварително одобрение от съда и така е нарушено правото им на неприкосновеност. Оплакването е прието за основателно, както и при жалбите на Гуцанов и Славов. За разлика от тях, в този случай съдът обаче постановява, че няма накърняване на презумпцията за невиновност, защото в изявленията на вътрешния министър и окръжни прокурор не е посочено изрично името на главната счетоводителка. Затова и искът й за обезщетение от 10 000 евро е бил отхвърлен. България обаче ще плати на Димова и съпругът й 3000 евро, като държавата е осъдена да заплати и разноските по делото от 1500 евро на адвокатско дружество „Екимджиев и партньори“, което представляваше преди това също Гуцанов и Славов. Така България е на минус с общо 92 500 евро по прекратеното делото „Медузи”.", "date": "2018.07.29", "title": "България ще плати 92 500 евро по прекратеното дело „Медузи”"}
{"url": "https://www.monitor.bg:443/bg/a/view/veselina-kacarova-vseki-kojto-jelae-shte-moje-da-prisystva-na-majstorskija-mi-klas-140215", "text": "  „Всеки български певец, който желае ще може да присъства в залата, където от 27 август до 6 септември ще се проведе първият ми международен майсторски клас!“, обяви в Стара Загора мецосопрано №1 в света Веселина Кацарова. „Всеки български певец, който желае ще може да присъства в залата, където от 27 август до 6 септември ще се проведе първият ми международен майсторски клас!“, обяви в Стара Загора мецосопрано №1 в света Веселина Кацарова. До момента са пристигнали над 15 заявки от чуждестранни певци, които искат да получат практически и теоретични насоки за бъдещето си развитие от старозагорката, която има зад гърба си над 60 роли по всички големи световни оперни сцени и над 50 диска със записи. Решението си да проведе майсторски клас в родината Кацарова обяви преди малко повече от година, идеята дошла от директора на старозагорската трупа Огнян Драганов, който се заел с подготовката на събитието. На 27 август ще бъде своеобразният кастинг, тогава ще станат известни имената на щастливците, с които Кацарова, подпомагана от пианистката Бояна Ламбрева и вокалния педагог Николай Ханджиев ще работи близо 10 дни „очи в очи“. Веселина Кацарова е изненадана, че след подалите документи за класа поне засега липсват българи, отдава го на недостатъчна информираност. Тя е готова да отвори широко вратите на залата, но прави уговорката, че там не трябва никой да идва …насила. „Искам да предам наученото на сънародниците си. Да им кажа как се работи с гласа, с диригента, с режисьора…Това няма да го прочетат от учебниците. Поне в чужбина стана така, че много малко са големите певци, които работят и като педагози. Поне аз познавам малцина, сред тях беше педагогът на Павароти и Мирела Френи…“, коментира певицата, която подчертава ,че ще работи индивидуално с всеки един от учениците. „Вече съм на голямата сцена 30 години,може би най-трудното беше да остана вярна на себе си като човек. Благодарна съм на родителите си, които ме заредиха с в детството със страшно много позитивна енергия.Може да си много талантлив, но за да успееш се иска да работиш непрекъснато.И да си даваш ясната сметка ,че не си незаменим.За себе си ще кажа, че имах невероятния късмет през 1991 година да получа покана да изпълня ролята на Тонкред в едноименната опера на Росини от директора на  музикалния фестивал в Залцбург Жерар Мортие. Срещна ме на улицата и директно ми каза: „Веси , ще пееш ли Тонкред, защото Мерлин Хорн отказа?“. Съгласих се веднага, без дори да си замисля, бях прекалено млада и дори не си представях какво ме очаква. Оказа се, че партитурата е от 500 страници, подготвих се за 2 седмици с един италиански вокален педагог, като работехме по 6 часа дневно. Едва не загубих гласа си, но в крайна сметка успях.Нищо, че тогава Едита Груберова отказа участие с мен, защото съм била прекалено млада и непозната за публиката…Успях да се справя може би и заради това, че съм учила пиано. Затова винаги съм подчертавала, че всеки певец трябва да слушат симфонична музика, да развиват фантазията си с инструментална  музика, не само с пеене. Правя го  непрекъснато, продължавам да работя над гласа си всеки ден. “, сподели примата, която на 18 юли навърши 53 години. Кацарова ще остане до 3 август в България, след което ще се завърне в Цюрих, където е домът й, а в Града на липите  ще пристигне отново ден преди майсторския клас.На 7 септември участниците в него ще изнесат концерт на сцената на старозагорската опера.", "date": "2018.07.29", "title": "Веселина Кацарова:   Всеки, който желае ще може да присъства на майсторския ми клас"}
{"url": "https://www.monitor.bg:443/bg/a/view/kajli-djenyr-da-stanesh-miliarder-na-20-140217", "text": "Имало едно време една принцеса на име Кайли Дженър. Тя изградила империя благодарение на козметичната си марка Kylie Cosmetics, а дните й преминавали в щракане на селфита в имение в Лос Анджелис на стойност 6 милиона долара. Нашата героиня идва от дълъг знатен род – кланът Кардашиян-Дженър, където всеки е известен с това, че е известен. Едва на 20-годишна възраст, Кайли е на път да стане най-младата милиардерка в света. Дженър има и верни поданици – които дават мило и драго техният идол да натрупа още златни жълтици в хазната си. След като преди броени дни стана ясно, че риалити сензацията ще е най-младата милиардерка в света през 2019 г, феновете й решиха да забързат процеса. Те се активизираха в краудфъндинг платформата GoFundMe, като през първите три дни събраха над 2000 долара. Макар повечето да даряват само по 5 долара, джобът на някои ентусиасти олеква с по 100 и 200 долара. „Кайли Дженър се появи на корицата на сп. Forbes с генерирана печалба от 900 милиона, което е сърцераздирателно. Не искам да живея в свят, в който Кайли не притежава милиард долара“, заяви основателят на дарителската кампания Джош Островски. Според прогнозите, догодина Кайли ще се превърне в най-младата притежателка на такава сума пари, с което ще изпревари в списъка дори имена като Марк Зукърбърг и Еван Шпигел. „Социалните мрежи са страхотни – дават ми лесен достъп до феновете и клиентите ми“, обясни маркетинг стратегията си Дженър. Не всички обаче останаха доволни от решението на феновете на 20-годишната звезда да налеят допълнително средства в джоба й. „Буквално хора умират навсякъде, а други решават да дарят пари на Кайли Дженър. Всички сте психично болни“ и „Ако наистина дадете пари за Кайли Дженър, но не можете да отделите за благотворителна организация или бездомник, това говори много за егоизма ви“, са само част от негативните коментари. когато създава два лака за нокти за марката Nicole by OPI. Партньорството ѝ с компанията ѝ носи приходи от 100 000 долара. Тогава двете със сестра й Кендъл, която в момента се подвизава като супермодел, работят по колекции за дрехи с различни модни лейбъли, сред които PacSun, Topshop и собственият им бранд Kendall + Kylie. Двете създават и своя линия бижута с помощта на Pascal Mouawad's Glamhouse. През 2014 г. Кайли помага и за създаването на екстеншъни за коса на Bellami Hair, които включват 16 различни нюанса и става посланик на линията за грижа за кожата Nip + Fab. Истински фурор тя предизвиква година по-късно, като което е изтеглено над 500 хиляди пъти. В края на 2015 г. Кайли представя своя линия червила, Lip Kit by Kylie, като при първоначалното си пускане в продажба всички налични продукти се изкупуват за по-малко от минута, носейки й приходи от над 8 милиона долара. Постепенно риалити звездата разширява компанията Kylie Cosmetics и започва да продава и други гримове като сенки за очи, ружове, хайлайтъри, коректори и т. н. Днес една снимка на Кайли за минута чуква по минимум 100 лайка. В зората на „кариерата“ й обаче, когато стартира риалити предаването за семейството Кардашиян – Дженър, тя е смятана за доста грозновато дете. Покрай баща си, който от мъжа Брус става жената Кейтлин, и доведената си сестра Ким Кардашиян, която натрупа популярност с пищните си задни форми, на Кайли й отне повече време да пробие. С промяната на външния си вид обаче тя бързо влезе в списъка на топ 10 най-популярни личности в Инстаграм. По нейни думи единствените й корекции са филъри в устните, но по-наблюдателните фенове отбелязват още солидна промяна в носа и скулите на красавицата. Кайли напомпа джуки още на 16-годишна възраст, като до това решение стигнала, след като гадже се учудило на уменията й в целуването предвид малките й устни. Наскоро риалити сензацията обяви, че се завръща към естествения си вид и ще премахне филърите.   През февруари Кайли Дженър посрещна на бял свят първата си рожба. Момиченцето носи името Сторми и вече е известно със скъпоструващите си дрехи и обувки. Наскоро младата майка сподели видео на модната колекция на 6-месечната си дъщеричка, което разбуни духовете в социалните мрежи. Момиченцето притежава множество маратонки от луксозни марки, сред които чифт спортни обувки „Джузепе Дзаноти“ за хиляди долари, „Гучи“ за 275 долара и „Найки еър форс 1“ за 50. Още докато беше бременна, чаровната брюнетка се похвали, че се е снабдила с бебешки дрешки, чиято обща сума гравитира около 70 000 долара. Припомняме, че Сторми проплака на 1 февруари, а първата й снимка в Инстаграм събра 12 милиона лайка за 11 часа, което я нареди сред най-влиятелните личности в интернет в класацията на списание Times. Дженър съобщи за появата на бебето с 11-минутен клип, който проследява деветте месеца от бременността й. Главен герой в документалното филмче е и таткото - рапърът Травис Скот, за когото феновете издават, че виждат в съвсем нова светлина и бащинството му отива. Звездата от риалитито Keeping Up With The Kardashians сподели, че вече готви епично парти за първия рожден ден на Сторми. Тя е искала празненството на детето да се върти около еднорози, но нейни близки вече са я изпреварили. „Затова трябва да измисля нещо по-добро“, намигна тя.", "date": "2018.07.29", "title": "Кайли Дженър: да станеш милиардер на 20"}
{"url": "https://www.monitor.bg:443/bg/a/view/oshte-dva-srebyrni-medala-za-mladite-ni-shtangisti-ot-milano-140213", "text": "България спечели още два сребърни медала само в двубоите в края на европейското първенство по вдигане на тежести за юноши до 15 и 17 години в Милано (Италия). Вицешампион стана Мартин Тошев в категория до 94 килограма при 15-годишните. Възпитаникът на школата в Червен бряг с личен треньор Илиян Илиев беше пети в изхвърлянето със 104 кг, но с второ място и 138 кг в изтласкването събра двубой 242 кг, което го нареди втори в общото класиране. Три сребърни медала в категория до 69 кг при 17-годишните грабна Мария-Магдалена Кирева. Представителката на хасковската школа с треньор Живко Архондев изхвърли 85 кг, после изтласка 101 и с двубой 186 кг стана европейска вицешампионка. Нейната сестра Габриела Кирева остана девета в същата категория със 147 кг (66 и 81). В категория 94 кг при 17-годишните Стефчо Христов бе четвърти в изхвърлянето, но се нареди шести в крайното класиране с 289 кг двубой (137 и 152). Сребърните отличия на Мартин Тошев и на Мария-Магдалена Кирева увеличиха бройката на българските медали от шампионата в Милано на 9. Само в двубоите имаме четирима шампиони и петима вицешампиони - с титли са Карлос Насар, Ангел Русев, Ивана Петрова и Галя Шатова, а със сребро са Габриел Маринов, Иван Димов, Георги Йочев, Мартин Тошев и Мария-Магдалена Кирева. Общо българските медали в отделните движения досега са 25 - 10 златни, 13 сребърни и 2 бронзови.  ", "date": "2018.07.29", "title": "Още два сребърни медала за младите ни щангисти от Милано"}
