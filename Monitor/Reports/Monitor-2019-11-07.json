{"url": "https://www.monitor.bg:443/bg/a/view/umrja-chovekyt-ot-diagnozata-180231", "text": "Българинът е от онези представители на пациентския вид, които умират не от какво да е, а от диагнозата си. И в това няма никакво съмнение. Потвърждават го съвсем немалобройните жалби и сигнали до Изпълнителната агенция „Медицински надзор“ и до различните пациентски организации. Нещо повече, вместо те да намаляват с внасянето на модерна медицинска апаратура и преоборудването на болниците, за които държавата дава милиарди лева всяка година, те се увеличават. Като се тегли чертата, се оказва, че всяка година над един милион български граждани сигнализират за преживяна неправда, съмнение за лекарска грешка, грубо отношение и искани нерегламентирано пари при постъпване в болничното заведение. Спрямо Франция, например, броят на нашите жалбоподатели е капка в морето. Защото там при 60 млн. души население, жалбите и сигналите са не по-малко от 400 000. Разликата в случая не е само в броя на народонаселението. Разликата е и в това, че ако в една страна със стара демокрация хората са сигурни, че сигналът им ще бъде приет, ще бъде назначена проверка и, ако той се окаже основателен, ще бъдат обезвъзмездени в рамките на законността. Защото във Франция съществува Фонд за обезщетение при лекарски/медицински грешки. Такива и подобни финансови структури има и в останалите страни от Европейския съюз. По традиция, изключение прави отново нашата страна. Въпросният фонд се предлага от години от пациентска организация у нас, но до момента няма ни най-малък признак, че нещо в тази посока може да бъде структурирано. Фондът не е единственият дефицит в сферата на защита правата на пациентите . Основното и най-важното е, че независимо от двата опита да бъде внесен законопроект за защита правата на пациентите, такъв все още няма. Единственият „напредък“ е вкарването на един последен, скромен раздел по темата в Закона за здравето, който обаче не дава кой знае каква резултатност, защото в него не са разписани в конкретика случаи и основания за прилагането му. Тоест, имаме нещо, ама не съвсем. И този дефицит обаче не е единственият. Следващият е незадължителността на аутопсиите, поради което не може да бъде направен мета-анализ за причинността на смъртността у нас по време и след относително скорошно болнично лечение. Така, в страната ни всяка година си отиват стотици хиляди лекувани. Това съвсем не означава, че лекарите не са си свършили работата. Напротив, българските медици са великолепни специалисти и това се признава от техни колеги, светила в световен план на не един и два медицински форума. Проблемът е, че в системата на болничното лечение не са разписани стъпка по стъпка правилата за уведомяване на пациента по линия на т.нар. информирано съгласие. Човекът не е предупреден адекватно от специалист каква терапия е подходяща за него, какъв е очакваният ефект и какви рискове могат да последват. Затова и нерядко, едно напълно предвидимо усложнение за болния и неговите близки може да бъде прието за фатално влошаване в резултат на лекарска грешка. Ето само няколко проблема, по които си струва да се помисли. Защото добре информираният болен не е досадният пациент, който пита за всичко и се оплаква. Добре информираният има доверие в своя лекар, а доказано е, че доверието към медицинското лице ускорява оздравителния процес.", "date": "2019.11.07", "title": "Умря човекът от диагнозата"}
{"url": "https://www.monitor.bg:443/bg/a/view/ludogorec-izjivja-istinski-koshmar-v-barselona-180239", "text": "\"Лудогорец\" изживя една от най-кошмарните евровечери в историята си. \"Орлите\" бяха разгормени с 0:6 от \"Еспаньол\" в четвъртия си мач от група \"Н\" на Лига Европа. Това е изравнен антирекорд за загуба на тима в Европа, след като през 2016 година той бе победен със същия резултат от \"Арсенал\" в Шампионската лига. Българите на практика не дадоха никакъв отпор на съперника, след като срещата започна по изключителен неприятен начин и на почивката испанците водеха с 3:0, а тимът от Разград бе с двама души по-малко заради червени картони на Рафаел Форстър и Яцек Горалски. Всички попадения за испанците бяха дело на различни футболисти - Оскар Мелендо, Луис Лопес, Матиас Варгас, Виктор Кампусано, Адриан Педроса и Факундо Ферейра. Освен това домакините удариха и две греди, така че поражението можеше да бъде и по-тежко. Въпрека това \"Лудогорец\" все още е в добра позиция да продължи напред към елиминациите. В момента играчите на Генчев продължават да са на втора позиция с шест точки, след като \"Ференцварош\" не успя да победи ЦСКА (Москава) - 0:0. Унгарците остават с пет точки на трета позиция, докато \"Еспаньол\" е лидер с 10. Руснаците пък взеха първата си точка.", "date": "2019.11.07", "title": "\"Лудогорец\" изживя истински кошмар в Барселона"}
{"url": "https://www.monitor.bg:443/bg/a/view/referendum-za-kazarmata-vyv-fermata-180230", "text": "Да бъде ли върната казармата в България или не? Спорният въпрос разцепи на две  „Фермата“, в която само част от мъжете са отбили военна служба. След разгорещен спор участниците гласуваха със „за“ и против“ на импровизиран референдум и показаха нагласите си. Членството в НАТО ни гарантира много по-голяма сигурност, отколкото мобилизацията на 500 хилядна армия“, отсече софтуерният милионер Митко Караиванов. Адашът му, младият бизнесмен Митко Калайджиев, също възропта срещу задължителната казарма. „По-важно е как ще те възпитат в семейството ти, а не на 18 години, ако вече си деформиран индивид, да те затворят някъде за 6 месеца“, каза той. „Ползата“ от задължителното военно обучение обобщи автомонтьорът Краси: „Бил съм девет месеца в казарма. На противоположния полюс застанаха мъжете, които познават отвътре силовите структури. „Лека полека ние губим ценностната си система, губим желанието да се борим за тази държава. Всяка държава, която просперира, има силна армия“, разпали се военният Станислав. Подкрепиха го бившият полицай Венцислав и детската учителка и майка на две момчета Маргарита. Според тях казармата прави мъжете по-самостоятелни и ги учи да оцеляват. След препирнята, участниците във „Фермата“ преминаха към гласуване. Със 7 на 6 гласа те решиха, че задължителната казарма трябва да бъде върната в България.", "date": "2019.11.07", "title": "Референдум за казармата във „Фермата“ "}
{"url": "https://www.monitor.bg:443/bg/a/view/merkel-oproverga-makron-za-nato-180238", "text": "Германският канцлер Ангела Меркел заяви, че не е съгласна с позицията на Еманюел Макрон по отношение на НАТО, съобщават световните медии. Меркел и Йенс Столтенберг провеждат съвместна пресконференция в Берлин. Пресконференцията е част от четиридневното посещение на Столтенберг в Германия, което започна в сряда. Макрон използва \"драстични думи\", когато описа НАТО като преживял \"мозъчна смърт\", обясни Меркел, като заяви, че това не е нейното мнение. Генералният секретар на НАТО Йенс Столтенберг също отхвърли характеристиките. \"НАТО остава крайъгълен камък на нашата сигурност\", добави Меркел. Германският канцлер отбеляза, че НАТО трябва да реагира пропорционално на прекратяването на Договора ИНФ. \"Нуждаем се от общ отговор, например ситуацията след прекратяването на Договора за ИНФ. Трябва да вземем предвид какво трябва да предприемем пропорционално\". Предложението на министъра на отбраната на Германия Анегрет Крамп-Каренбауер за създаване на международна зона за сигурност в Сирия е добра идея, но реалностите на място трябва да се вземат предвид, обясни Меркел. Тя допълва, че този въпрос е важен за обсъждане с Турция и Русия. Канцлерът припомня, че решение по такива въпроси трябва да бъде взето от Съвета за сигурност на ООН. Меркел вярва, че плановете на Крамп-Каренбауер за 2% за отбрана от БВП до 2031 г. са реални, но и амбициозни. \"Според мен е важно това, което заедно заявихме в Уелс - че трябва да се движим в посока 2% - също е и наша отговорност\". По-рано Крамп-Каренбауер обясни, че Германия се ангажира да достигне целта на НАТО от 2% БВП за отбрана до 2031 г. и добави, \"но също така е ясно, че Европа трябва да увеличи собствената си допълваща способност да действа\". След изказването на Маркон, Москва изрази възторг от думите му, като говорителят на руското външно министерство Мария Захарова обясни, \"златни думи, истински и отразяващи\". Столтенберг коментира по-рано, че \"всеки опит за дистанциране на Европа от САЩ не само ще отслаби трансатлантическия алианс, но и рискува да раздели самата Европа\". Но добави, че едно нещо остава същото, \"необходимостта от силна връзка между Европа и Северна Америка. Германия се нуждае от силно НАТО, а НАТО се нуждае от силна Германия\".", "date": "2019.11.07", "title": "Меркел опроверга Макрон за НАТО"}
{"url": "https://www.monitor.bg:443/bg/a/view/okolo-2000-deca-na-godina-sa-razdeleni-ot-semejstvata-si-180235", "text": "Около 2000 деца на година са разделени от семействата си, все още сред ромските деца има детската смъртност за 2018г. е 5,8%  по данни на НСИ, и е два пъти по-висока спрямо детската смъртност в Европейския съюз, заяви Десислава Енчева от Уницеф. През 2011 фондацията създава услуга за подкрепа и обучение на родители, целта е да се сведат до минимум детските бракове и ранните бременности в ромското общество. Над 11 000 човека са получили помощ, 390 деца са се образовали в училище, а 275 млади момичета са подкрепени да не сключват ранни бракове, сочат данните на Уницеф. „Работихме за предотвратяване на насилието над деца в семейството, работим  с цели семейства на терен в махалата, в общността , защото проблема често е в някой или няколко от членовете на семейството“., разказва още Десислава Енчева. Агенция социално подпомагане и неправителствения сектор работят заедно в центрове за обществена подкрепа в почти всички райони на страната. Предстои и  създаване на още центрове с държавноделегирана помощ, стана ясно още на Международната конференция за деинституционализация на децата в България.", "date": "2019.11.07", "title": "Около 2000 деца на година са разделени от семействата си"}
{"url": "https://www.monitor.bg:443/bg/a/view/nad-800-jalbi-sreshtu-doktori-i-bolnici-v-zdravnija-dans-180234", "text": "803 жалби и сигнали от пациенти срещу доктори и болници са постъпили в здравния ДАНС, както хората наричат популярно Изпълнителната агенция „Медицински надзор“ (ИАМН). Те са подадени за по-малко от година, от 1 януари до 6 ноември, съобщиха за „Монитор“ от агенцията. Оказва се, че хората най-много се оплакват от искане на пари в болниците и лошо качество на медицинското обслужване. За това време инспектори на ИАМН са извършили проверки по общо 683 жалби и сигнали. От агенцията уточниха, че най-честите нарушения са на Закона за здравето, Закона за лечебните заведения и Наредбата за осъществяване правото на достъп до медицинска помощ. Те се изразяват в нарушено качество на предоставената медицинска помощ по отношение на своевременност, достатъчност и достъпност, както и на нарушение на икономическите права на болните. За разлика от тази година през миналата 2018-а жалбите и сигналите и извършените проверки по тях са били 627. Според специалистите увеличеният брой сега се дължи на повишаващото се доверие на хората в работата на Изпълнителната агенция „Медицински надзор“. Независимо от това болните и техните близки продължават да подават сигнали и жалби и до пациентските организации. По пет-шест сигнала или жалби на седмица постъпват в Българската асоциация за закрила на пациентите, съобщи председателят на нейния Управителен съвет адвокат Пламен Таушанов. Годишно те са около 2000, допълни той. По думите му хората най-често се жалят от разминаване в очакванията след хоспитализацията и постигнатия резултат при изписването от лечебно заведение. Като водеща причина пациентите посочват, че не са им обяснени в писмен вид видовете диагностика, която трябва да изберат, както и видовете лечение, които също трябва да изберат, когато има повече от един за дадена диагноза, независимо че са се подписали под т. нар. формуляри за информирано съгласие. Оказва се, че хората на които ще бъдат подложени по време на терапията, независимо дали тя е оперативна или медикаментозна, както и вероятността от усложнения, също така успеваемостта на предлаганите терапии и прогнозите за лечението. Тези формуляри най-често се поднасят на болните от медицинските сестри, което не е тяхна работа. Пациентът не се среща с лекаря, който ще го лекува и трябва да му направи необходимите разяснения на достъпен език, каза адвокат Пламен Таушанов. Отделно от това, в т. нар. информирано съгласие се дава обща информация какво представлява диагнозата, но не и цялостна информация за хода на лечението и възможните рискове, допълни Таушанов. За пример в това отношение той посочи Франция с 60 млн. население, където във Фонда за обезщетение на пациентите годишно се жалят 400 000 души. Там всяка година се признава, че са извършени 10 000 увреждания, от които половината в резултат на лекарска грешка. В България обаче такава статистика няма, няма и регистър. на медицинската помощ. Съществуват общи положения в Закона за здравето, като например, че тя трябва да е своевременна, в пълен обем и прочие, но не е ясно какво точно значи своевременна – в едни тя е половин, а в други два часа, коментира още Пламен Таушанов. Като недопустимо разминаване той посочи, че например при инсулт, на който може да се направи тромболиза, във въпросния стандарт се посочват 3,5 часа и половина, в които пациентът трябва да бъде транспортиран до лечебното заведение и реалните факти. Според тях болниците в София имат възможност да правят въпросната тромболиза в рамките на 45 минути, а дори в отдалечените селища до 2 часа. Същевременно в страната годишно се случват 52 000 инсулта, умират 4000 пациенти, но никой не се интересува подчерта адвокат Таушанов. По думите му половината от тези 52 000 души са били подходящи за тромболизи, но са били извършени само 700. Има цели области, където такава не е извършена на нито един пациент, посочи той. Адвокат Таушанов е категоричен, че здравната система губи много, тъй като липсва т.нар. мета анализ, който да казва причините, поради които хората умират при или след болнично лечение. Затова Българската асоциация за закрила на пациентите настоява да се създаде фонд за обезщетение на пациентите при лекарска грешка. От там припомниха, че няма други пациенти в Европа, освен българските, които доплащат 50% от лечението си, както и факта, че страната ни е на последно, 32-ро, място в европейската общност по ощетеност на правата на пациентите.", "date": "2019.11.07", "title": "Над 800 жалби срещу доктори и болници в здравния ДАНС (ТЕМАТА)"}
{"url": "https://www.monitor.bg:443/bg/a/view/united-group-kupuva-vivacom-180232", "text": "Балканската телекомуникационна и медийна компания United Group обяви, че има съгласие за придобиването на водещия български телекомуникационен оператор Vivacom. Сумата на сделката все още не е разкрита, но според различни източници става въпроса за 1.2 млрд. евро, пише Reuters. Очаква се сделката да приключи през второто тримесечие на 2020 г. при условия, включително получаване на подходящи антимонополни одобрения, заявиха в съвместно съобщение United Group, Vivacom и BC Partners. „Vivacom е добре управлявана компания със силен мениджмънт и се вълнувам от възможностите, които имаме, за да изградим още по-силен бизнес“, се казва в изявление на главният изпълнителен директор на United Group - Виктория Боклаг. Българският телеком беше пусната в продажба по-рано тази година, като United Group проведе ексклузивни преговори за закупуване на българската телекомуникационна компания. През 2018 г. балканската група беше закупена от британският инвестиционен фонд BC Partners. Наскоро компанията придоби и хърватският телеком Tele2 за 220 млн. евро.", "date": "2019.11.07", "title": "United Group купува Vivacom"}
{"url": "https://www.monitor.bg:443/bg/a/view/sporjat-za-tol-taksite-po-pytishtata-pokraj-sofija-obzor-180233", "text": "3000 км втори клас пътища ще са платени участъци в бъдещата тол система. 796 км автомагистрали и 2322 км първи клас пътища ще са останалата част от обхвата, за което превозвачите ще заплащат такси. Трети клас пътища изцяло са изключени от таксуването. Това стана ясно след заседание на обществено-държавната работна група за въвеждането на толсистемата. Това означава, че безплатни остават 14 000 км от републиканската пътна мрежа, която е около 20 000 км. В момента за преминаването по нея товарните автомобили над 3,5 тона плащат е-винетка. Спорове с общините и превозвачите има дали да се събират толтакси за пътища около големи населени места, които ги свързват с близките селища. Такава е стопанисваната от Столичната община Южна дъга на околовръстното, която все още се изгражда и е отпаднала от обхвата на пътищата с тол такси, стана ясно от думите на члена на УС на Агенция „Пътна инфраструктура“ проф. Олег Асенов. Такъв е случаят и с Източната дъга и само по Северната тангента засега ще се събират пари от трафика. Там е монтирана рамка, за да се „Ако един път се финансира от общински бюджет, няма как да генерира приходи от тол система. Заради транзитен трафик ще има повреди по пътя и общината няма да има ресурс чрез пътни данъци и местни такси да го поддържа в добро състояние“, обясни проф. Асенов. Следващата седмица ще бъдат публикувани за обществено обсъждане и бъдещите тарифи за превозните средства с обща техническа допустима максимална маса над 3,5 тона, след като бъдат дискутирани от работна група към консултативния съвет. В продължение на 30 дни всеки заинтересуван ще може да отправи своите предложения по тарифите. Приходите от електронни винетки до момента са над 358 млн. лева и вече надвишават събраните такси за цялата изминала година, обяви регионалният министър Петя Аврамова на Комисия по регионална политика, благоустройство и местно самоуправление. „Проверени са 1 198 547 пътни превозни средства, констатирани са 87 128 нарушения, съставени са над 9 хил. акта, а 78 061 нарушители са платили компенсаторна такса. От такси и глоби сме събрали над 6 милиона лева“, коментира министърът. Изградени са 200 нови стационарни контролни точки, има и 24-часово обслужване. За първокласните пътища има над 80 нови контролни части, над 80 са и за второкласните пътища. Разкрити са и нови клиентски центрове. За 2020 г. са заложени 450 млн. лева приходи от ТОЛ такси, а 2021 г. 600 милиона лева. Този, който руши повече, да заплаща повече - това е справедливото\", заяви Аврамова.", "date": "2019.11.07", "title": "Спор за тол таксите по пътищата покрай София (ОБЗОР)"}
{"url": "https://www.monitor.bg:443/bg/a/view/pishman-stroiteli-vzeha-17-bona-ot-djado-sviha-mu-i-rakijata-180226", "text": "Менте строители взеха от възрастен жител на берковското село Гаганица 17 бона и му свиха и ракията. 87-годишният пенсионер подал жалба в полицията, че група лица, представящи се за строителни работници, са започнали строително-ремонтни дейности - саниране и ремонт на покрива в имота му, за което заплатил сумата от около 17 000 лв. Майсторите напуснали обекта без да довършат изцяло предварително договорения ремонт. По време на престоя те на всичкото отгоре задигнали и около 80 литра от домашната ракия на възрастния мъж. В хода на проведените оперативно-издирвателни мероприятия и процесуално-следствени действия служители на РУ Берковица задържали трима жители на община Павликени – на 32 г. и 44 г., които били извършили измама. Противозаконно отнетата ракия е намерена в тях и иззета. Тримата са задържани за срок от 24 часа в РУ Берковица. По случая е образувано досъдебно производство.", "date": "2019.11.07", "title": "Пишман строители взеха 17 бона от дядо, свиха му и ракията"}
{"url": "https://www.monitor.bg:443/bg/a/view/obshtinarite-v-sofija-se-sybirat-za-pyrvi-pyt-vyv-vtornik-180228", "text": "Новоизбраният Столичен общински съвет (СОС) ще се събере на първо си заседание на 12 ноември (вторник). Заседанието е свикано от областния управител на София Николай Пехливанов. По предварителна информация дневният ред на първото заседание ще включва приветствие на Пехливанов към новоизбраните общински съветници, кмет на София Йорданка Фандъкова, районни кметове и кметства. Ще бъде предоставена информация от председателя на Общинската избирателна комисия - София за резултатите от местните избори. Новоизбраните кметове и общински съветници ще положат клетва, а първото заседание ще бъде официално открито от най-възрастния общински съветник. Чрез тайно гласуване съветниците трябва да изберат новия председател на общинския съвет. Той ще ръководи следващите заседания, като може да упълномощи за това и някой от своите заместници. Техният брой също се приема чрез гласуване от съвета. В досегашния съвет всички политически групи имаха свой зам.-председател Общият брой на столичните съветниците е 61, като най-голяма е групата на ГЕРБ - 27. БСП е с 15 съветници, „Демократична България“ - 12, ВМРО-  4, „Атака“ - 2, и независимият Борис Бонев от „Спаси София“. Те могат да сформират политически групи, като минималният им брой трябва да е поне от 5 души, както изисква Правилникът за организацията и дейността на СОС.", "date": "2019.11.07", "title": "Общинарите в София се събират за първи път във вторник"}
{"url": "https://www.monitor.bg:443/bg/a/view/goranov-kym-kmetovete-sybirajte-si-danycite-ot-imotite-180237", "text": "Въпреки по-високите предвидени разходи за здравеопазване, работодателите, бизнесът и опозицията не подкрепиха сумите. Браншовиците настояха за повече пари в дадени сфери, а от бизнеса поискаха да се въведат световни практики у нас. По отношение на държавното обществено осигуряване, отново имаше разногласия, но и то се прие на първо четене. Обсъждането на проектобюджета, с който се предвижда увеличение на минималната работна заплата на 610 лв. от догодина, бе последно в дневния ред на комисията. Дискусията отвори министърът на финансите Владислав Горанов, който даде отчет за това какви са очакваните ползи. “За периода 2020-2022 г. очакваме макроикономическият ни ръст да достигне около 3.3% на година, а БВП ще се запази на малко по-ниско от очакваното ниво на 3.4%”, започна Горанов. Той цитира и данни на Европейската комисия, които сочат, че ръстът на БВП за 2019 г. ще бъде 3.6%. Според него основни фактори за това са вътрешното потребление, включващо частно потребление и инвестиции. Той прогнозира и забавяне на инфлацията на 2.1% и намаляване на безработицата с по-бавни темпове на 4% от 4.5% през 2019 г. От АИКБ и КНСБ подкрепиха проектобюджета, но изразиха надежда да се увеличат разходите за образование, които да бъдат използвани за изграждаме на по-добра материална и спортна база, за увеличаване на стипендиите на изучаващите СТЕМ специалности. Освен това, от АИКБ поискаха и повече пари за библиотечен фонд и култура. “Нулевото салдо бе критикувано и от двете страни, но може би за момента то е добро”, каза председателят на АИКБ Васил Велев. По думите му работодателите адмирират запазването на данъчния модел и ставка, както и посочването на образованието като приоритет. “Трябва да сме наясно обаче, че вечни двигатели няма и че това не може да продължи дълго”, предупреди Велев. От БТПП подкрепиха запазването на данъчните ставки и изразиха вяра, че прогнозираният икономически ръст е възможен. Относно увеличението на заплатите обаче от БТПП изразиха недоволство. “Не ни разбирайте погрешно, това е добре, но то стана по административен начин”, каза Васил Тодоров от палатата. По време на дискусията от Националното сдужение на общините поискаха повече пари за социални дейности, тъй като има отлив на хора. Освен това, според сдружението трябват поне 80 млн. лв. за общинска инфраструктура и още 1 млн. лв. резерв за планинските общини, тъй като снегопочивстването там отнема повече време. “По време на предизборната кампания се наслушах на идеи за намаляване на местните данъци”, отвърна финансовият министър. Той прикани общините да си вършат работата по събиране на данъци, тъй като приходите от данъци върху недвижими имоти са около 270 млн. лв. към края на септември 2019 г. За 2018 г. те са били около 300 млн. лв. “Искаме да имаме модерна инфраструктура в населените места и да плащаме от 20 до 50 лв. данък за имот в столицата, който струва 150 хил. лв. Няма европейска държава, в която да се случва това”, завърши Горанов. От левицата пък поискаха преразглеждане на партийните субсидии, заради което предложиха и среща. “От името на лидера на ГЕРБ и министър-председател заявявам, че няма да участваме в искания от БСП разговор за партийните субсидии\", посочи ресорният министър в отговор на изказването на Румен Гечев от БСП. Въпреки това Горанов заяви, че среща може да се състои и ако БСП постигне мнозинство, то това ще се превърне в закон. От “АТАКА” заявиха, че България се намира във валутен борд и това само по себе си е анахронично. “Бюджет 2020 г. е монетарен и консервативен”, коментира Павел Шопов от “АТАКА”. Според него сегашното предложение не се различава от предишните, които са рестриктивни. На изказването му Горанов отвърна, че България ще излезе от валутния борд, когато българският лев изчезне и бъде заменен от еврото.", "date": "2019.11.07", "title": "Горанов към кметовете: Събирайте си данъците от имотите  "}
{"url": "https://www.monitor.bg:443/bg/a/view/shej-michyl-izbra-ime-za-bebeto-180224", "text": "Актрисата Шей Мичъл, добила световна популярност в кецовете на Емили Фийлдс в сериала „Малки сладки лъжкини“, избра име за новородената си дъщеричка. Момиченцето се казва Атлас. Причината за необичайния избор на име е, че чаровната брюнетка много обича да пътува. \"Близка приятелки ни представи списък с имена, от който е избрала име на дъщеря си, появила се на бял свят преди година и половина. Когато произнесе Атлас, Хора ни питаха дали сме избрали име за дъщеря си, но ние го пазехме в тайна.\", издаде 32-годишната актриса пред сп. Vogue. Припомняме, че малката Атлас се появи на бял свят в края на октомври с малко закъснение. Гордият татко е партньорът на Шей - телевизионният водещ Мати Бабъл.", "date": "2019.11.07", "title": "Шей Мичъл избра име за бебето "}
{"url": "https://www.monitor.bg:443/bg/a/view/zadyrjaha-moldovec-probval-da-prekara-irakchani-prez-granicata-180215", "text": "32-годишен молдовски гражданин е задържан с постоянна мярка от съда в Елхово по искани на прокуратурата, след като е бил спипан при опит да преведе емигранти с бус през ГКПП Лесово. Микробусът „Мерцедес“, каран от Константин Топал е бил засечен на ГКП Лесово на 3 ноември, при щателната митническа проверка и прегледа на охранителните камери станало ясно, че с него пътуват петима иракчани : две непълнолетни момчета и трима мъже. Молдовецът е минавал многократно през България, показали справките, но до сега не е бил хващан с незаконен товар. Преди да бъдат задържани иракчаните успели да изхвърлят личните си документи,според запознати имало още един автомобил , който обаче е бил празен.Първоначално Топал е бил задържан за 72 часа, разследващите са очаквали опитът за незаконен превоз на емигранти по този канал да бъде повторен. Според наблюдаващия прокурор, налице е обосновано предположение за това, че Константин Топал е извършил престъплението, в което е обвинен, както и че има вероятност той да се укрие, тъй като няма постоянен адрес в България. Определението на Районен съд – Елхово може да бъде обжалвано пред Окръжен съд – Ямбол.  Местни жители коментират, че през последните седмици има активизиране на опитите за нелегално влизане на бежанци през границата с Република Турция.", "date": "2019.11.07", "title": "Задържаха молдовец, пробвал да прекара иракчани през границата"}
{"url": "https://www.monitor.bg:443/bg/a/view/prieha-budjeta-za-dyrjavno-osigurjavane-biznes-i-opozicija-protiv-180222", "text": "Бюджетната комисия и социалната комисия приеха проектобюджета за държавно обществено осигуряване на първо четене днес. От Комисията по бюджет и финанси 13 бяха “за”, 7 “против” и нямаше \"въздържали се“. От социалната комисия 11 подкрепиха проектобюджета, 8 не го одобриха и един се въздържа. Проектът предвижда увеличение на пенсиите с 6.7 на сто от юли догодина. Така средният размер на пенсията ще стане 412.28 лв. От 1 юли 2020 г. минималният размер на пенсията за осигурителен стаж и възраст ще се повиши на 234.13 лв. От същата дата ще нарасне и социалната пенсия за старост, която ще стане 141.63 лв. Според БСП, които не подкрепиха бюджета обаче, това ще доведе до увеличаване на ножицата между стари и нови пенсионери. Те отправиха за пореден път предложението да се промени начинът за преизчисляване на пенсиите. АИКБ И БТПП също не подкрепиха бюджета. “Бюджетът има очевидни достойнства, но размерът на минималната работна заплата и осигуряващи доходи трябваше да бъде обсъдени колективно от работодатели и синдикати”, каза Велев. Друга причина за недоволството е начинът на плащане на болнични. Според Велев всеки трети болничен лист е под съмнение, затова и от АИКБ предложиха първият ден да не се заплаща от никого, а едва тогава следващите 3 дни да се плащат от работодател. От “Обединени патриоти” се съгласиха с този вид на бюджета. Прогнозите са, че през 2020 г. средният осигурителен доход ще достигне 1063 лв. Така на година ще се осигуряват средно 2.796 млн. души Минималният осигурителен доход за самоосигуряващите се лица ще се повиши на 610 лв., което ще обхване и земеделците.", "date": "2019.11.07", "title": "Приеха бюджета за държавно осигуряване, бизнес и опозиция против"}
{"url": "https://www.monitor.bg:443/bg/a/view/oficialno-bfs-ima-nov-prezident-180236", "text": "Българският футболен съюз официално има нов президент. Това е Михаил Касабов, който вчера е бил вписан като такъв в Търговския регистър. Бившият вицепрезидент на БФС сменя на поста Борислав Михайлов. Михайлов подаде оставка след мача с Англия, който трикольорите загубиха с 0:6. По време на срещата малка група фенове предизвикаха расистки скандал, обиждайки играчи на гостите. Ден по-късно премиерът Бойко Борисов обяви, че правителството повече няма да работи с това ръководство на БФС и официално поиска оставката на Борислав Михайлов. Легендарният вратар на Левски и България я подаде, но до вчера все още се водеше президент на футболния съюз.", "date": "2019.11.07", "title": "Официално: БФС има нов президент "}
{"url": "https://www.monitor.bg:443/bg/a/view/stojanka-smykna-temperaturata-po-aktivna-e-180212", "text": "Специалистите в Университетска болница „Лозенец“ са отчели леко подобрение в състоянието на Стоянка Мутафова, която лежи там след операция по отстраняване на жлъчния мехур. Голямата актриса вече не поддържа висока температура, по-контактна е и по-активно комуникира с мимика и жестове, но трудно говори заради интубиращата апаратура. По устните й обаче вече се разчитат думите „да“, „не“ и „добре“, а погледът й е по-жив, разказа за „Монитор“ мениджърът на звездата Евгени Боянов. Показатели като кръвно налягане, сърдечен ритъм и т.н. са в норма. Утре ще излязат резултатите от микробиологичните изследвания, които ще покажат дали антибиотиците окончателно са победили инфекцията. „Знаем, че възстановяването няма да е бързо, но медиците се въздържат да споменават какъвто и да било конкретен срок“, отбеляза Боянов. Те казват, че в подобна ситуация са имали немалко успешно спасени пациенти, но всичко зависи от конкретния случай и силите на организма. А доколкото познаваме неукротимия характер на Стояна, можем силно да се надяваме и този път тя да пребори здравословните проблеми. Неотлъчно до нея е дъщеря й Мария Грубешлиева-Муки, която напълно е стоплила отношения с мениджъра и само на него давала картбланш за достъп в реанимацията. „Защото Стоянка много те обича“, обяснила Муки. На 21 октомври 97-годишната театрална легенда преживя отстраняване на жлъчния мехур след двуседмично възпаление на жлъчката. Муки разказа, че е дала съгласие за животоспасяващата интервенция, тъй като лекарите й обяснили, че в противен случай на майка й остават дни до фатален изход. Постоперативно обаче Мутафова вдигна висока температура. Отделно от това актрисата имала и притиснат нерв на кръста, който засегнала при падане през лятото. След време се появила нетърпима болка в кръста. Застудяването допълнително изостряло болежката. „Не е нищо фатално обаче. Не се умира от това. Благодаря на докторите, които се грижеха за нея!“, коментира Муки пред медиите.", "date": "2019.11.07", "title": "Стоянка смъкна температурата, по-активна е"}
{"url": "https://www.monitor.bg:443/bg/a/view/reformata-v-grijata-za-deca-e-nasochena-kym-prevencija-ot-izostavjane-180217", "text": "Реформа в грижата за децата обсъждат над 250 експерти от цял свят на Международна конференция на тема „Деинституционализация на грижата за децата“. Представителят на УНИЦЕФ в България д-р Джейн Муита заяви, че процесът на деинституционализация в България върви добре. „Нашата цел през следващите години е да няма деца в институции. Но, деинституционализацията е много повече от затварянето на институции - трябва да насочим усилията си към превенцията на изоставянето на деца, към качествена подкрепа за семействата“, допълни тя. “И днес, в 2019 г., в държави-членки на ЕС има деца по-малки от 3 г., които живеят в “клетки”, в сиропиталища, каза по време на конференцията проф. Кевин Браун от Центъра по криминалистика и фамилна психология, към Университета в Нотингам. Често, децата прекарват голяма част от деня в креватчетата си, гледайки с „празен поглед” или тропайки по решетките на своето креватче/кошарка „клетка” (Maclean, 2003), вече свикнали с не-интерактивните плюшени играчки около себе си и с малкото картини по иначе празните стени. В институциите строго се следи за недопускането на инфекции и децата осъществяват контакт с външния свят изключително рядко и то под строго наблюдение и ограничени възможности за игра. Ежедневният досег до прах и пръст, които провокират укрепването на детската имунна система в голяма степен се ограничава. Този свръхконтрол върху контакта на децата с околната среда има редица вредни последствия, коментира още проф.Браун. Александрина Димитрова, от фондация „Сийдър“, призова на тази конференция да се говори за това как предоставяме качествена грижа и подкрепа на децата и младежите, които бяха изведени от специализираните институции. „Нашият опит показва, че в Центровете за настаняване от семеен тип попадат най-тежките случаи, които са с тежки интелектуални увреждания, често и с предизвикателно поведение, психични проблеми или деца, които нямат увреждания, но са преживели изключително травматични събития в детството си, често и редица раздели. За да може тези деца и младежи да получават адекватна грижа, е важно кои са хората, които работят в центровете от семеен тип, защото именно те осигуряват грижата. И затова нашето послание е да инвестираме повече в тях - в тяхната мотивация, в тяхното обучение и непрекъсната подкрепа. ", "date": "2019.11.07", "title": "Реформата в грижата за деца насочена към превенция от изоставяне"}
{"url": "https://www.monitor.bg:443/bg/a/view/gotvjat-koledni-dobavki-za-pensionerite-180225", "text": "Коледни добавки за пенсионерите и тази година. Финансовият министър Владислав Горанов обяви, че според разчетите до момента хазната може да си позволи да плати допълнителни пари на възрастните хора. През следващите седмици ще стане ясно какъв ще е размерът на коледния бонус и кои пенсионери ще имат право да го получат. Новият бюджет за догодина предвижда пенсиите да бъдат увеличени от 1 юли с 6,7%. Таванът ще се запази обаче на 1200 лева. Допълнителен разход от 133 милиона лева на месец за 2020-а г. би струвало преизчисляването на старите пенсии към средния осигурителен доход за 2015-а г. Изчисленията, направени от НОИ, са в отговор на поискани от пенсионерски организации финансови разчети. Другото предложение на пенсионерските организации е минимална пенсия за осигурителен стаж и възраст да се увеличи и да стане 300 лева. Няма да има преизчисляване на формулата за пенсиите, заяви финансовият министър Владислав Горанов, който участва в заседанието на трите ресорни комисии по финансовата рамка за догодина. По думите на финансовия министър проектът на бюджет е балансиран и следва всички политики, които бяха заложени още в началото на този мандат - през 2017 г.", "date": "2019.11.07", "title": "Коледни добавки за пенсионерите и тази година"}
{"url": "https://www.monitor.bg:443/bg/a/view/zajavlenie-za-bezrabotica-se-podava-i-po-elektronen-pyt-180221", "text": "Подаването на заявление за отпускане на парично обезщетение за безработица може да бъде извършено и по електронен път, напомнят от Националния осигурителен институт. Това става чрез електронната административна услуга, която е достъпна на интернет страницата на институцията. Достъпът до нея се осъществява чрез използването на квалифициран електронен подпис или персонален идентификационен код (ПИК) на подателя, издаден от НОИ.  ", "date": "2019.11.07", "title": "Подаваме заявление за безработица и по електронен път"}
{"url": "https://www.monitor.bg:443/bg/a/view/nad-1000-uroka-v-muzeja-za-godina-180216", "text": "Учителите и музейните педагози са преподали 1050 теми от учебния материал за различни класове през изминалата година, сочат данни от Регистъра на музеите. Общо над 4000 училищни занимания са били проведени в 107 музея. „Културните институции са различното лице на знанието и ние трябва да го показваме на децата и учениците“, заяви зам. - образователният министър Таня Михайлова на публичното представяне на най-добрия урок в музей за предходната учебна година. Той беше отличен в първия конкурс на МОН за музейно образование и се проведе в Етнографския музей в Пловдив с деца от втори клас на ОУ „Екзарх Антим I“ в града. Михайлова подчерта, че МОН разширява възможностите културните институции да стават образователна среда. Освен в музеи, часове вече могат да се провеждат в театри и галерии. На пролет малчуганите ще имат и занятия в библиотеките, тъй като до края на ноември предстои да бъде подписано споразумение между МОН и МК. Зам.-министърът на културата Амелия Гешева пък добави, че се надява децата да припознаят и библиотеките като място, където могат да придобият нови знания и умения. Двете се включи в урока по Околен свят, в който децата учиха за бита и занаятите по време на българското възраждане. Малчуганите бяха разделени на два отбора и се състезаваха кой ще опише по-подробно картината на Иван Мърквичка „Пловдивски пазар“. След това заедно със зам.-министрите рисуваха върху глинени съдове, тъкаха на малки станове и месиха хляб. Учителката им Нина Караиванова пък обясни, че децата лесно възприемат чрез преживяване. По думите й е важно още от начален етап да опитват сами да оценяват усилията си и да търсят допълнителна информация. Тя получи наградата на МОН „Константин Величков“ за използването на музеите като образователна среда и за урока си по Околен свят в Етнографския музей.", "date": "2019.11.07", "title": "Над 1000 урока в музея за година"}
{"url": "https://www.monitor.bg:443/bg/a/view/vladika-dari-na-preizbran-kmet-ikona-s-obraza-na-isus-180200", "text": "Икона с образа на Исус Христос получи минути преди да положи клетва от митрополит Киприан преизбраният за трети мандат кмет на Стара Загора Живко Тодоров.  Владиката поръча на градоначалника повече здраве и мъдрост в управлението, след което поръси със светена вода новите 51 старейшини. В залата отсъстваше само един , който се оказа на път за далечен Виетнам по лични бизнес дела. Очаквано от най-голямата група на ГЕРБ направиха реверенс към Земеделски народен съюз, като предложиха за председател на местния парламент водачът на листата им, бившата заместник-кметица Мария Динева. При тайния вот Динева събра 43 гласа от 49 гласували след като един от съветници от ДПС реши, че няма да участва в гласуването. Пак очаквано бяха избрани анблок и с явно гласуване двама заместници: досегашният първи сред равните, юристът Таньо Брайков от ГЕРБ и университетският преподавател , проф. Иван Върляков, който бе издигнат за кмет от БСП.Сред заклелите се беше и Янко Янков от „Алтернатива на гражданите“, чийто имунитет като кандидат за кмет беше свален по искане на главния прокурор Сотир Цацаров по обвинение от досъдебно производство за купуване на гласове на първия тур.Янков остана трети , от листата на „Алтернатива…“ в съвета влязоха той и юристката Ивета Лазарова.Часове преди клетвата от съветническото място се е отказал вторият в листата на ГЕРБ и досегашен заместник-кмет Йордан Николов, неговото място заема 22-ят Стефан Духтев.Първото заседание по традиция бе проведено от доайена на старейшините Иванка Михайлова. В четвъртък от ГЕРБ съобщиха, че атакуват избора за кмет на община Гурково, където досегашният градоначалник Иван Иванов загуби на балотажа от кандидата на ДПС Мариан Цонев с минималната разлика от 16 гласа при 2640 гласували и 27 отбелязали графата „не подкрепям никого“. Иванов има 14 недействителни бюлетини , а Цонев -20. 29 са празните бюлетини или такива, от които вотът не може да бъде разчетен нееднозначно. 4 227 са избирателите в общината, на първия тур там  е имало 4 кандидати, тогава до урните са се разходили 2 669 души, намерени са били 94 сгрешени бюлетини.Предстои да бъде насрочена дата за делото. На 11 ноември е първото заседание по жалбата за вота в община Павел баня, където останалият втори на първия тур екскмет Станимир Радевски атакува избора на новия градоначалник Иса Бесолоу от ДПС.", "date": "2019.11.07", "title": "Владика дари на преизбран кмет икона с образа на Исус"}
{"url": "https://www.monitor.bg:443/bg/a/view/prebiha-s-lopata-klient-otkazal-na-prostitutka-180219", "text": "Сводник преби с лопата и ограби софиянец, защото отказал оферта за платена сексуслуга от подопечната му проститутка. Екшънът се разиграл на столичния булевард „Сливница”, където редовно гастролират жрици на любовта. 36-годишният К.Ч. получил настойчиво предложение за \"една бърза с.....\" от ромка. Мъжът категорично отказал и се опитал да продължи по пътя си. В този момент изскочил ром, който го цапардосал по главата и гърба с лопата. Нападателят и проститутката го нападнали и задигнали и телефона на жертвата си. Пострадалият отрича да е предизвикал по някакъв начин двамата роми. Грозната сцена се случила близо до автосервиз, откъдето обаче разказват, че не са разбрали за такъв инцидент. До момента няма задържани за инцидента, но работещите в близост на бул. „Сливница” твърдят, че всички в района се познават и очакват до няколко дни опасният тандем да бъде задържан. Преди месец пoлициятa рaзби cтрoйнa cхeмa зa бaрдaци, oргaнизирaнa oт 51-гoдишeн coфиянeц и жeнa му. Cимeoн C. бe aрecтувaн зaрaди cклoнявaнe нa жeни към прocтитуция и рaзврaт. Тoй и cъпругaтa му Бoжана ocигурявaли тeрeн зa 24-гoдишнa жена, кoятo прeдлaгaлa ceкcуcлуги cрeщу зaплaщaнe. Тя дaвaлa нa Cимeoн пoлoвинaтa пaри oт зaрaбoтeнoтo. Според разследващите от 2 гoдини мъжът e прeдocтaвял квaртири зa плaтeнa любoв нa 3 aдрeca в Coфия. Пo cлучaя e oбрaзувaнo дocъдeбнo прoизвoдcтвo. Първaтa квaртирa e в пaнeлeн блoк в квaртaл „Гeo Милeв”. Cпoрeд cъceди тук пocтoяннo имaлo вървoлицa oт мъжe, кoитo търceли жена, която нaпуcнaлa жилищeтo прeз aприл. Другият aпaртaмeнт, пoлзвaн кaтo бaрдaк, ce нaмирa в квaртaл „Рeдутa”. Cпoрeд cъceдитe прeди врeмe тук идвaли пoлицaи, кoитo рaзпитвaли дaли жилищeтo чecтo e пoceщaвaнo oт рaзлични мъжe.", "date": "2019.11.07", "title": "Пребиха с лопата клиент, отказал на проститутка"}
{"url": "https://www.monitor.bg:443/bg/a/view/sharyn-stoun-sydi-rapyrka-180220", "text": "Холивудската звезда Шарън Стоун дава на съд рапърката Шанел Уест Коуст. Причината - изпълнителката е използвала без разрешение имената на актрисата в парчето Sharon Stoned и видеото към него. Хитът се появи на бял свят през 2018 година и силно разгневи звездата от „Първичен инстинкт“. Тя обвини рапърката, че използва името и имиджа й с търговска цел, без да е получила разрешение по съответния ред. В съдебния иск, подаден от адвокатите на Стоун, се изтъква, че актрисата има богата творческа кариера, занимава се с благотворителност и винаги е държала да контролира как името и имиджът й се използват в публичното пространство. Юристите изтъкват още, че Шанел Уест Коуст е изгряваща рап звезда, която отчаяно се опитва да се наложи в бранша по непозволен начин. В инкриминираната песен на рапърката името Шарън е повторено 99 пъти, а Шарън Стоун - 33 пъти. Във видеото на рапърката се рекламирали и продукти, свързани с употребата на марихуана, което допълнително дискредитирало името на Стоун.", "date": "2019.11.07", "title": "Шарън Стоун съди рапърка"}
{"url": "https://www.monitor.bg:443/bg/a/view/cska-shte-igrae-kontrola-s-gryckija-aris-180206", "text": "ЦСКА ще гостува на гръцкия „Арис“ (Солун) в контрола по време на паузата в първенството. Двубоят ще се играе на 16 ноември (събота) от 15:30 часа на стадиона на домакините \"Клеантис Викелидис\" в Солун. Междувремнно кондиционният треньор на ЦСКА Кирил Динчев завърши образованието си към школата на „Барселона“. Дипломата е свързана с физическата подготовка на футболистите, като модулите са оценка и тестове за физически качества, силови тренировки, превенции от контузии и физиологични процеси в спорта. След 5 положени изпита, Динчев официално получи дипломата за квалификация. Обучението продължи 14 месеца, като той няколко пъти пътува до Испания. Това е трети престижен лиценз от чужбина, който Динчев взима. През 2017 година той завърши курсове за физическа подготовка и начин на хранене в САЩ. Съдийската комисия към БФС пък назначи Драгомир Драганов за главен арбитър на двубоя от XVI кръг на Първа лига между ЦСКА и „Славия“. Срещата е в събота (9 ноември) от 17:30 часа на стадион \"Българска армия\". Асистенти на Драганов ще бъдат Александър Атанасов и Димо Вълчев.", "date": "2019.11.07", "title": "ЦСКА ще играе контрола с гръцкия „Арис“"}
{"url": "https://www.monitor.bg:443/bg/a/view/uventus-bajern-munhen-i-pari-sen-jermen-stanaha-pyrvite-otbori-koito-se-klasiraha-za-osminafinalite-na-shampionskata-liga-obzor-180202", "text": "„Ювентус“, „Байерн“ (Мюнхен) и „Пари Сен Жермен“ станаха първите отбори, които се класираха за осминафиналите на Шампионската лига. Гол на Дъглас Коща в добавеното време донесе победата на „Ювентус“ с 2:1 над “Локомотив“ в Москва. Аарън Рамзи откри резултата с гол номер 300 за „Юве“ в надпреварата. Кристиано Роналдо стреля от пряк свободен удар, а вратарят Гилерме комично изпусна топката във вратата си. Рамзи за всеки случай я довкара, а след срещата се извини на Роналдо, след като „открадна“ гола му. Роналдо бе заменен в последните 10 минути, а това определено не се хареса на португалеца който гневно подмина треньора Маурицио Сари. В другата среща от групата „Леверкузен” победи „Атлетико“ (Мадрид) с 2:1. „Юве“ е лидер с 10 точки, на три пред „Атлетико“, а „Локомотив“ и „Леверкузен“ имат по три. Кайл Уокър пък припомни за геройството на Козмин Моци срещу „Стяуа“. Уокър застана на вратата в последните минути при равенството 1:1 на „Манчестър Сити“ като гост на „Аталанта“. Причината бе контузия на Едерсон и червен картон на заменилия го на почивката Клаудио Браво. В изключителна драма „Динамо“ (Загреб) завърши наравно 3:3 с „Шахтьор“ (Донецк), като до 92-ата минута резултатът бе 3:1. Така двата тима остават с по 5 точки, а борбата им за второто място ще е жестока. „Манчестър Сити“ е лидер с 10 точки, а „Аталанта“ има 1. Карим Бензема вкара два гола при победата „Реал“ (Мадрид) над Галатасарай с 6:0. Така бившият френски национал вече се е разписал в 15 поредни издания в най-престижния европейски турнир. Младата бразилска звезда Родриго отбеляза хеттрик за „Реал“. В друг мач от групата „Пари Сен Жермен“ спечели с минималното 1:0 срещу белгийския „Брюж“. По този начин ПСЖ събра 12 точки и се класира за осминафиналите. В същото време Хюн Мин Сон не отпразнува двата си гола срещу „Цървена звезда“ и ги посвети на Андре Гомеш, който претърпя ужасяваща контузия през уикенда. „Тотнъм“ спечели гостуването си в Белград с 4:0. Сон бе един от замесените при счупването на крака на Андре Гомеш в двубоя срещу „Евертън“. \"Шпорите\" са на втора позиция със 7 точки в групата, с 4 повече от „Цървена звезда“. В същата група „Байерн“ (Мюнхен) победи „Олимпиакос“ с 2:0 и започна с успех след ерата \"Ковач\". Група А ПСЖ - Брюж 1:0 Реал (М) – Галатасарай 6:0 Група В Байерн (М) – Олимпиакос 2:0 Цървена звезда – Тотнъм 0:4 Група С Аталанта - Манчестър Сити 1:1 Динамо (З) - Шахтьор 3:3 Група D Локомотив (М) - Ювентус 1:2 Леверкузен – Атлетико (М) 2:1", "date": "2019.11.07", "title": "Кайл Уокър като Моци в Шампионската лига (ОБЗОР)"}
{"url": "https://www.monitor.bg:443/bg/a/view/jivko-todorov-kmet-na-stara-zagora-tri-mandata-sa-dostatychni-za-realizacija-na-celite-180201", "text": "Това е той   Роден на 21 септември 1981 г., завършил е специалност „Европеистика” в СУ „Св. Климент Охридски”.Народен представител от ГЕРБ 2009-2011 г.Бил е заместник председател и председател на Комисията по външна политика и отбрана и ръководител на Постоянната делегация на НС в ПАСЕ. През есента на 2011 г. печели балотажа на местните избори с огромно мнозинство и става кмет едва що навършил 30-годишна възраст. Преизбран е още на първия тур през 2015 година, същото се случи и на 27 октомври т.г. Член  на ИК на ГЕРБ.Запален привърженик на ПФК „Берое“. -Г-н Тодоров, за трети пореден път безапелационно печелите изборите за „горещия стол“ като този път за Вас гласуваха още на първия тур  68,63 на сто от отишлите до урните старозагорци и жители на 51 села. Далеч по-ниска е подкрепата обаче за партия ГЕРБ :38,69 на сто като абсолютните цифри показват, че  съотношението  между личността и формацията е 2:1. Как разчитате тези резултати? Ще припомня, че през 2011-а, когато за пръв път се появихте на сцената събрахте 41 006 гласа на втория тур при 24 901 за партийната листа, а преди 4 години , пак на първия тур, отчетохте 79,04 процента и 51 620 бюлетини „за“.   -Благодаря на всички които подкрепиха мен и колегите ми. Това е огромна отговорност и задължение да работя за града си и да оправдая доверието. Имам отговорност и към онези, които не ме подкрепиха,за да докажа във времето, че заслужавам подкрепата им и за да подкрепят онова, което предстои да направим в общината. Предстои ни много работа, първо трябва да съставим експертен екип, който да работи по задачите.  Обещахме многофункционална зала, предстои реконструкцията на Руския пазар, започна ремонт  на зоопарка, планираме ремонти на летния театър и станционната градина…И това са само част от проектите.  Веднага ще допълня, че ще завишим изискванията си за качеството. В хода на предизборната кампания изискването за повече качество беше на първо място в критиките на гражданите. Ще обърнем специално внимание, въпреки че повечето изпълнители  не са общински дружества. Става въпрос за почистване, организиране на движението, все неща които не бива да затрудняват нормалния ритъм на живота в града… Изборите показаха категорични, че хората застават зад приоритетите, поставени от нас. Доверието задължава, но и дава възможност да се работи. Разликата между моята кандидатура и партийната листа  ме задължава да работя широко с общинския съвет, това е посланието, за да се чуват повече мнения. От листата на ГЕРБ влязоха надпартийни експерти, това също ще ни помогне. В кампанията се включиха много хора, които никога не са се занимавали с политика, това е нещо ново и надявам се полезно.   -Авансово дадохте да се разбере, че ще има промени в досегашния Ви екип, в кои области ще бъдат и какви са причините?   -Ще обявя екипа си в понеделник, на 11 ноември, промени ще има на всички нива в администрацията. Нека засега не избързвам с имената, но промените няма да са самоцел, а защото се нуждаем от повече свежест в идеите и работата. Това не означава, че някои от досегашните ми заместници не са се справили със задачите, а че може още да се направи.   -За пореден път „бихте“ конкурентите си , разликата между Вас и останалия на второто място кандидат на БСП проф. Иван Върляков е повече от впечатляваща- 30 000 гласа. За следващите в „редичката“ разликата е още по-голяма.Това повишава ли самочувствието Ви? Как ще коментирате бродещите слухове, че няма да довършите третия мандат защото Ви предстои „изтегляне“ на друг пост в държавната администрация?   -Не обичам определения като „ние бихме“, защото на изборите се играе за победа, но не за да натриеш носа на някого, а за да завоюваш доверие и  след това да служиш на избирателите. От доста години слушам слухове, че ще отивам на различни позиции. Пращаха ме къде ли не: министър, дипломат, в Брюксел …Избрал съм да се кандидатирам за кмет и това е основният ми приоритет. За мен е важно да изпълня програмата, с която съм избран и разбира се да изпълня поетите ангажименти. Мога да кажа, че съм доволен от кампанията , дадохме пример че може да се дискутира и спори интелигентно, без личностни нападки. Не съм почитател на антагонизма, нека не забравяме че поведението на политиците се отразява и на обществото. Бих посочил една Германия, където при необходимост от общо управление леви и десни си подават ръка. Не съм делил никога местния парламент на нашите от ГЕРБ и останалите, в дирекциите на общината работят много хора, които са членове на различни политически сили.   -Заговори се за мандатност при кметовете от ГЕРБ, спомена го и лидерът Бойко Борисов…   -За мен лично три мандата са напълно достатъчно, след това започва определено отпускане, срастване с позицията. Споделял съм го много преди премиерът да го обяви публично. Смятам, че следващите 4 години са достатъчно да завършим онова, което сме обещали. Ще направим многофункционалната зала, която сме обещали, ще довършим новата индустриална зона „Загоре“, където си партнираме с държавата, ще дочакаме сериозни инвеститори, които ще дадат нови работни места за специалистите в различни области…   -Повече оптимист или повече песимист влизате в третия кметски мандат?   -Продължавам да бъда оптимист, такъв ме правят не само резултатите от изборите, а и чутото от хората в многобройните срещи с тях не само по време на кампанията. Много пъти съм казвал, че за крайния резултат трябва да се работи не само месец или два преди изборите, а през цялото време.Тези, които ме познават знаят, че никога не съм бягал от дискусии.   -Създадохте в социалните мрежи група под наслов „Попитай кмета на Стара Загора“, в която лично участвате и то  активно. Не е ли своеобразен мазохизъм да изчитате всичко, което се пише там?   - Може и така да изглежда, но това е още един много пряк канал за комуникация. Там  където нямам отговор съм направил необходимото той да бъде даден от пряко отговарящи в администрацията. Впрочем поведението на отделните служители в този вид общуване също дава основания за кадрови изводи. Има и такива, които просто не знаят как да се държат, а това не е добре за работата.   - В предизборната Ви платформа обещавате да запазите ниски нивата на данъчната тежест за бизнеса……   - И сега ще кажа, че ако се наложи някакво „пипане“ в тази област то ще стане само заради конкретни проекти и след широко обществено обсъждане при претегляне на всички „за“ и „против“. Когато пълниш хазната с парите от данъкоплатците  им дължим строга отчетност за всеки похарчен лев.   - Старозагорци са особено чувствителни на тема екология,причините са многобройни, хората не са забравили „ракетната сага“ и полигона край село Змейово. В тази връзка мнозина се питат защо не работи информационното табло на входа на общината, където можеше в реално време да се види състоянието на въздуха!   - Зная за този въпрос, предстоят ни разговори с МОСВ за възстановяването на връзката с автоматичната станция. Освен това предстои да бъдат закупени още две автоматични станции, които ще дават далеч по-ясна картина.   - Няма как да не попитам за така и неслучващата се от десетилетия „децентрализация“ и необходимостта кметовете да бъдат  „молещи“ пред институциите!   -Нееднократно съм заявявал становището си, че се нуждаем от реална децентрализация, знаете че настоявах и настоявам  поне част от глобите, налагани на недисциплинирани водача на автомобили да влизат в общинските бюджети. Смятам, че по този въпрос има нужда не толкова от политическо, колкото  от експертно мнение. Възнамерявам да участвам далеч по-активно при обсъждането на темата в Националното сдружение на общините.   - Ако трябва да върнете „лентата“ обратно кои грешки не бихте допуснали?   - Не смятам, че съм направил някакви големи грешки, но може би не бих се „палил“ толкова от написаното в социалните мрежи. Знаете, че преди време дори бях завел няколко дела в съда , но предпочетох да се откажа , защото си дадох сметка че след като съм се „хванал на хорото“ няма как да избягам и от нелицеприятни упреци, а понякога и от с нищо непредизвикани обиди.    ", "date": "2019.11.07", "title": "Живко Тодоров, кмет на Стара Загора:  Три мандата са достатъчни, за  реализация на целите"}
{"url": "https://www.monitor.bg:443/bg/a/view/ibrjama-spasil-ot-bolki-v-krysta-gydular-ot-las-vegas-180205", "text": "Световноизвестният кларнетист Иво Папазов – Ибряма е спасил от неистови болки в кръста българин от Чикаго ,като качил на профила си във Фейсбук клипче , показващо как той е преодолял болките си с помощта на пловдивчанина Иван Гарабитов. В нарочен текст към клипчето Ибряма разказвал как няколко месеца почти не можел да ходи без чужда помощ и как само за десетина дни след прилагането на уникалната терапия болката била отнесена като с ръка и той отново свирел пред феновете си. „За 7 дни преживях пълна здравословна промяна! Отслабнах с 6 кг, от 94 станах 88, но по-важното, е че нормализирах кръвното и кръвната захар, спряха болките в гръбнака и въобще в опорно-двигателния апарат.“, споделя Ангел Гаджев, който от 18 години живее в Лас Вегас и е сред най-известните гъдулари в САЩ след като преди това с оркестър Тракия на Иво Папазов, с държавният „Филип Кутев“ и с хор „Мистерият българските гласове“ обходил цялото земни кълбо и дори свирил „Ситно шопско“ на ухото на японската принцеса Масако. След като видял клипчето Гаджев зарязал гъдулката и на 1 октомври влязал за седмица в центъра за лечение на Гарабитов , където освен прилагане на матрично-ритъмна терапия му дали пие комбинация от два сиропа. Резултатът по думите на музиканти били почти мигновени.  „Видимото изкривяване, което имах в горната част на гръбначния стълб почти не се забелязва, постоянната силна болка и схващане в гръбнака изчезнаха, високата захар и кръвно влязоха в норма.Правих испанската версия на програмата - през деня пиех сиропите, вечер хранене и реално с ядене, без никакво чувство за глад и отпадналост, свалих 6 кг за 7 дни.“, разказва нашенецът през журналисти от българския сайт Chicago.bg, където се е похвалил ,че дори направил петкилометров пеши поход в Средна гора.", "date": "2019.11.07", "title": "Ибряма спасил от болки в кръста гъдулар от Лас Вегас"}
{"url": "https://www.monitor.bg:443/bg/a/view/za-zakrilata-na-dve-deca-180223", "text": "Нека кажем направо: отнемането на деца или връщането им при единия родител с помощта на Хагската конвенция винаги предизвиква противоречиви реакции, в повечето случаи – негативни, сред българската общественост. В случая с Чавдар Георгиев, който води битка за двете си деца, за да не бъдат изпратени в чужди приемни семейства, има достатъчно обстоятелства, които могат да предизвикат брожения. Той дори написа отворено писмо до медиите и институциите. Проблемът идва от това, че майката (норвежка гражданка), веднъж е била в ареста в продължение на месеци, съдят я за тежки финансови измами. За да облекчи присъдата си, тя иска да използва децата. Но като влезе в затвора, те ще бъдат предадени в приемни семейства, няма да имат връзка помежду си, може дори да бъде сменена самоличността им, за да не бъдат безпокоени. Няма да коментираме, че децата (момче и момиче) говорят добре български, малко английски и не знаят норвежки. Освен това едното дете има заболяване, с което не би могло да се интегрира в Норвегия, директно техните правила го изпращат в категорията на излишните хора. А тук, с помощта на специална методика, детето участва редом с другите деца в учебния процес. Така казусът е дали децата да бъдат отгледани от биологичен родител в България, или от приемно семейство в Норвегия. Веднъж вече съдът се е произнесъл в полза на това децата да останат при Чавдар. Предстои решение на втора инстанция, което окончателно ще реши местопребиваването. Това, което е съществено обаче, е да не се позволят спекулации, които да свържат случая с атакуваната от НПО-та “Стратегия за детето”. Такива опити вече има. А от това полза имат само тези, които търсят реванш за криминалния преход, прикривайки се зад площадната демокрация.", "date": "2019.11.07", "title": "За закрилата на две деца "}
{"url": "https://www.monitor.bg:443/bg/a/view/prieha-budjeta-na-nzok-na-pyrvo-chetene-180207", "text": "Депутатите приеха бюджега на НЗОК на първо четене днес. От Комисията по здравеопазване 12 бяха “ЗА”, 8 “против” и нямаше въздаржаши се. От бюджетната комисия 13 бяха “ЗА”, 7 “против” и отново без въздържали се. Бюджетът на НЗОК предизвика полемики по време на обсъждането. Въпреки увеличението на средствата, от бизнеса не подкрепиха проектозакона. “С проектозакона се задълбочават диспропорциите”, коментира шефът на АИКБ Велев. По негови думи съотношението между средства за болнична помощ и лекарства, и разходи за здравна превенция е 8 към 1 у нас. Средното отношение в страните от Европейския съюз е 2 към 1. “Имаме 4 пъти сбъркани пропорции - така се увеличава откъсването от хуманните световни практики”, каза още Велев като призова за реформи. От БТПП подкрепиха мнението на АИКБ като поискаха да има по-добър контрол при изразходването на публичните средства, както и да се въведе електронно здравеопазване. “Това са световни практики, които ако се въведат у нас, ще се отразят добре”, каза Васил Тодоров от БТПП. От синдикатите обаче бяха на друго мнение. Според тях бюджетът за НЗОК има и добри страни като например увеличаването на заплатите за персонал и на парите за болнични дейности. “Търговската логика при бюджета на НЗОК не носи ползи”, каза шефът на КНСБ Димитров като спомена, че от организацията настояват за увеличаване на средствата за заплати с 6-7 млн. лв. Браншовите организиции също изтъкнаха, че има проблеми и недостатъчно ресурси за тях. “Ние сме реформиран сектор в здравеопазването - имаме нужда от двойно повече средства”, каза д-р Николай Шарков от Български зъболекарски съюз. От Сдружението на общопрактикуващите лекари също поискаха повече пари. “Този бюджет не е креативен, а поддържа само жизнени нужди”, каза доц. Любомир Киров от сдружението. Затова и от него искат 25 млн. лв. повече пари, а освен това пледираха за промяна в потребителската такса. “Трябва да се въведе такава за децата до 18-годишна възраст по същия ред, по който има за хората на 65 години”, допълни Киров. От Българския лекарски съюз приветстваха увеличените разходи за медицински дейности. Бюджетът бе подкрепен от ГЕРБ и “Обединени патриоти”, но БСП и ДПС гласуваха против. “Трябва да се разделим с приказките за здравеопазването като приоритет”, каза проф. Георги Михайлов от БСП. Според него намаляването на средствата за лекуване на български граждани в чужбина с 90 млн. лв. или над 50% е рисковано. “Резервът на НЗОК не е толкова голям, това трябва да се обмисли между първо и второ четене, както и осигурителни вноски на държавата, които към пенсионери и деца са 34 лв., а към тези с трудов договор те са 80 лв.”, довърши Михайлов.", "date": "2019.11.07", "title": "Приеха бюджета на НЗОК на първо четене "}
{"url": "https://www.monitor.bg:443/bg/a/view/vlado-karamazov-stana-raznosvach-na-hrana-180186", "text": "Актьорът Владимир Карамазов запълва свободното си време с разнасяне на храна. Звездата от „Дяволското гърло“ не е качил на трупчета кариерата си на театралната сцена и на екрана, като вместо това се включва в кампания на популярна компания за доставки. В новото си начинание той обикновено кани свои колеги, като досега до него в автомобила за разнасяне са сядали Христо Петков, Неда Спасова и Теодора Духовникова. По време на кратките епизоди, излъчвани онлайн, Карамазов и компания обсъждат общите си творчески проекти и дори връщат лентата назад до детството си. „Веднъж в градината бяха дошли хора, които да ни забавляват, с маски на кукери, вълци. Както си танцуваха и аз се бях потопил в представлението, един от вълците ме изплаши дотолкова, че след това заеквах години наред“, спомни си с усмивка екранният д-р Христо Карагьозов от „Откраднат живот“. Той допълни, че родителите му са го водили на лекари, врачки и дори са ляли куршум. Накрая проблемът със заекването бил решен от педагога в началното му училище. пошегуваха се Карамазов и Духовникова относно дългоочакваното продължение на криминалния сериал. По думите им, отзвукът на феновете е бил повече от голям. Нещо повече, туризмът в региона се е увеличил драстично, а тазгодишните абитуриенти дори са организирали баловете си на снимачните локации на „Дяволското гърло“.", "date": "2019.11.07", "title": "Владо Карамазов стана разносвач на храна"}
{"url": "https://www.monitor.bg:443/bg/a/view/luks-za-ludogorec-predi-macha-s-espaniol-vlado-stojanov-gotov-za-igra-180203", "text": "В невероятен лукс се потопи “Лудогорец” преди мача с “Еспаньол” от Лига Европа тази вечер от 22 часа. Разградчани отседнаха в 5-звезден хотел, в който нощувка в двойна стая струва най-малко 500 лева. На разположение на играчите има още басейн и фитнес център. Хотел \"Феърмонт\" се намира на около 500 метра от \"Камп Ноу\" и служи за база на почти всички отбори, които гостуват на „Барселона“, било то в Ла Лига или европейските турнири. Преди двубоя пък треньорът Станислав Генчев изведе тима на лека разходка из Барселона. В същото време стана ясно, че вратарят Владислав Стоянов е много близо до завръщане на терена. Стражът на „Лудогорец“ не е играл в официален мач от две години и половина заради тежка контузия в коляното и усложнения след операцията. Стоянов от няколко седмици вече тренира наравно със съотборниците си и е въпрос на треньорско решение да се пребори с Пламен Илиев и Ренан за място в тима. Това обаче със сигурност няма да стане в някой от евромачовете на „Лудогорец“ в груповата фаза, каквито писания се появиха по медиите, тъй като Стоянов няма картотека. Ако „орлите“ обаче успеят да се класират за директните елиминации, ще могат да променят списъка и Стоянов да получи шанс за евроизява.", "date": "2019.11.07", "title": "Лукс за „Лудогорец“ преди мача с \"Еспаньол\", Владо Стоянов готов за игра"}
{"url": "https://www.monitor.bg:443/bg/a/view/shaban-mejmish-ostava-v-aresta-180193", "text": "Заловеният в София 27-годишен Шабан Меймиш от село Лъжница остава в ареста – съдът е уважил искането на Районна прокуратура – Гоце Делчев за определяне на мярка за неотклонение „задържане под стража“. Досъдебното производство по случая е било образувано седмица по-рано във връзка с извършено престъпление по чл. 144, ал. 3 Наказателния кодекс – закана с убийство против личността. В хода на разследването, в качеството на обвиняем е бил привлечен Шабан Меймиш.  На 28.10.2019 г., в село Лъжница, област Благоевград, чрез социалната мрежа „Фейсбук“, той се заканил с убийство спрямо директорката на детската градина Нефсе Койнар  от същото село, както и на нейното семейство, деца и на  учителка в детската градина „Мечта“. Освен отправените заплахи за саморазправа спрямо двамата възрастни, той заявил, че „ще стреля с оръжие по децата и персонала, ще превърне детската градина в гробница, ще разпори гърлата на децата и ще ги закачи на дърветата около детската градина“. Към настоящия момент са разпитани директорката и учителката в учебно-възпитателното заведение, които са обяснили за отправените им закани чрез видеоклипове по Интернет. Същите били излъчени на 27.10.2019 г. и гледани на следващия ден, а впоследствие са били приобщени към делото. Според изготвената видеотехническа експертиза, въпросните материали съдържат над четиридесет закани, като голямата част от тях са за убийства. На тях обвиняемият в детайли и с агресивен тон обяснява как ще ги извърши. От показанията на близките на обвиняемия Меймиш се установява, че той е имал обезпокоителни промени в психическото си състояние, поради което са били взети мерки, свързани с лечението му. Същият е посещавал трима психиатри, като понякога състоянието му се подобрявало. Последният път е бил при психиатър през м. август 2019 г., след което не е отишъл на контролен преглед. С оглед проявата на агресивно поведение от негова страна се налага извод, че лечението му не е било проведено съобразно лекарските предписания. На свой ред, отправените закани биха могли да възбудят основателен страх за осъществяването им у пострадалите лица. Съдебният състав е приел доводите на прокуратурата относно опасността обвиняемият Шабан Меймиш да се укрие, за да избегне наказателно преследване. Младежът  често е пътувал извън страната, предимно в Украйна, където е работел по няколко месеца.", "date": "2019.11.07", "title": "Мъжът, заплашвал да окървави детска градина, остава в ареста"}
{"url": "https://www.monitor.bg:443/bg/a/view/botev-pd-njama-pari-za-nov-stadion-180204", "text": "Мечтата на феновете на „Ботев“ да видят завършен скоро новия стадион бе попарена на среща със собственика на клуба Георги Самуилов. Босът привика запалянковците на над едночасова сбирка, за да им обясни как стоят нещата около съоръжението, което е на етап груб строеж и е замразено от 2015 година. Самуилов бе категоричен, че заради дълговете на клуба строителството при настоящата концесия е невъзможно. Затова той е предложил вариант със смесено дружество между нова фирма и община Пловдив, която да участва със земята под стадиона. Новата фирма пък ще трябва да преотстъпи пожизнено правата над стадиона на клуба. Босът на „Ботев“ (Пд) също така е заявил, че някои действия на феновете внасят напрежение в клуба. Въпреки това той е обещал да се раздели с изпълнителния директор Иван Йотков, чиято оставка вече веднъж отхвърли.", "date": "2019.11.07", "title": "„Ботев“ (Пд) няма пари за нов стадион"}
{"url": "https://www.monitor.bg:443/bg/a/view/shaban-mejmish-ostava-v-aresta-180194", "text": "Заловеният в София 27-годишен Шабан Меймиш от село Лъжница остава в ареста – вчера съдът е уважил искането на Районна прокуратура – Гоце Делчев за определяне на мярка за неотклонение „задържане под стража“. Досъдебното производство по случая е било образувано седмица по-рано във връзка с извършено престъпление по чл. 144, ал. 3 Наказателния кодекс – закана с убийство против личността. В хода на разследването, в качеството на обвиняем е бил привлечен Шабан Меймиш.  На 28.10.2019 г., в село Лъжница, област Благоевград, чрез социалната мрежа „Фейсбук“, той се заканил с убийство спрямо директорката на детската градина Нефсе Койнар  от същото село, както и на нейното семейство, деца и на  учителка в детската градина „Мечта“. Освен отправените заплахи за саморазправа спрямо двамата възрастни, той заявил, че „ще стреля с оръжие по децата и персонала, ще превърне детската градина в гробница, ще разпори гърлата на децата и ще ги закачи на дърветата около детската градина“.  Към настоящия момент са разпитани директорката и учителката в учебно-възпитателното заведение, които са обяснили за отправените им закани чрез видеоклипове по Интернет. Същите били излъчени на 27.10.2019 г. и гледани на следващия ден, а впоследствие са били приобщени към делото. Според изготвената видеотехническа експертиза, въпросните материали съдържат над четиридесет закани, като голямата част от тях са за убийства. На тях обвиняемият в детайли и с агресивен тон обяснява как ще ги извърши.  От показанията на близките на обвиняемия Меймиш се установява, че той е имал обезпокоителни промени в психическото си състояние, поради което са били взети мерки, свързани с лечението му. Същият е посещавал трима психиатри, като понякога състоянието му се подобрявало. Последният път е бил при психиатър през м. август 2019 г., след което не е отишъл на контролен преглед. С оглед проявата на агресивно поведение от негова страна се налага извод, че лечението му не е било проведено съобразно лекарските предписания. На свой ред, отправените закани биха могли да възбудят основателен страх за осъществяването им у пострадалите лица.    Съдебният състав е приел доводите на прокуратурата относно опасността обвиняемият Шабан Меймиш да се укрие, за да избегне наказателно преследване. Младежът  често е пътувал извън страната, предимно в Украйна, където е работел по няколко месеца.", "date": "2019.11.07", "title": "Мъжът, заплашил да окървави детска градина, остава в ареста"}
{"url": "https://www.monitor.bg:443/bg/a/view/zadyrjaha-kradcite-razbili-5-cyrkvi-v-rusensko-180197", "text": "Двама мъже са задържани за поредицата от кражби в православни храмове в Русенско, съобщиха от полицията. Единият е на 45 години и е от гр. Опака, а другият – на 49 години от търговищкото село Водица. И двамата са известни на органите на реда. В периода от 24 октомври до 6 ноември бяха разбити църквите в селата Пет кладенци, Острица, Каран Върбовка, Кацелово и Пепелина, като в храма Пепелина апашите влезли два пъти в рамките на няколко дни. Те взломили входните врати и отнесли със себе си парични суми, събрани от продажбата на свещи и от дарения, общо 30 икони от олтарите, църковни одежди и други предмети. Най-голямата открадната икона е от храма в Пепелина и е на Света Богородица с Младенеца, за която е характерно малкото метално „човече“ под ръката на Богородица. Общата стойност на паричните средства към момента не е установена. Знае се само сумата в Пепелина – около стотина лева на монети. До момента са открити и иззети 19 икони, свещници, множество инструменти за взломяване и други вещи.", "date": "2019.11.07", "title": "Задържаха крадците, разбили  5 църкви в Русенско"}
{"url": "https://www.monitor.bg:443/bg/a/view/majkata-na-liym-pejn-ne-odobrjava-golata-mu-reklama-180168", "text": "Певецът Лиъм Пейн призна, че неговата майка не одобрила реклама с негово участие. В промоционално видео той рекламира бельо с топ модела Стела Максуел, но двамата всъщност позират голи в леглото. „Почувствах се депресиран, когато излязох да запаля цигара. Показах й една гореща снимка със Стела и тя не беше въодушевена. Просто я погледна и издърпа ухото ми“, разказа в интервю за сп. GQ изпълнителят. Бившият член на популярната момчешка банда One Direction се почувствал много неловко, когато видял красавицата без дрехи. Тя също беше гола. Когато се съблече, се опитвах да не я гледам. Стоеше гола пред мен, а аз си мислех: „Правиш каквото искаш Лиъм, но само не гледай“, допълни той.", "date": "2019.11.07", "title": "Майката на Лиъм Пейн не одобрява голата му реклама"}
{"url": "https://www.monitor.bg:443/bg/a/view/nu-jork-tajms-makedonskoto-pravitelstvo-e-ruhnalo-180189", "text": "След изявленията на френския президент Еманюел Макрон във връзка с неполучаването от ЕС на дата за присъединителни преговори за Северна Македония един от най-влиятелните американски вестници пише в анализ, че македонското правителство е рухнало, пише скопският в. \"Вечер\". Правителството на премиера Зоран Заев в Северна Македония е в колапс, процесът на разширяване на ЕС е застрашен, пише авторитетният американски вестник за работата на френския президент и ситуацията в Северна Македония след последната среща на върха на ЕС, отбелязва \"Вечер\".  Управляващият СДСМ започна да се подготвя за избори, пише вестникът, отбелязвайки, че на заседание на Централния съвет на СДСМ председателят на партията и премиер Зоран Заев е заявил в очакване на изборите на 12 април, че СДСМ е фаворит според анкетите и партията е готова да влезе в изборния процес. По предложение на Заев Централният съвет единодушно избра Люпчо Николовски за шеф на изборния щаб на СДСМ, пише изданието. Централният съвет на СДСМ задължи заместник-председателката на партията Радмила Шекеринска да координира дейностите около новата изборна програма на партията.  Абсурдно е да се обсъжда промяна на изборния модел пет месеца преди изборите, заявил депутатът от Демократичния съюз за интеграция Артан Груби, цитиран от \"Независен весник\". Груби каза, че политическите партии са съгласували промени в изборния закон, в които не се предвижда промяна на изборния модел, пише изданието. Депутатът съобщи, че в неделя ще има среща на политически партии, неправителствени организации и международни организации и вече е съгласуван текст на проектозакон, който ще включи всички препоръки на наблюдателските мисии на ОССЕ-ОДИЧП от последните три изборни цикъла - президентски, местни и референдум и в това предложение не се обсъжда изборният модел.", "date": "2019.11.07", "title": "\"Ню Йорк таймс\": Македонското правителство е рухнало"}
{"url": "https://www.monitor.bg:443/bg/a/view/stoltenberg-evropa-shte-byde-izlojena-na-risk-ako-germanija-obyrne-gryb-na-sa-sht-180192", "text": "Берлин не бива да забравя ключовата роля на Вашингтон за обединението на Европа и Германия след края на Студената война, заяви днес генералният секретар на НАТО Йенс Столтенберг, цитиран от Ройтерс. Тези думи са реплика на изказването на германския външен министър Хайко Маас, който заяви, че обединението на Германия е \"дар от Европа\". Столтенберг, който се стреми да съхрани ангажимента към НАТО на скептично настроения към организацията американски президент Доналд Тръмп, се опита да припомни на Германия за усилията на САЩ за опазване на европейската сигурност, отбелязва Ройтерс. \"Обединението на Германия и Европа щеше да е невъзможно без гаранцията на САЩ в областта на сигурността\", каза Столтенберг на събитие по случай 30-годишнината от падането на Берлинската стена. \"Всеки опит за дистанциране на Европа от Северна Америка не само ще отслаби трансатлантическия Алианс, но и ще изложи Европа на риска от разделение\", подчерта генералният секретар на НАТО. Напрежението между Берлин и Вашингтон се засили при управлението на Тръмп, изтеглил САЩ от редица международни споразумения - нещо, което се отрази негативно на външната политика на Европейския съюз, отбелязва Ройтерс. На срещата на върха на НАТО през юли американският президент заяви, че Германия е \"пленник\" на Русия заради енергийната си зависимост от нея. Представители на правителството на САЩ критикуват Германия, че не харчи достатъчно средства за отбрана. В статия, публикувана миналия уикенд в 26 европейски страни, германският външен министър Хайко Маас не спомена за приноса на Съединените щати за победата срещу Съветския съюз в Студената война и за значението на Вашингтон за сигурността на Европа, припомня Ройтерс.", "date": "2019.11.07", "title": "Столтенберг: Европа ще бъде изложена на риск, ако  Германия обърне гръб на САЩ "}
{"url": "https://www.monitor.bg:443/bg/a/view/ot-nachaloto-na-godina-717-kucheta-osinoveni-ot-stolichnite-priuti-180191", "text": "717 кучета са осиновени от приютите в София от началото на годината до края на октомври, съобщиха от общинското предприятие „Екоравновесие“. Оттам посочват, че за цялата 2018г. осиновените кучета са били 600. През 2019г. са кастрирани 2260 кучета, а в общинската ветеринарна клиника „Връбница“ за лечение са постъпили 286. „Осиновявай, не купувай” e осиновителска кампания на „Екоравновесие и Столична община за насърчаване на осиновяванията и намиране дом на кучетата, настанени в общинските приюти. Кампанията се провежда от 2017 г. и вече трета поредна година се провеждат различни събития и мероприятия, като кучетата се извеждат извън общинските приюти на различни обществени места. По време на инициативите, всеки желаещ може да види, разходи, погали и ако желае да осинови куче от приют. Осиновяването може да се извърши веднага, на място, за което е необходимо единствено лична карта. „Съгласно сключено споразумение за сътрудничество между Столична община и германската неправителствена организация „Щройнерхилфе Булгариен“ от 31 юли 2019 г. за осиновяване на кучета от общинските приюти в 43 кучета са осиновени в Германия“, посочват от „Екоравновесие“. Всеки, който желае да осинови куче, може да отиде и да се запознае с кучетата от общинските приюти в с. Горни Богров, където са настанени кучета над 1 година и в кв. „Слатина“, ако иска да осинови малко кученце.", "date": "2019.11.07", "title": "От началото на година: 717 кучета осиновени от столичните приюти "}
{"url": "https://www.monitor.bg:443/bg/a/view/radev-vyrna-ukaza-za-geshev-na-vss-180208", "text": "Президентът Румен Радев върна указа за назначаването на Иван Гешев за нов главен прокурор на Висшия съдебен съвет. Това обяви самият той на специално изявление пред медиите на „Дондуков“ 2. Президентът Румен Радев върна указа за назначаването на Иван Гешев за нов главен прокурор на Висшия съдебен съвет. Това обяви самият той на специално изявление пред медиите на „Дондуков“ 2 две седмици, след като кадровиците на Темида гласуваха кандидатурата на Гешев. В кратко изявление Радев обясни, че „Конституцията възлага на главния прокурор функции, които имат ключово значение за правосъдието, призвано да постига справедливост. Затова български гражданин и изисква да бъдат разсеяни всякакви съмнения дали назначеният на тази длъжност ще защитава обществения интерес, правата на гражданите и върховенството на закона“. Той уточни, че конституцията не го задължава да мотивира указа с решението си, но решил да се обърне към гражданите и към членовете на ВСС, които избират главния прокурор. „И преди съм заявявал, че очаквам истинско състезание между кандидати, а не формално изпълнение на процедурата по избор. Издигането на един-единствен кандидат не само лиши от състезателност, но отнема от престижа и легитимността на бъдещия главен прокурор“, каза Радев. И допълни, че е белег на демократичната държава е „Подходът за единствен кандидат бе подкрепен на практика и от изпълнителната власт, която в лицето на министъра на правосъдието отказа да посочи втори кандидат и така доведе до пълната липса на алтернатива“, коментира още държавният глава. Според него обществото ни е особено чувствително към съдебната власт, като отговорна за справедливостта и затова бъдещият главен прокурор трябва да се ползва с високо обществено доверие. Негов израз били становища от изчерпателно изброени в Закона за съдебната власт субекти: неправителствени организации, професионални организации на магистрати, граждански организации, висши училища и научни организации - т.е. от гражданското общество. „Изборът на главен прокурор е акт с високо обществено значимост и начинът на неговото провеждане трябва да поражда доверие в обществото, а не да поражда съмнение“, обясни Радев защо връща на ВСС предложението за назначаване на Иван Гешев за главен прокурор.", "date": "2019.11.07", "title": "Радев върна указа за Гешев на ВСС (ОБНОВЕНА)"}
{"url": "https://www.monitor.bg:443/bg/a/view/triznaci-proplakaha-v-ag-kompleksa-v-ruse-180182", "text": "Тризнаци проплакаха в Акушеро-гинекологичния комплекс на Университетската болница „Канев“ в Русе. Бебетата – две момиченца и едно момченце, са недоносени и са се родили чрез секцио, извършено от д-р Петър Зарзаланов и д-р Галя Георгиева. Момиченцата тежат съответно 1500 и 1590 грама, а братчето им - 1300 грама. Новородените са поставени в кувьози на апаратна вентилация в интензивния сектор на отделението по неонатология, поясняват от лечебното заведение. Майката на тризнаците е 30-годишна и се чувства добре. През 2013 г. в АГ комплекса на русенската болница проплакаха четиризнаци – две момченца и две момиченца. Тогава появата им бе събитие в крайдунавския град, тъй като подобно раждане е било регистрирано в Русе 50 години по-рано.", "date": "2019.11.07", "title": "Тризнаци проплакаха  в АГ комплекса в Русе"}
{"url": "https://www.monitor.bg:443/bg/a/view/marica-privleche-opitna-volejbolna-nacionalka-180199", "text": "Женският волейболен шампион на България \"Марица\" (Пловдив) привлече капитана на националния отбор Христина Вучкова. В последните 10 месеца волейболистката, до скоро известна с моминското си име - Русева, беше извън терена, защото стана майка за първи път, но вече се присъедини към тренировките на \"жълто-сините\" и се готви да подсили отбора за предстоящите мачове в Шампионската лига и Национаната волейболна лига. Централната блокировачка започва кариерата си в ЦСКА (София), с който два пъти става шампион на България – през 2010 и 2011 година и печели Купата на България през 2011 година. В чужбина Христина Вучкова защитава цветовете на италианския \"Волей Бергамо\" (Бергамо), с който играе в Шампионската лига и печели Суперкупата на страната за 2011 година, \"Телеком\" (Баку), с който е вицешампион на Азербайджан, италианския \"Лиу Джо\" (Модена), турските \"Галатасарай\" (Истанбул), с който също е национален вицешампион, \"Нилюфер Беледийеси\" (Бурса) и \"Тюрк Хава Йоларъ\" (Истанбул). Христина Вучкова е капитан на на националния ни тим, спечелил Златната европейска лига и волейболната Купа на претендентите през 2018 година. Тогава тя попада и в Идеалния отбор на Европейската лига. Участвала е и на две световни и шест европейски първенства. \"Обстановката тук винаги е много приятна. Познавам се с всички. Ще имам и възможността да опозная Пловдив. Осъзнах каква отговорност е да имаш дете. Детето ми е кръстено на баща ми – Христо. Организацията в \"Марица\" е на много високо. Това е най-доброто място в България да се завърнеш след период без волейбол. Тук ни подготвят на високо ниво, обръщат ни внимание на отделните елементи. За мен няма друг отбор в България, който да се грижи толкова много за състезателките си. Искам да благодаря на целия клуб, че ме приемат и ми помагат за възстановяването ми. Аз ще им се отблагодаря като се надявам да помогна\", коментира Христина Вучкова пред официалния сайт на \"Марица\" (Пловдив). \"Винаги мисля положително на нещата. Определено ще ни е трудно в Шампионската лига; там нивото е друго. Рускините играят много силен волейбол. Мисля, че можем да победим РК \"Кан\" (Кан). Ако обаче направим изненада срещу някой от руските отбори ще е повече от прекрасно. Правя всичко възможно да се завърна в националния отбор за олимпийската квалификация. Можем да направим едно много добро представяне в Холандия. Пожелавам си да сме здрави, щастливи и \"Марица\" да изпълни целите си\", заяви още Вучкова.", "date": "2019.11.07", "title": "\"Марица\" привлече опитна волейболна националка"}
{"url": "https://www.monitor.bg:443/bg/a/view/rejat-ivet-i-gabi-za-diamantenata-liga-180181", "text": "Най-добрите ни лекоатлетки Ивет Лалова и Габриела Петрова ще трябва да се съобразят с новите рестрикции на ИААФ в програмата на Диамантената лига за следващия сезон. А те са, че дисциплините 200 м, 3000 м стийпълчейз, троен скок и диск ще изпаднат частично от най-комерсиалната верига. Беговите дисциплини ще бъдат включени в едва пет от турнирите, но не и във финалния в Цюрих. Другите две пък ще фигурират само в две от диамантените надпревари. Спринтовата дистанция е извадена от програмата заради натоварената програма на атлетите в олимпийския сезон на 2020 г. Останалите три дисциплини са изтеглени след проучване сред феновете. От ИААФ вече обявиха, че турнирите от най-престижната верига ще бъдат намалени, за да може прякото телевизионно излъчване да бъде 90 минути, а не както до сега – 120. Дисциплините стават 24 – 12 за мъже и 12 за жени, а до този сезон бяха 36. 3000 м ще бъде най-дългата дистанция на Диамантената лига, а в края на сезон 2020 г. ще има ново преразглеждане на програмата и още дисциплини може да отпаднат за 2021 г. „Нашата цел е да създадем по-бърза и по-вълнуваща глобална лига, която ще бъде витрината на нашия спорт. Лига, която телевизионните оператори искат да покажат, а феновете искат да гледат. Ние обаче разбираме разочарованието на спортистите от онези дисциплини, които не са част от сезон 2020 на Диамантената лига”, каза президентът на Международната асоциация на атлетичиските федерации (ИААФ) Себастиан Коу.", "date": "2019.11.07", "title": "Режат Ивет и Габи за Диамантената лига"}
{"url": "https://www.monitor.bg:443/bg/a/view/fajtonite-na-bylgarskija-henri-ford-vljazoha-v-obnovena-sgrada-180187", "text": "Файтоните и кабриолетите на прочутия в цял свят индустриалец Мито Орозов влязоха в обновената сграда на Етнографско-възрожденския комплекс във Враца. А по повод 160 години от рождението на предприемача се откри и мобилна изложба, която разказва за българския Хенри Форд. Едва17-годишен той създал първата у нас фабрика за производство на файтони и кабриолети. И му се кланяли не само столичните кокони и елегантните им кавалери, но й европейските господа и дами с воалетки. На първото българско изложение в Пловдив през 1892 година Орозов бил един от главните изложители и уредници. Показал брички и кабриолети. Бил награден със златен и сребърен медал, а експонатите - закупени от двореца. Последвала после цяла серия златни отличия от изложения у нас и Европа. Освен с участието си в панаири, индустриалецът рекламирал производството си със собствени подробни каталози, проспекти и ценоразписи с точно определени цени. Навсякъде изрично подчертавал, че фирмата е придворен доставчик на файтони и кабриолети. Мито Орозов загинал на 30 септември 1923 година. Този ден било неделя. Както обикновено други работници в коларницата освен 64-годишния майстор нямало. Мощна експлозия от избухнали наблизо складове за боеприпаси буквално помела една четвърт от града. Сринала и сградата на фабриканта. Чак след три дена намерили под развалините трупа му, разпокъсан и разхвърлян. По общо желание на работниците и гражданите, той бил погребан в двора на коларницата. „Днес, ние трябва да сме перфекционисти в работата си, какъвто е бил и Мито Орозов. Самият факт, че 160 години след рождението му, паметта му е жива, показва, че той е оставил следа след себе си се превърна в емблема за нашия град“ – каза при откриването на обновената сграда кметът на Враца Калин Каменов. Наследницата на Мито Орозов – Ива Орозова подари на Регионалния исторически музей родословното дърво на видния врачански род, в периода 1775 - 2019 година.", "date": "2019.11.07", "title": "Файтоните на българския Хенри Форд влязоха в обновена сграда"}
{"url": "https://www.monitor.bg:443/bg/a/view/samo-edin-sluchaj-na-morbili-v-sofija-za-4-sedmici-180195", "text": "Само един нов случай на морбили е регистриран в София за четири седмици. Това съобщи главният здравен инспектор доц. Ангел Кунчев пред БНТ. Миналата седмица обаче е възникнал един случай при дете под имунизационна възраст. То е контактувало с болно гостенче от Македония. Има отделни случаи на морбили в Монтана и Пазарджик, допълни той. При епидемията от тази шарка, която възникна в края на февруари у нас са регистрирани 1150 случая. По думите на главния здравен инспектор между половин и един процент от децата по различни причини, на базата на различни заболявания или вродени състояния не могат да бъдат имунизирани. За тях единственият начин да ги предпазим е да им осигурим среда от имунизирани, в която няма как причинителят да стигне до тях, поясни специалистът. Още по-малък процент от децата не отговарят на антигенното дразнене. Това означава, че въпреки, че са имунизирани не могат да изработят пълноценен имунитет, допълни той. Доц. Кунчев обясни, че е повече от ясно, че имаме неимунизирани, а внос на болестта непрекъснато има от съседни на нас държави. Главният здравен инспектор изрази категореична позиция в полза на ваксините, като посочи цялата съвкупност от факти и наблюдения години наред. Той не скри, че при лекарствата има някои странични ефекти, но ваксините почти не дават такива. По данни на регионалните здравни инспекции и Министерството на здравеопазването след епидемията от морбили много семейства са решили да имунизират децата си, за да ги предпазят, каза още главният държавен здравен инспектор. Преди броени дни сливенският свещеник Евгений Янакиев осъди Комисията за защита от дискриминация заради това, че детето му не може да посещава детска градина, защото родителите са решили да не му поставят ваксина срещу морбили. Решението е на Административния съд в Сливен. Междувременно от Министерството на здравеопазването и Регионалната здравна инспекция обявиха, че ще обжалват решението на съда. Двете ведомства са ответна страна в производствата пред Комисията за защита от дискриминация и Административния съд в Сливен. Детето на свещеник Янакиев е с непоставени ваксини заради антиваксърската позиция на родителите си. Семейството има девет деца. Бащата, отец Евгений, обясни, че след поставяне на ваксина едно от тях е имало „необичайни“ реакции, затова решили да не подлагат на имунизации по-малките две деца. Той дори заяви, че ако е знаел по-рано за такива реакции, е щял да откаже ваксини и на по-големите си отрочета.", "date": "2019.11.07", "title": "Само един случай на морбили в София за 4 седмици"}
{"url": "https://www.monitor.bg:443/bg/a/view/turcija-e-zadyrjala-i-dete-na-bagdadi-180179", "text": "Турският президент Реджеп Тайип Ердоган съобщи, че турските сили за сигурност са задържали и дете на лидера на \"Ислямска държава\" Абу Бакр ал Багдади, предаде турската частна телевизия НТВ. Президентът уточни, че детето е било заловено в сирийския град Азаз. През последните дни стана известно, че Турция държи също по-голямата сестра на Багдади и негова съпруга.  Извършен е ДНК-анализ, с който е потвърдено, че детето действително е на убития миналия месец при операция на САЩ лидер на \"Ислямска държава\". По думите на Ердоган съпругата на Багдади е в ръцете на Турция от около година - година и половина.  \"Следствените действия решително продължават\", каза още турският лидер. Междувременно Ердоган отново заяви, че независимо от изтичането на определения краен срок в споразуменията на Турция със САЩ и Русия терористите не са се изтеглили напълно от района покрай турската граница в Сирия. По думите на Ердоган към момента не е спазен нито крайният срок от 120 часа, договорен със САЩ, нито този от 150 часа, договорен в меморандума с Русия за изтегляне на терористите от определената ивица покрай границата с Турция.  \"Терористи продължават да нападат Сирийската национална армия (СНА) (подкрепяните от Анкара сирийски бунтовници), която съответно им отвръща\", каза Ердоган. По думите му само в сряда сутринта СНА е дала 11 жертви, а от вражеска страна жертвите са още повече.  Турският президент спомена и телефонния разговор, който проведе в сряда вечер с американския президент Доналд Тръмп. Той посочи, че след разговора е решил все пак да отиде на планираното посещение в САЩ по-късно този месец. Ердоган отбеляза още, че възнамерява да обсъди положението в Сирия и с руския президент Владимир Путин.", "date": "2019.11.07", "title": "Турция е задържала  и дете на Багдади "}
{"url": "https://www.monitor.bg:443/bg/a/view/pekin-predlaga-podpisvaneto-na-tyrgovsko-sporazumenie-sys-sa-sht-da-stane-v-atina-180184", "text": "Китайската страна е предложила гръцката столица Атина като един от вариантите за място за подписването на междинно търговско споразумение между САЩ и Китай, съобщи АНА-МПА, като се позовава на китайски официален представител. Китайският президент Си Цзинпин ще пристигне на официално посещение в Атина тази неделя. Въпреки това осведомени източници смятат, че не е много вероятно подписването да стане в Гърция. Гръцки правителствени представители са казали пред Ройтерс, че поне засега не е получавано искане за организиране на подобна церемония по време на посещението на китайския президент.  Сред другите предложения за подписването на очакваното споразумение са щатите Айова, Хаваи и Аляска.", "date": "2019.11.07", "title": "Пекин предлага подписването  на търговско споразумение  със САЩ да стане в Атина"}
{"url": "https://www.monitor.bg:443/bg/a/view/npo-tata-na-obvinitelite-do-ek-bezprecedenten-politicheski-natisk-vyrhu-vss-i-prezidenta-180198", "text": "Двете съсловни организации, които представляват интересите на прокурорите и следователите у нас - Асоциацията на прокурорите и Камарата на следователите,  излязоха с безпрецедентно становище до Европейската комисия (ЕК), в което алармират за огромния политически натиск, който се оказва в последните месеци върху членовете на Висшия съдебен съвет и върху президента, за да бъде дискредитирана номинацията и последвалият избор на Иван Гешев за следващ главен прокурор. Становището е адресирано до председателя на ЕК Франс Тимерманс, комисаря по правосъдието Вера Йоурова, с копия до генералния директор \"Правосъдие и потребители\" Тина Астола, зам.-генералния секретар на ЕК, Главна дирекция \"Миграции и вътрешни работи Параскеви Мишу, директора на дирекция \"Граждани, миграция и сигурност\", генерален секретариат на ЕК Уилям Слийт, генерален секретариат на Европейския съвет, дирекция \"Правосъдие и вътрешни работи\" Кристин Роджър. В становището на съсловните организации е описана пълната хронология на събитията по издигането на номинацията и избора на Гешев още от самото им началото – консултациите при президента Румен Радев. Асоциацията и Камарата припомнят, че професионалната общност на прокурорите и следователите е била категорична, че очаква да бъде визионер с модерно мислене, да умее да отстоява каузи и да бъде кристално чист човек с харизма\". \"Именно тази заявка на професионалната общност на прокурорите насочи вниманието към заместника на главния прокурор - Иван Стоименов Гешев. Неговата вероятна кандидатура или по-скоро възможността да бъде издигнат от прокурорската колегия на ВСС за кандидат в процедурата по чл.173 от ЗСВ се оказа неприемлива за определени политически кръгове, които впрегнаха целия си медиен ресурс с цел да го дискредитират. пише в становището на двете съсловни организации до ЕК. От Асоциацията на прокурорите и Камарата на следователите посочват още, че основните субекти, които са атакували номинацията и избора на главен прокурор са Гражданско сдружение \"България Обединена с Една Цел\", чийто председател Георги Георгиев се оказа в близки отношения с подсъдимия Цветан Василев, както и политическа партия \"Да България\", чийто председател — Христо Иванов също демонстрира отношения с друг подсъдим — Иво Прокопиев. Съсловните организации посочват пред ЕК, че е особено притеснително и изказването на Христо Иванов при един от протестите срещу кандидатурата на Иван Гешев, че \"политическият натиск е напълно заслужен\". \"Изложените факти сами по себе си описват обстановката, в която се развива изборната процедура за главен прокурор на Република България. Тази процедура не е приключила, а Този натиск сега е концентриран към президента, който следва да се произнесе съгласно конституционно предоставените му правомощия. В заключение може да се каже, че описаните по-горе действия са опит за недопустима политическа немеса върху независимостта на съдебната власт. Горната информация, ведно с приложенията, Ви изпращаме като уверение за това, че процедурата по избор на нов главен прокурор на Република България беше проведена законно, прозрачно и публично.Изложените факти сами по себе си описват обстановката, в която се развива изборната процедура за главен прокурор на Република България\", гласи становището на двете организации.", "date": "2019.11.07", "title": "НПО-тата на обвинителите до ЕК: Безпрецедентен политически натиск върху ВСС и президента"}
{"url": "https://www.monitor.bg:443/bg/a/view/vnuchkata-na-todor-kolev-se-pusna-chisto-gola-snimki-180171", "text": "Внучката на легендарния Тодор Колев – Теодора Кулева, разбуни духовете със скандална фотосесия. На снимките актрисата, която се разписа с участие в мециниската драма „Откраднат живот“, позира без дрехи. Кадрите са качена в сайт, в който артисти, модели и певци от всички краища на света се регистрират безплатно, за да си търсят професионални ангажименти, съобщи Lupa.bg. Става въпрос за английския сайт purpleport.com, в който актрисата има свой профил от 11 месеца. В интернет страницата Теодора се е представила като Teddy Goode, като ползва фамилията на мъжа си – ирландеца Джоузеф Гууд. „Здравейте, аз съм Теодора Кулева и току-що се преместих в Лондон. Работила съм основно в телевизията, театъра и като модел. Отворена съм за артистична голота, не за порно“, гласи описанието й.", "date": "2019.11.07", "title": "Внучката на Тодор Колев се пусна чисто гола (СНИМКИ)"}
{"url": "https://www.monitor.bg:443/bg/a/view/evrostat-bylgarite-sa-sred-naj-neshtastnite-v-es-180178", "text": "Белгия, Холандия, Австрия и Финландия са страните с най-щастливо население – над три четвърти от хората (76% в всяка страна) посочват, че са се чувствали щастливи през цялото и по-голяма част от времето за последните 4 седмици. Следват Люксембург, Испания и Дания, предава БНР. На обратната страна на скалата най-ниско ниво на щастие е регистрирано в Латвия (31%), следвана от България (35%), Хърватия (42%), Литва (45%), Гърция и Румъния (по 46%). В отделно проучване Евростат отбелязва, че нивото на удовлетвореност от живота варира значително в общността, като на дъното е България. Граждани на ЕС са били запитани „Като цяло колко сте удовлетворени от живота напоследък?“, като отговорът е по скала от 0 до 10, при която 0 е „изобщо не съм удовлетворен“, а 10 – „напълно удовлетворен“. Най-високо ниво на удовлетвореност е регистрирано във Финландия – 8,1 пункта, следвана от Австрия (8), Дания, Полша и Швеция (по 7,8). За сравнение България се класира последна с 5,4 точки. След страната ни е Хърватия (6,3), Гърция и Литва (по 6,4). Унгария (6,5) и Латвия и Португалия (по 6,7).", "date": "2019.11.07", "title": "Евростат: Българите са сред най-нещастните в ЕС "}
{"url": "https://www.monitor.bg:443/bg/a/view/machyt-na-kobrata-v-ranni-zori-v-nedelja-180177", "text": "Двубоят на най-добрия ни професионален боксьор Кубрат Пулев срещу Райдъл Букър ще се проведе малко по-рано от първоначално обявеното. Кобрата ще излезе за мача си от боксовата гала във Фресно, Калифорния около 5:00 часа в неделя сутрин. Срещата на българина е предпоследна в програмата за шоуто, което се очаква с голям интерес в САЩ. За последно Пулев се боксира през март, когато победи румънеца Богдан Дину отново в Калифорния. Бъдещият му противник е с баланс от 26 победи и 2 загуби, но с прекъсване от 12 години в кариерата си заради излежаване на ефективна присъда в затвора. Нашата звезда на професионалния ринг залага статута си на задължителен претендент за титлата на IBF. Кобрата хвърля всички сили срещу Райдъл Букър, а намеренията му са после да насочи вниманието си изцяло към евентуален мач срещу победителя от реванша между Анди Руис и Антъни Джошуа. Коментарите дали въобще ще се стигне до такъв сблъсък не стихват, а популярният импресарио е главно действащо лице. Стратегиите му обаче могат да се окажат в полза на 38-годишния Кубрат Пулев и той все пак да получи мечтания мач за световната титла на IBF. Две от световните боксови федерации - IBF и WBO искат победителят от двубоя Джошуа - Руис да уважи правилата и да се бие с официалните претенденти. За IBF това е Кобрата, а за WBO Олександър Усик. Хърн смята, че една от двете титли ще трябва да бъде овакантена. Първоначалните сигнали бяха, че ще бъде титлата на IBF, но напоследък изглежда, че е по-вероятно това да се случи в другата версия - WBO. \"Някой пояс ще бъде овакантен. Защото IBF и WBO ще назначат мач за официалните си претенденти след Джошуа-Руис. Освен, ако не бъде постигната сделка с някого, трябва да има мач или да овакантим\", коментира настоящият световен шампион и в двете версии Анди Руис. 36-годишният Тервел Пулев пък ще излезе на ринга часове преди по-големия си брат Кубрат. Тервел се изправя тази вечер в Германия срещу 43-годишния ветеран Кай Курзава за 14-ия си мач при професионалистите. \"Два-три месеца тренирам на пълни обороти, чувствам се добре. Вече усещам ритъма на професионалния ринг. Разликата с аматьорския бокс не е малка\", заяви Пулев пред \"Топспорт\". Съперникът му има 38 победи от 46 мача в кариерата си.", "date": "2019.11.07", "title": "Мачът на Кобрата в ранни зори в неделя"}
{"url": "https://www.monitor.bg:443/bg/a/view/plyh-terorizira-fermata-180167", "text": "Страх, отвращение и позиви за повръщане се надигнаха сред участниците в предаването „Фермата“. Масовото гадене беше предизвикано от появата на плъх в мъжката спалня в шоуто. Присъствието на опасното, разнасящо зарази животно пръв отчете носът на автомонтьора Краси Джунов. разказа той, опитвайки се да прикрие погнусата си. Докато описваше зловонието, из спалнята на мъжете се разнесе остра миризма на мърша, а въздухът се изпълни с мухи. Оказа се, че плъхът е мъртъв. Участниците в шоуто локализираха трупа му под покрива, където бяха разположили капани. Треперейки от отвращение, Краси се изкачи до тавана и откри огромно, полуразложено тяло. Автомонтьорът обаче категорично отказа да го изнесе с мотива, че го е гнус. На помощ в критичната ситуация се притече домакинята Красимира. С няколко ловки движения тя метна плъха в черен найлонов плик и го изхвърли.", "date": "2019.11.07", "title": "Плъх тероризира „Фермата“ "}
{"url": "https://www.monitor.bg:443/bg/a/view/voennookryjna-prokuratura-sliven-razsledva-prichinite-za-smyrtta-na-spas-penchev-180183", "text": "Под ръководството на Военноокръжна прокуратура – Сливен се провежда разследване за причините и обстоятелствата, при които на 06.11.2019 г. около 11,45 ч. по време на имитационни спускания в барокамерата на МБАЛ - Варна към BMA-София е починал матрос III клас Спас Пенчев - младши водолаз във военно формирование 34 590— Бургас. B хода на разследването ще се проверяват следните версии: - Техническа неизправност на барокамерата; Заболявания на починалия, които не позволяват участие в такова изследване; Нарушения, допуснати от екипа, провеждащ изследването при експлоатация на барокамерата и при предварителната подготовка на участниците. Незабавно след настъпване на инцидента, местопроизшествието е посетено от оперативно-разследваща група при PC „ВП“ - Варна и военен прокурор при ВОП – Сливен. Извършен е оглед на барокамерата и на починалия в присъствието на съдебен лекар. Разпитани са в качеството на свидетели трима военнослужещи от военно формирование 34 590 - Бургас, които са участвали по време на имитационното спускане в барокамерата заедно с матрос Пенчев. Проведен е разпит на лекаря - началник на отделение по хипербарна и морска медицина и на оператора на хипербарна камера, които са извършвали имитационните спускания. Барокамерата е запечатана, като към материалите по делото са приобщени всички документи, касаещи техническото състояние и калибровката на барокамерата и медицинските изследвания на починалия военнослужещ. Назначена е тройна съдебно-медицинска експертиза на лекари от болница „Св. Ана“ и хистологическо изследване на тъканите – за установяване на непосредствената причина за смъртта. Предстои назначаването на комплексна техническа експертиза относно състоянието на барокамерата, разпит на други свидетели, имащи отношение към инцидента, прилагане на всички медицински документи относно профилактичните прегледи на починалия военнослужещ, прилагане на всички заповеди, протоколи и др. документи относно основанията, начина на провеждане и организацията по извършване на имитационните спускания.", "date": "2019.11.07", "title": "Военноокръжна прокуратура-Сливен разследва причините за смъртта на Спас Пенчев "}
{"url": "https://www.monitor.bg:443/bg/a/view/150-bona-kryvnina-iska-majkata-na-ubita-rejndjyrka-180170", "text": "150 000 лева кръвнина иска майката на убитата миналата година в Сопот рейнджърка Десислава Стоянова – Йонка Митова, от подсъдимия бивш командос Светослав Каменов. Това стана ясно по време на разпоредителното заседание срещу Каменов в окръжния съд в Пловдив. Почернената майка присъстваше лично на заседанието и за първи път видя очи в очи убиеца на своята дъщеря. Искът на Йонка Митова срещу него е граждански и е за неимуществени вреди. Самият Каменов бе докаран под засилена полицейска охрана и с белезници в съдебната зала. Той и адвокатът му Снежанка Почева поискаха делото срещу него да се гледа по съкратената процедура. Тъй като има промени в закона за извършителите на тежки престъпления, то по време на първото редовно заседание на 18 декември ще трябва да бъдат разпитани 8 свидетели и 6 вещи лица. Вещите лица са изготвили съдебно-медицинската и съдебно-психологическата експертизи, като защитата на Каменов отказа да бъдат призовавани експертите, направили техническата експертиза по делото. Рейнджърката Десислава Стоянова била убита на 29 ноември м.г. вечерта. Тя била душена и удряна, а причина за смъртта й е счупен врат. След зверството Каменов я натикал в ракла на ъглов диван, която ракла заковал с две видии. Младата жена била в мозъчна смърт, но сърцето й още биело, когато била натъпкана в раклата. Когато няколко дни по-късно Каменов бил арестуван, си признал, че я е убил, защото тя се подиграла на висш военен от 61-а Стрямска механизирана бригада. Две седмици преди да бъде убита Стоянова е дала колата си на Каменов да й я поправи. Той я закарал в автоморга, където казал, че двигателят блокирал. Спазарил се за 315 лева, които така и не получил, защото документите на возилото не били в него. На 29 ноември вечерта Десислава напуснала жилището си в Сопот, оставяйки го отключено. Взела със себе си само личните си документи и тези на колата. Заедно с нея бил Каменов. Двамата били откарани към 19 часа от Карлово в Сопот от свидетеля по делото Стоян Чолпаров. Той ги оставил близо до едноетажна незаконна постройка във вилната зона на Сопот, където живеел Светослав. Малко по-късно станало непоправимото. „Вратът й изпука, имаше кръв”, признал пред полицаите Каменов. След убийството той изгорил в печката на къщата си всички документи, носени от Десислава. Натъпкал трупа й в раклата и на 30 ноември отишъл в София при бивша приятелка. Двамата се скарали и Каменов тръгнал към Благоевград. Там пресякъл „зелената граница” с Гърция, където останал няколко дни. На 7 декември се върнал у нас, като отишъл до родното си село Зверино. Обадил се на бившата си жена и й поискал телефонния номер на брат й, който е полицай във Враца. Уговорили си среща в гориста местност, на която Светослав Каменов признал за убийството. На 8 декември м.г. му било повдигнато обвинение за умишлено убийство, за което го грози затвор от 10 до 20 години. След повдигането на обвинението той се е възползвал от правото си да не дава никакви обяснения пред разследващите.", "date": "2019.11.07", "title": "150 бона кръвнина иска майката на убита рейнджърка"}
{"url": "https://www.monitor.bg:443/bg/a/view/borisov-da-sprem-da-narichame-db-desni-vnucite-na-chervenata-nomenklatura-180166", "text": "Много съм огорчен от нашите приятели, но трябва да спрем да ги наричаме десни - децата и внуците на бившата червена номенклатура. Това заяви премиерът Бойко Борисов в НДК на Националната среща на ГЕРБ след вота. Той коментира подкрепата на десните за Мая Манолова за кмет на София, а на БСП за десните районни кметове от \"Демократична България\". \"Тези ли са демократи, бе, а се съшиха към Христо Иванов и Атанас Атанасов\", каза Борисов по адрес на червените и  \"Демократична България\". По думите му те не са градска десница, а опозицията вътре в комунистическата партия, която сега работи със сателитите си. Иначе Борисов отрече твърденията на опозиция и социолози, че ГЕРБ се пропуквала. Именно затова решили да покажат как изглежда отборът на ГЕРБ. Той поясни, че със СДС на места са били противници, но в името на демокрацията и синята идея нямало какво да се замислят и затова си сътрудничат. По думите му услужливо последната седмица се говорило само за Благоевград и Русе и попита опонентите няма ли други градове на картата на България, където ГЕРБ е победила. Обърна се и към Делян Добрев - \"Няма по- добра реабилитация\", тъй като в Хасково са спечелили всички общини. Борисов заяви, че няма да се кара на актива и кметове, защото това се използва от опонентите им, за да кажат, че има проблеми в партията. И поясни, че с тази \"армия\", ако им спретнат едни предсрочни избори, само ще се по харчат едни 60 млн.лева, а икономиката ще тръгне назад. Премиерът припомни и Костинбродската афера и поясни, че сега от опозицията са готвели същата схема за тези избори. По думите му ромите имали право да обичат и Борисов, и ГЕРБ и да гласуват повече за тях, защото са им осигурили честен труд и образование за децата им. \"Ако не са ромите, кой ще чисти? Метат като пчеличка\" , каза той и напомни, че в \"Чистота\" работят само роми. За да опровергае твърденията на БСП, че ромите са гласували масово за Йорданка Фандъкова за кмет на София, той цитира данни от президентските избори, когато Румен Радев е получил два пъти повече ромски гласове от техния кандидат Цецка Цачева. Борисов изтъкна и причините, поради които БСП и десните се озлобили. Първо, когато вместо \"Грипен\" - ите купили изтребителите Ф-16. Станали още по яростни, когато отделили 1 млрд. за газовата мрежа, като в тази връзка вметна, че в понеделник с посланика на САЩ Херо Мустафа ще проверят как върви строежът на конекторa с Гърция за втечнен газ. Не си сдържали нервите обаче, когато службите разкрили няколко човека за шпионаж. \"Това ги разкриха и отидоха при Мая Манолова\" , каза Борисов по адрес на псевдодесните.Той даде пример, че всеки ден се строят по 4-5 км от Балкански поток, а в България се градят магистрали.  \"Да подкрепиш срещу десните опонента си... До там ли стигнаха\", попита Борисов и се зачудих какво толкова са харесали в Манолова. Борисов даде да се разбере, че ще бъде безкомпромисен срещу провинилите се в ГЕРБ. Поводът пък бе изказването на Нинова, че репресиите на властта продължавали и след изборите, давайки за пример Благоевград и Пазарджик. В тази връзка Борисов помоли Нинова да му прати тези хора, които са репресирани и ако е вярно, още във вторник ще им се извини и този, който си е позволил това, ще види реакцията. Първоначално обявеното от Борисов решение кметовете от ГЕРБ да не могат да се кандидатират за повече от три мандат не бе взето.  Накрая Борисов призова кметове да бъдат честни и прозрачни и трябва да повишат качеството на работа, а не само да говорят как са увеличили резултатите. На форума присъстваше и бившият президент Росен Плевнелиев, който също не скри разочарованието си от \"Демократична България\". Той заяви, че се е почувствал унизен за подадената ръка от ДБ на балотажа за съюз с Манолова. Дори даде да се разбере, че сега лидерите на ДБ не само трябва да подадат оставка, а направо да си изберат Манолова за шеф. Причината за загубата в Благоевград не бил само клипът в социалните мрежи с Атанас Камбитов, а това, че за последните 4 години не се открило нито едно добре платено работно място. Благоевград пък, заедно с Видин, се превърнали в градовете с най-ниски доходи в страната. Според него истинската борба с корупцията става чрез борба за всяка инвестиция, чрез е-услуги за гражданите, индустриални зони и през усилията на всички нива за модернизация на държавата.  Плевнелиев предупреди, че тежката битка предстои през 2021 г. , когато са следващите парламентарни избори. Тогава от опозицията в лицето на БСП, наред с Румен Радев, Корнелия Нинова и дори Иван Костов , който бил ментор на ДБ, щели да им прожектират една генералска битка - между генерала- президент и генерала- премиер. Според него обаче истинската битка не е генералската, а на ценностите - между демокрацията и популизма. Той изтъкна, че в продължение на 3 години Румен Радев громи ежедневно НС и правителството, без обаче да предлага решение.  Лидерът на СДС Румен Христов пък заяви, че можело да бъдат повече в залата от автентичното дясно, но даде да се разбере, че причината за разединението не е ГЕРБ и СДС. Той призна, че преди между тях с ДСБ нямало идеологически различия, но след като на балотажа подкрепили БСП, вече имат такива и бъдеща коалиция с тях не е възможна. По думите му резултатите показвали, че десните са силни, а БСП не са алтернатива.  ГЕРБ отново е първа политическа сила. Партията е получила най-много гласове на изминалите местни избори – над 803 000 гласа. Това пък отчете по време на срещата в НДК административният секретар на ГЕРБ Цветомир Паунов . По думите му ГЕРБ са спечелили в 163 общини и имат най-много общински съветници – 1807 в цялата страна. Паунов допълни, че кметовете на политическата сила са се увеличили с 10 и в момента са 140.           ", "date": "2019.11.07", "title": "Борисов: Да спрем да наричаме ДБ десни, внуците на червената номенклатура"}
{"url": "https://www.monitor.bg:443/bg/a/view/myj-zakla-bremenna-si-jena-i-3-godishnija-si-sin-180173", "text": "Истинска трагедия се разигра в селцето Кормовише, Пермска област. Млад мъж хладнокръвно уби бременната си жена и 3-годишния си син. Извършителят на зверското престъпление е Александър Сидоров, а жертвите са 24-годишната Лилия Самуратова и малкият Дима, по чиито тела били открити множество прободни рани. Жената била в напреднала бременност и трябвало да роди през декември. По първоначални данни, след като наръгал семейството си, Александър подпалил дома, в който живеели, за да заличи следите от престъплението. Мъжът бил открит в изпепелената къща и откаран в болница с леки наранявания. Според друга версия така той се опитал да сложи край и на своя живот, но не успял. Съседи на семейството разказват, че Сидоров много обичал жена си и детето си, не употребявал алкохол и до неотдавна в дома им царяла идилия.  Преди време обаче Александър изтеглил кредит от неголяма финансова кантора и не успял навреме да го погаси. Лихвите по заема се трупали, а колекторите непрестанно досаждали на младия мъж с телефонни обаждания и неочаквани визити в дома му. Близки до семейството твърдят, че постоянните заплахи довели Сидоров до пълно отчаяние и ярост и той решил да убие семейството си и себе си. Междувременно Басманният съд в Москва разпореди ареста на кардиоложката Ирина Воропаева, която според следствието, с действията си е подтикнала 14-годишния си доведен син към самоубийство. Момчето беше открито обесено в дома си, като преди да посегне на живота си то написало с нож на ръката си „Аз съм изрод!“. Мащехата постоянно тормозела тийнейджъра и го хокала за наднорменото му тегло. В последно време тя почти не му давала да яде и само за два месеца той отслабнал с 21 кг. В предсмъртната си преписка със свои съученици, момчето споделя, че повече не може да търпи тормоза и ще се самоубие.    ", "date": "2019.11.07", "title": "Мъж закла бременна си жена и 3-годишния си син "}
{"url": "https://www.monitor.bg:443/bg/a/view/makron-nato-e-v-mozychna-smyrt-180165", "text": "НАТО е в \"мозъчна смърт\", каза Макрон в интервю за сп.\"Икономист\", имайки предвид намаляването на ангажиментите на САЩ към пакта и поведението на Турция, съобщи АФП. „Това, на което ставаме свидетели в момента, е мозъчната смърт на НАТО“, заяви френският държавен глава. „Няма каквато и да е координация за взимането на стратегически решения между САЩ и техните съюзници в НАТО. Никаква. Имате некоординирани, агресивни действия от друг съюзник в НАТО – Турция, в район, където нашите интереси са поставени на карта“, добави Макрон. Европа стои на \"ръба на пропастта\" и трябва да започне да мисли за себе си стратегически, като геополитическа сила, в противен случай ние \"вече няма да контролираме съдбата си.\", смята френският президент. На въпроса дали все още вярва в ефективността на член 5 на НАТО, според който ако един член на НАТО бъде атакуван, всички ще му помогнат, Макрон отвоваря: \"Не знам, но какво ли ще значи член 5 утре?“. Изказването на Макрон идва само няколко седмици преди срещата на върха на Нато в Лондон, предвидена за началото на декември. През тази година НАТО отбелязва 70-годишнината от създаването си.", "date": "2019.11.07", "title": "Макрон: НАТО е в мозъчна смърт"}
{"url": "https://www.monitor.bg:443/bg/a/view/izdirvat-rusnak-za-ubijstvo-v-burgas-180169", "text": "Руски гражданин се издирва за убийството на 30-годишния мъж, който бе намерен мъртъв в канавката край рибарското селище Ченгене скеле. Това обяви днес шефът на Областната дирекция на МВР в Бургас старши комисар Радослав Сотиров. Трупът на жертвата бе открит в рано сутринта в понеделник от затворници, които били ангажирани с озеленяването в района. Загиналият бил затрупан с автомобилни гуми, а към момента разследващите се въздържат от информация за това, дари убийството е извършено на мястото или трупът е пренесен там по-късно. Самоличността на жертвата вече е установена. Загиналият е от ромски произход, уточниха криминалистите.  „Служителите на МВР успяха за много кратко време да извършат много процесуално следствени действия и да съберат данни за извършителя на престъплението. Но се работи изключително усилено. На този етап можем да говорим за разкрито престъпление“, каза ръководителят на Апелативната прокуратура в Бургас Любомир Петров.", "date": "2019.11.07", "title": "Издирват руснак за убийство в Бургас "}
{"url": "https://www.monitor.bg:443/bg/a/view/preslava-i-preja-v-top-10-na-sprjaganite-pevci-za-evrovizija-180163", "text": "Три седмици преди официалното обявяване на името на изпълнителя, който ще брани честта на България в Евровизия догодина, оборотният сайт Wiwibloggs, посветен на конкурса, обяви своя топ 10 родни певци. Първата, която намира място в списъка на авторите, е поп-фолк певицата Преслава. Издала е общо шест албума и е спечелила многобройни награди. (...) Съпругът й Павел Лазаров е заможен български бизнесмен. Може ли той да е спонсорът на БНТ? И готов ли е да финансира приключението на съпругата си, така че тя да има пълен творчески контрол?“, гласи част от описанието на изпълнителката на „Лъжа е“ в сайта. Прея попада на второ място в своеобразната класация. Дебютният й сингъл „Малките неща“ стана най-излъчваното видео по българска телевизия в първата си седмица през 2014 г. Сега, когато Прея ръководи собствена звукозаписна компания, може ли да върне България обратно в топ 5 на Евровизия в Ротердам? Със сигурност се надяваме на това!“, пишат още от сайта. Общо четирима автори са съставили списъка за Wiwibloggs, като изброените артисти са отражение на собствените им предпочитания и нямат общо с реалното посочване на представителя ни на Евровизия 2020. Сред останалите споменати певци попадат Надя (Петрова), Михаела Маринова, Гери-Никол, Михаела Филева, Надежда Александрова, Атанас Кателиев, Графа и Мария Илиева.", "date": "2019.11.07", "title": "Преслава и Прея в топ 10 на спряганите певци за Евровизия"}
{"url": "https://www.monitor.bg:443/bg/a/view/stojanka-mutafova-oshte-2-meseca-na-leglo-180172", "text": "Специалистите в Университетска болница „Лозенец“ са предупредили комедийната прима Стоянка Мутафова, че ще трябва да остане около 2 месеца на легло под лекарско наблюдение, тъй като организмът й е изтощен след двете преживени животоспасяващи операции в близките месеци – на сърцето и жлъчката, както и след падане с неприятни последици. Всички предварително планирани спектакли с нейно участие и представяния на книгата „Добър вечер, столетие мое!“ из страната са отменени поне до края на годината. Мениджърът на звездата Евгени Боянов я е посетил в болницата и сподели за „Монитор“, че в състоянието й няма промяна – тя е контактна, но трудно комуникира поради интубиращата апаратура. Медиците се въздържат от прогноза, като припомнят, че в подобна ситуация са имали и успешно спасени пациенти, но всичко зависи от конкретния случай и силите на организма. Познавайки несломимия характера на Стояна, почитателите й се молят и стискат палци и този път да се пребори и да победи сериозните си здравословни проблеми. На 21 октомври 97-годишната театрална легенда преживя отстраняване на жлъчния мехур след двуседмично възпаление на жлъчката. Дъщеря й Мария Грубешлиева-Муки, която е неотлъчно с нея, разказа, че е дала съгласие за животоспасяващата интервенция, тъй като лекарите й обяснили, че в противен случай на майка й остават дни до фатален изход. Постоперативно обаче Мутафова вдигнала висока температура и се наложило да продължи да бъде под непрестанен медицински контрол. Отделно от това актрисата имала и прищипан нерв на кръста, който засегнала при падане. През лятото тя преживяла инцидент, след който нямала счупване или видими наранявания, но след време се появила нетърпима болка в кръста. Изследванията установили притиснат нерв, който се активирал и при най-малкото натоварване. Застудяването допълнително засилвало болките. „Не е нищо фатално обаче. Не се умира от това. Благодаря на докторите, които се грижеха за нея!“, коментира Муки пред медиите. Иначе след поставянето на пейсмейкър през лятото Стоянка се чувствала добре и сърдечният ритъм бил регулиран. Актрисата не иска да се отказва окончателно от сцената и всички стискат палци състоянието й да се стабилизира, но лекарите я съветват вече да се оттегли и да си осигури необходимото спокойствие.", "date": "2019.11.07", "title": "Стоянка Мутафова още 2 месеца на легло"}
{"url": "https://www.monitor.bg:443/bg/a/view/do-1000-leva-globa-za-izhvyrleni-stari-gumi-na-zabraneni-mesta-180155", "text": "Гражданите, които изхвърлят старите автомобилни гуми на непозволени места ще бъдат санкционирани, като глобата е от 300 до 1000 лв., а за нерегламентирано изгаряне или друга форма на нерегламентирано третиране – от 2000 до 5000 лв. При повторно нарушение санкцията е в двоен размер, напомнят от Министерството на околната среда и водите във връзка със сезонната смяна на гумите. Напълно забранено депонирането на цели и нарязани излезли от употреба гуми (ИУГ), както и изоставянето, нерегламентираното изхвърляне или друга форма на неконтролирано обезвреждане. За образувани нерегламентирани места за отпадъци местните власти подлежат на санкция. Глобата е в размер от 3000 до 10 000 лв. Лицата, които пускат на пазара такъв продукт, са длъжни да осигурят възможност за приемане на ИУГ в местата на продажбата и на смяната им без крайните потребители да дължат заплащане. Това означава, че гражданите имат възможността при закупуване на нови гуми или при сезонната им смяна напълно безплатно да оставят старите при съответния търговец или сервиз. Това предвижда чл. 10 от Наредбата за изискванията за третиране на излезлите от употреба гуми (НИТИУГ). Наредбата регламентира и възможността кметовете да определят конкретни общински места, на които гражданите да имат възможност да оставят излезли от употреба гуми. В случай, че самостоятелно определя местата за събиране на ИУГ на терени, които са общинска собственост, кметът на общината трябва да сключи договор с лица, извършващи дейностите по събиране, съхраняване, транспортиране, оползотворяване или обезвреждане на ИУГ. Обслужването на тези места, определени от кмета, не е регламентирано като задължение на организациите по оползотворяване. Съответно за тях може да бъде сключен договор, както с организация по оползотворяване, така и с всяко лице, което притежава документ за разрешение по чл. 35 от Закона за управление на отпадъците (ЗУО). Параметрите и условията при сключване на такъв договор са изцяло въпрос на двустранно договаряне. Регламентирано събраните ИУГ могат да бъдат предадени на всяко рециклиращо предприятие, което притежава съответното разрешение, на територията на цялата страна, съобразно сключените договори на лицата, които ги събират.", "date": "2019.11.07", "title": "До 1000 лева глоба за изхвърлени стари гуми на забранени места"}
{"url": "https://www.monitor.bg:443/bg/a/view/nad-4-hil-godishno-se-razboljavat-ot-rak-na-belija-drob-u-nas-180174", "text": "Всяка година в страната ни се диагностицират 4250 нови случая на рак на белия дроб, като 3260 са сред мъжете. Това стана ясно от  проф. Асен Дудов, председател на Българското онкологично дружество. По думите му тази локализация е водеща причина за смърт от онкологично заболяване в България. Фактори за повишаване на случаите на рак на белия дроб са тютюнопушене, излагане на азбест, пасивно пушене, генетични предпоставки и други. Най-често болестта се диагностицират късно - в трети или четвърти стадий, което възпрепятства възможностите за лечение. Късната диагноза е причината за високата смъртност, като 80 на сто от пациентите загиват в рамките на 1 година след диагностицирането. Целите, които биха могли да ускорят диагностиката и лечението, са повишаване на информираността на населението, намаляване на времето между консултациите и началото на лечението, както и усъвършенстване на програмите за скрининг сред рисковите групи.  ", "date": "2019.11.07", "title": "Над 4 хил. годишно се разболяват от рак на белия дроб у нас"}
{"url": "https://www.monitor.bg:443/bg/a/view/zaharieva-ako-pomognem-na-severna-makedonija-i-albanija-shte-pomognem-na-cjala-evropa-180175", "text": "България и Люксембург да работят заедно за европейската перспектива на страните от Западните Балкани след липсата на решение за начало на преговори с Република Северна Македония и Албания. За това се договориха вицепремиерът и министър на външните работи Екатерина Захариева и министърът на външните работи и европейските въпроси и министър на имиграцията и убежището Жан Аселборн. „Ако обединим усилията си и помогнем на Република Северна Македония и Албания да започнат преговори, ще помогнем не само на тях и народите им, но ще помогнем на цяла Европа“, изтъкна министър Захариева, която прие Жан Аселборн в МВнР на първото му официално двустранно посещение у нас. Европейската интеграция на Западните Балкани, която и двете страни подкрепят, беше сред основните теми в разговорите.  ", "date": "2019.11.07", "title": "Захариева: Ако помогнем на Северна Македония и Албания, ще помогнем на цяла Европа "}
{"url": "https://www.monitor.bg:443/bg/a/view/uchenicite-s-uroci-v-bibliotekite-naprolet-180160", "text": "Учениците ще могат да имат уроци в библиотеките напролет, съобщи зам.-образователният министър Деница Сачева по време на националния форум на мрежата от Глобални библиотеки в България „Библиотеките днес“. Това ще бъде възможност, след като споразумението между просветното ведомство и министерството на културата за съвместни занятия в музеите или театрите, бъдат включени и библиотеките. „Преди две години обещах, че министерството на образованието и науката ще работи за съвместна програма с министерството на културата, която да подпомага взаимодействието между училищата и библиотеките. Очакваме до края на месец ноември то да бъде подписано и от пролетта на следващата година библиотеките ще имат възможност да разполагат със средства, с които да взаимодействат пълноценно с училищата.“, обясни Сачева. По думите ѝ тази програма ще провокира интереса на децата и учениците към българската идентичност, култура и традиции, литературно наследство и утвърждава духовните ценности. Според Сачева съвестната програма ще бъде от полза както за талантливите деца, които имат нужда да трупат знания и да разширяват кръгозора на възможностите си, така и тези, в чиито семейства не се купуват книги и в продължение на две години министерството полага усилие да върне в клас. В споразумението ще бъде залегнато и насърчаването на четенето, грамотността, формиране на нагласа за учене през целия живот и участие на учениците в културно-образователни инициативи, програми и проекти. Изпълнителният директор на фондация „Глобални библиотеките България“ Спаска Тарандова подкрепя това споразумение и смята, че то е стъпка напред в правилната посока. „Библиотеките ще могат да кандидатстват за средства за организиране на програми, с които да се създаде връзка на детето с библиотеката. Така след това то ще може да търси само нещата, които го интересуват извън тези, които ще бъдат заложени по програма.“, смята тя. Именно привличането нови читателите в библиотеките е сред проблемите, които изтъкна Тарандова. Тя обясни, че навиците за четене се променят и затова голяма част от програмите на библиотеките са насочени към работа с деца и тинейджъри. „Библиотеките трябва да се развиват технологично и да се предлагат нови устройва, за може децата, които не искат да четат по традиционния начин да имат интересен.“, коментира тя. За целта трябвало да има 3D принтери, лазарни принтери , нови технологии, които да провокират интереса на децата и да ги подготвят хората за уменията на утрешния ден, за да могат да си намерят адекватни за пазара на труда професии. За истински дигитални библиотеки, обаче било необходимо да се работи по обединяване в един цифров портал, за да може всеки един гражданин да ползва по всяко време навсякъде електронните ресурси. „Води се разговор с министерството на културата, но все още не е намерено решение.“, каза тя. Изпълнителният директор на фондация „Глобални библиотека България“ посочи, че ползването на библиотеките постепенно започва да се увеличава, но 15-20 % четящи от населението все още не са задоволителни на фона на Северна Европа, където са около 70%. Недостигът на средства за закупуването на книги е друг от проблемите, пред които са изправени библиотеките. „В последните години държавата отделя по 1 или 2 млн. лв. за книги, но преди години изчислихме, че за да се изпълнява стандарта за библиотечно-информацинно обслужване, са нужни около 8 млн. лв.“, заяви Тарандова. По този начин във всички 3 000 библиотеки в малки и големи населени места ще могат да имат съвременна литература и периодични издания, с които да отговарят на потребностите на своите читатели. Третият голям проблем е свързан с недостига на специалисти. В момента работят около 6500 библиотекари, но според статистика от 2017 г. 56-60% от обслужващите малките читалищни библиотеки са в предпенсионна и пенсионна възраст. „Населението се мести в големите градове или извън страната и хора в пенсионна възраст са принудени да работят в малките читалища, тъй като няма кой да поеме техните функции.“, допълни Тарандова.", "date": "2019.11.07", "title": "Учениците с уроци в библиотеките напролет"}
{"url": "https://www.monitor.bg:443/bg/a/view/sestri-stoevi-biha-olimpijskite-shampionki-180176", "text": "Българките Габриела Стоева и Стефани Стоева се класираха за четвъртфиналите на двойки на силния турнир по бадминтон от сериите \"BWF World Tour Super 750\" в китайския град Фучжоу с награден фонд 700 хиляди долара. Златните европейски медалистки сестри Стоеви надделяха над действащите олимпийски шампионки и номер 4 в схемата Мизаки Мацутомо и Аяка Такахаши (Япония) с 21:11, 21:17 за 47 минути. Това бе трета победа на нашите бадминтонистки над именитите японки, които са четвърти в света. Двубоят започна равностойно, но след 9:9 българките взеха 12 от следващите 14 разигравания, с което и първия гейм. Втората част беше доста по-оспорвана, но Стефани и Габриела успяха да осъществят обрат от 13:15 с ключова серия от пет поредни точки, след което стигнаха и до крайната победа над японките. За място на полуфиналите сестри Стоеви ще спорят утре срещу петите в схемата Со Хи Ли и Мън Ян Ли (Република Корея). Българките са с отрицателен баланс от две победи и четири поражения срещу азиатките, от които загубиха на четвъртфиналите в Париж на 25 октомври.", "date": "2019.11.07", "title": "Сестри Стоеви биха олимпийските шампионки"}
{"url": "https://www.monitor.bg:443/bg/a/view/podpisaha-dogovora-za-rekonstrukcija-na-jp-linijata-orizovo-mihajlovo-180157", "text": "Генералният директор на Национална компания „Железопътна инфраструктура“ инж. Красимир Папукчийски подписа договора за модернизация на железопътния участък Оризово-Михайлово днес. С изпълнението на дейностите по проекта ще бъде удвоена цялата отсечка с дължина 37 км. Двупътният жп участък между Оризово и Михайлово ще бъде изграден в по-голямата си част по ново трасе и ще позволява скорост за движение на влаковете от 160 км/ч. В рамките на проекта ще бъдат изградени нов железен път, контактна мрежа и тунел с дължина 835 метра. Също така ще бъдат премахнати всички железопътни прелези като на тяхно място ще се изградят 5 пътни надлеза и 3 пътни подлеза. По този начин ще се елиминира пресичането на едно ниво и ще се повиши безопасността. Дейностите по обекта включват и подновяване на коловозите и стрелките в гарите Оризово, Чирпан и Михайлово, както и модернизация на системите за сигнализация и телекомуникации. Ще бъде осигурен достъп за лица с намалена подвижност до обновените приемни здания и пероните на гарите и спирките. Дейностите по договора следва да приключат до 49 месеца и включват проектиране и строителство, а неговата стойност е 217 982 167,08 лева без ДДС. Обект „Модернизация на железопътен участък Оризово-Михайлово“ е част от проект „Рехабилитация на железопътната линия Пловдив-Бургас, Фаза 2“ и се осъществява със съфинансиране от Кохезионния фонд, чрез Оперативна програма „Транспорт и транспортна инфраструктура” 2014-2020 г.", "date": "2019.11.07", "title": "Подписаха договора за ремонта на жп линията Оризово-Михайлово (ВИДЕО)"}
{"url": "https://www.monitor.bg:443/bg/a/view/evrokomisijata-ochakva-zabavjane-na-bylgarskata-ikonomika-dogodina-180162", "text": "Европейската комисия прогнозира забавяне на българската икономика до 3% догодина и до 2,9 на сто през 2021 година, се посочва в есенните прогнози на институцията, публикувани днес на сайта й. Същевременно обаче Еврокомисията очаква ускоряване на темпа на растеж на българската икономика тази година до 3,6 на сто спрямо 3,1 на сто миналата година. Оценката е по-висока спрямо летните прогнози, когато ЕК очакваше българският брутен вътрешен продукт (БВП) да се увеличи с 3,3 на сто. ЕК прогнозира икономическият растеж в България да се забави и да остане близо до потенциала. Въпреки слабото външно търсене и нарасналата несигурност в чужбина, динамиката на вътрешното търсене се очаква да подкрепи растежа, посочва ЕК в есенните си прогнози. Седем поредни години европейската икономика се намира в растеж и се очаква тя да продължи да се разраства през 2020 г. и 2021 г., пише още в прогнозите. Пазарите на труда остават динамични и безработицата продължава да намалява. Външната среда обаче не е толкова благоприятна и несигурността остава голяма. Това засяга особено производството, което преминава също през структурни промени. В резултат на това европейската икономика изглежда се насочва към продължителен период на по-слаб растеж и слаба инфлация. Брутният вътрешен продукт (БВП) на еврозоната се очаква да нарасне с 1,1 на сто през 2019 г. и с 1,2 на сто през 2020 г. и 2021 година. В сравнение с лятната икономическа прогноза от 2019 г. (публикувана през юли) прогнозата за растеж бе понижена с 0,1 процентни пункта през 2019 г. (от 1,2 на сто) и с 0,2 процентни пункта през 2020 г. (от 1,4 на сто). За ЕС като цяло се предвижда БВП да се увеличи с 1,4 на сто през 2019 г., 2020 г. и 2021 година. Прогнозата за 2020 г. също бе занижена в сравнение с лятото (от 1,6 на сто). Продължаващото напрежение в търговията между САЩ и Китай и високите равнища на несигурност на политиката, особено по отношение на търговията, засегнаха инвестициите, производството и международната търговия. Очаква се растежът на БВП в световен мащаб да остане слаб, поради което растежът в Европа ще зависи от силата на секторите, ориентирани в по-голяма степен към вътрешния пазар. Те ще разчитат на пазара на труда, който да подпомага растежа на заплатите, на благоприятни условия за финансиране, а в някои държави членки, на подкрепа от бюджета. Въпреки че се очаква икономиките на всички държави членки да продължат да се разрастват, малко вероятно е единствено вътрешните фактори за растеж да са достатъчни за осигуряването на силен растеж. Разкриването на работни места в целия ЕС се оказа изненадващо устойчиво. Това отчасти се дължи на факта, че обикновено е нужно известно време на икономическото развитие, за да повлияе на заетостта, както и на изместването на работните места към секторите на услугите. Заетостта е рекордно висока, а безработицата в ЕС е на най-ниското си равнище от началото на века. Въпреки че има вероятност нетният темп на създаване на работни места да се забави, безработицата в еврозоната се очаква да продължи да се понижава от 7,6 на сто през тази година на 7,4 на сто през 2020 г. и 7,3 на сто през 2021 година. Очаква се безработицата в ЕС да спадне до 6,3 на сто през тази година и да се задържи на 6,2 на сто през 2020 г. и 2021 година. През тази година инфлацията в еврозоната се забави поради спада в цените на енергията и защото дружествата до голяма степен предпочетоха да включат разходите за по-високи възнаграждения в своите маржове вместо да ги прехвърлят на клиентите си. Очаква се инфлационният натиск да остане ограничен през следващите две години. Инфлацията в еврозоната ( според Хармонизирания индекс на потребителските цени) се очаква да достигне 1,2 на сто през тази и следващата година и 1,3 на сто през 2021 година. Прогнозата за инфлацията в ЕС е 1,5 на сто през тази и следващата година и 1,7 на сто през 2021 година. Очаква се публичните финанси в Европа да продължат да се възползват от много ниските лихви, дължими по непогасени дългове. Въпреки по-слабия растеж на БВП съотношението на съвкупния държавен дълг към БВП в еврозоната се очаква да продължи да намалява за пета поредна година до 86,4 на сто през тази година, 85,1 на сто през 2020 г. и 84,1 на сто през 2021 година. Същите фактори важат за ЕС, където съотношението на държавния дълг към БВП се очаква да спадне до 80,6 на сто през тази година, 79,4 на сто през 2020 г. и 78,4 на сто през 2021 година. От друга страна се очаква салдата по консолидираните държавни бюджети леко да се влошат поради въздействието на по-слабия растеж и донякъде по-гъвкавите дискреционни фискални политики в някои държави членки. Очаква се съвкупният дефицит на еврозоната да се увеличи от рекордно ниските 0,5 на сто от БВП през 2018 г. до 0,8 на сто през тази година, 0,9 на сто през 2020 г. и 1,0 на сто през 2021 година, при условие че политиката остане непроменена. Въпреки това съвкупната фискална позиция на еврозоната, т.е. общата промяна в структурното бюджетно салдо на 19-те държави, членуващи в еврозоната, се очаква да остане като цяло неутрална. Очаква се съвкупният дефицит в ЕС също да нарасне от 0,7 на сто от БВП през 2018 г. до 0,9 на сто през тази година, 1,1 на сто през 2020 г. и 1,2 на сто през 2021 година. Множество заплахи може да доведат до по-слаб от предвидения растеж. Допълнителната несигурност или по-силното напрежение в търговията или геополитиката биха могли да забавят растежа. Същият ефект може да се получи и от по-рязко от очакваното забавяне на растежа в Китай поради по-слабите икономически последици от приетите досега мерки на политиката. По-близо до Европа, сред рисковете са неорганизираното излизане на Обединеното кралство от ЕС и вероятността слабостите в производствения сектор да се отразят по-силно на секторите, ориентирани към вътрешния пазар. Намаляването на напрежението в търговията, засилването на растежа в Китай и намаляването на геополитическото напрежение биха подкрепили растежа. В еврозоната положително би се отразило на растежа също така, ако държавите членки с фискално пространство изберат по-експанзионистични от очакваните фискални политики. Като цяло обаче определено надделяват рисковете, свързани със занижена прогноза. Заради процеса на оттегляне на Великобритания от ЕС прогнозите се основават на чисто техническо допускане, че статуквото в моделите на търговията между ЕС-27 и Великобритания ще се запази. Това се прави само за целите на прогнозирането и не оказва влияние върху протичащия в момента процес в рамките на процедурата по член 50, отбелязва ЕК.", "date": "2019.11.07", "title": "Еврокомисията очаква забавяне на българската икономика догодина "}
{"url": "https://www.monitor.bg:443/bg/a/view/kakvo-pravi-kalin-kalpakchiev-sled-kato-osvobodi-djok-polfrijman-180159", "text": "Втори месец председателят на съдебния състав, пуснал предсрочно шест години и половина по-рано от ареста убиеца Джок Полфрийман, Калин Калпакчиев отказва да даде публично обяснение за решението си, предизвикало безпрецедентно обществено недоволство. , включително и тези, свързани с наличието на потенциален негов конфликт на интереси по отношение на казуса с австралиеца, то това не означава, че в разрез със законодателството и задължителните етични правила на магистратите председателят на политизирания Съюз на съдиите в България (ССБ) не продължава с провокациите, водещи до системно уронване престижа на органите на съдебната власт. Оказва се, че за броени часове ръководената от съдията от Апелативен съд – София политизирана магистратска организация успя да предизвика два скандала – като успя да компрометира визита на експерти от Венецианската комисия у нас и да се опита да притиска президента да откаже указ за утвърждаване на избора на главен прокурор. Този четвъртък и петък у нас по покана на министъра на правосъдието е експертна мисия от Европейската комисия за демокрация чрез право, известна повече като Венецианската комисия, която ще се запознае на място с предложенията за законодателни изменения, засягащи възможността от разследвания на \"тримата големи\" в правосъдието – председателите на върховните съдилища и главния прокурор. Оказва се, че освен с представители на законодателната, изпълнителната и съдебната власт, представителите на Венецианската комисия имат насрочена \"неформална среща и с неправителствени и съсловни организации\". За този нюанс в програмата обаче се разбра по доста необичаен начин. Не от домакините, в случая правосъдното министерство, а от публикация в издание на подсъдимия за криминална приватизация издател Иво Прокопиев. Въпреки твърдението, че на неформалната вечеря ще присъстват представители на съсловните организации, това не отговаря на истината. Справка на \"Правен свят\" установи, че съсловните организации на прокурорите и на следователите – Асоциацията на прокурорите и Камарата на следователите – не са поканени. Така се оказва, че представителите на Венецианската комисия ще дискутират промените, засягащи отговорността и на главния прокурор единствено с активисти – съдии – членове на ССБ и присъдружните им фондации и сдружения от либералния спектър, но не и с представители на следствието и държавното обвинение. Общото между всички тях, начело с издатели с проблеми с правосъдието като Прокопиев, е обстоятелството, че зад интереса им за осигуряването на законодателна възможност за лесно отстраняване само на \"обвинител №1\" се крие желанието им да разполагат с инструмент за натиск и контрол върху прокуратурата. Обстоятелството, че анонсирането на въпросната неформална дискусия е в издание, именно на подсъдимо лице, може да доведе до сериозно компрометиране на цялата експертна мисия. Подобна е ситуацията и с втория казус, забъркан от ръководения от Калин Калпакчиев Управителен съвет на ССБ. Две седмици след избора на Иван Гешев за главен прокурор с категоричното мнозинство от 20 на четири гласа от Висшия съдебен съвет (ВСС), върхушката на политизираната съдийска организация излезе с официална позиция, в която настоява пред президента Румен Радев да не издава указ за утвърждаването на решението на кадровия орган. С политически мотиви групата съдии, начело с Калпакчиев, правят точно това, което изрично държавният глава призова да не се прави, а именно – да не бъде притискан да подпише или да откаже издаването на указ. След като гласува на първия тур на местните избори на 27 октомври, президентът призова за известно търпение по въпроса за избора на главния прокурор, като уточни, че ще спазва законовата процедура и няма целенасочено да бави своето произнасяне. Този четвъртък обаче върхушката на ССБ прави точно обратното, като настоятелно иска отказ от издаването на указ, с аргументи, които несъмнено уронват престижа както на самата прокуратура, така също и на основния орган, натоварен с провеждането на процедурата по избор на ръководители в съдебната власт – ВСС.", "date": "2019.11.07", "title": "Какво прави Калин Калпакчиев след като освободи Джок Полфрийман?"}
{"url": "https://www.monitor.bg:443/bg/a/view/levski-lukojl-bi-ukrainci-za-pyrva-pobeda-vyv-fiba-kyp-180161", "text": "\"Левски Лукойл\" постигна първа победа в груповата фаза на турнира ФИБА Къп, като се наложи над украинския \"Днипро\" с 85:78 (23:18, 22:22, 17:23, 23:15). И двата отбора имаха по две поражения, но \"сините\" се изтласкаха от последното място в група F. Гостите поведоха в първите минути, но \"сините\" обърнаха. Началото на втория период имаше същия развой, а \"Левски Лукойл\" успя да завърши първото полувреме с пет точки преднина - 45:40. Силно се представиха Брандън Йънг и Чавдар Костов, както и Йордан Минчев с 3 борби до почивката. В началото на второто полувреме \"Левски\" дръпна с 10 точки - 51:41, но постепенно гостите наваксаха и обърна мача до края на третата част - 62:63 след много силна трета част. Украинците не се предадоха и в последния период, но успешните стрелби на Костов и Минчев да извадят победата. Гостите опитаха да накъсат с фаулове и точна стрелба на Максим Корниенко, но отново Минчев и Райън Райт бяха точни в правилните моменти. За \"Левски Лукойл\" най-резултатни бяха Брандън Йънг с 18 точки, Чавдар Костов със 17 и Райън Райт с 14 точки, а за \"Днипро\" Анатолий Шундел вкара 17, Максим Корниенко - 15, а Максим Закурдаев - 14 точки.", "date": "2019.11.07", "title": "\"Левски Лукойл\" би украинци за първа победа във ФИБА Къп"}
{"url": "https://www.monitor.bg:443/bg/a/view/gonim-ohluvite-s-chesyn-i-luti-chushki-179912", "text": "В природата съществуват естествени антибиотици и пестициди, които все повече се използват в биологичното и биодинамичното земеделие. Повечето от тях растат в градината и гората. Такава е копривата, извлек от която прави растенията здрави и устойчиви на болести. Стрък босилек, насаден до лехите с пипер, предпазва от вредители, невенът пък ги защитава от червеи.    Универсалният пестицид е смес от 10 скилидки чесън, 5 малки люти чушки, 3 средни глави лук, 1 л вода. Смесват се всички съставк, и се слагат да къкрят на тих огън 10 мин. Оставя се да престои 1 нощ, после се добавят 2 с.л. мляко и се наливат в стъклен съд с плътно запушване. Преди употреба се разрежда 1 каф. чашка от отцедената течност с 9 литра вода. Може да се ползва всякаква пръскачка. Доматът е ефикасен срещу листогризещи гъсеници, ябълков плодов червей и листни въшки. 4 кг ситно нарязана зелена маса на 10 л вода се вари 30 мин., след което 2-3 л от нея се разреждат с 10 л вода и 40 г сапун.   Обикновен пелин се ползва срещу листогризещи гъсеници, гъсеници и ябълков плодов червей. Един килограм изсушена маса се вари 10-15 минути в малко вода. След изстиване на сместа към нея се прибавя отвара от 1 кг сух птичи тор, накиснат във вода за едно или две денонощия. Полученият препарат се прецежда и разрежда до 10 литра вода. Плодните дръвчета се пръскат два пъти в интервал от 7 дни. Също така еднакви обеми люти чушки и вода се смачкват и със студената смес се пръска върху гъсениците. Не допускайте контакт с очите и кожата.   Оцетът може да бъде полезен срещу гъсеници и смучещи насекоми като миризливки, въшки, мана и др. Рецепта за спрей е 1 част оцет, 3 части вода и 5 г стружки от чист сапун. Босилекът пък унищожава всички видове гъсеници. 50 грама сухи листа и стебла се киснат за 24 часа в 1 литър вода. Лукът и чесънът унищожават акари и гъсеници. 20 грама цели глави или обелки се накисват в 1 литър вода за 24 часа.   Есенен минзухар също се ползва срещу гъсеници. Приготвя се настойка от сухи луковици (1,5 кг на 10 л вода) за 3 дни. Лютите чушки имат широко приложение срещу листни въшки при цветята и овощните култури. 100 г люти чушки се накисват в 2 л топла вода за 5 дни. Извлекът се прецежда и се добавят 3-4 мл течен сапун. Пръска се през интервал от 7 дни. Лютите чушки помагат и срещу бълхи, гъсеници, трипс, акари, ларви на пеперуди и голи охлюви. 1 кг пресни или 0,5 кг сухи чушки се разрязват на две и се варят 1 час в 10 л вода в затворен съд (или настойка). Киснат 2 денонощия в добре затворен стъклен съд. Размекнатите чушки се намачкват добре, изстискват се и отварата се прецежда. 125 мл се разтваря в 10 л вода и 40 г сапун. Кромид лук е ефикасен срещу паяжинообразуващи акари и листни въшки по овощните култури, фасула и краставиците. Така 200 г ситно нарязани луковици кромид лук се накисват за 15 ч в 10 л вода. Получената настойка се прецежда и се прилага трикратно напръскване през 5 дни по време на вегетацията. Добре е да се прибави течен сапун. Отварата от невен в съотношение 1 кг на 10 л вода се ползва срещу листни въшки също. 400 г тютюн, ситно нарязан, се кисне в 10 л вода два дни. Прецежда се и се добавят още 10 л вода и 8 мл сапун. Извлекът се ползва срещу листни въшки, бълхи, трипсове, листозавивачки, зелев молец, рапична и вишнева оси.  Портокаловите кори помагат срещу щитоносни и други въшки. 1 кг сухи портокалови кори се киснат 3 денонощия в 10 л топла вода в тъмно и топло помещение, прецежда се, прибавя се прилепител, и се пръска без разреждане.", "date": "2019.11.07", "title": "Гоним охлювите с чесън и  люти чушки  "}
{"url": "https://www.monitor.bg:443/bg/a/view/administrativnijat-syd-v-pazardjik-othvyrli-iskane-za-kasirane-na-izborite-180149", "text": "Пазарджишкият Административен съд остави без движение жалбата на ПП „Българско национално обединение“, подадена чрез пълномощник с искане за отваряне, преброяване и касиране на резултатите от местните избори в община Пазарджик. Става въпрос за първия тур, провел се на 27 октомври, и искането се отнася за изборни секции в селата Говедаре, Огняново, Овчеполци, Черногорово, Мокрище, Мало Конаре, Драгор, Синитово и Пазарджик, както и касиране на избора за референдум в Синитово. Прекратено е и производството по административно дело № 1248/2019 г. по описа на Административен съд – Пазарджик. Определението подлежи на обжалване с частна жалба пред Върховния административен съд в 7-дневен срок от съобщаването му на страните.", "date": "2019.11.07", "title": "Административният съд в Пазарджик отхвърли искане за касиране на изборите"}
{"url": "https://www.monitor.bg:443/bg/a/view/ekskluziven-dizajnerski-model-po-sluchaj-60-godishninata-180144", "text": "За 60 години от появата си, британската марка MINI популяризира по целия свят усещането за управление на картинг и практичното оползотворяване на пространството. За юбилея MINI преоткрива себе си, като преплита здравите традиции на оригинала и представя дизайнерски модел, който подчертава както британския произход, така и пъргавия характер на MINI. По случай 60-годишнината от създаването си, британската марка MINI пусна ексклузивен дизайнерски модел. Специалният вариант се казва MINI 60 Years Edition и подчертава осезаемия спортен дух на марката дори и във всекидневното шофиране в града. Моделът носи традиционния спортен дух и изисканата британска атмосфера, които превърнаха марката в автомобилна икона. Специалният модел на MINI се предлага като MINI с 3 врати и MINI с 5 врати с по четири варианта на двигателите. Новите модели вече се предлагат и на българския пазар с висококачественото и ексклузивно оборудване. Новото MINI 60 Years Edition напомня на ранната и продължилата до близкото минало спортна кариера на марката най-вече с лаковото си покритие в класическия цвят на британските спортни автомобили. Лаковото покритие на каросерията в зеления цвят British Racing Green IV ясно подчертава характера и произхода на малкия луксозен автомобил. Като алтернатива за дизайнерския модел се предлагат още четири наситени цветове металик. Избраният цвят на каросерията може да бъде комбиниран с покрив и корпуси на външните огледала в бяло или черно. Неподражаемото излъчване на специалните модели се допълва от лентите на предния капак със специфичен юбилеен дизайн и ексклузивните 17-инчови алуминиеви джанти с дизайн 60 Years Spoke в два цвята. Характерното лого 60 Years на дизайнерския модел може да бъде видяно не само на лявата лента на предния капак, но и на страничните мигачи и на лайсните на праговете на предните врати. В интериора логото 60 Years е разположено на специфичните за модела интериорни лайсни на предните подглавници и на волана. В юбилейния дизайн е интегрирана и LED проекцията на логото при отваряне на вратата на водача. Серийното оборудване на специалния модел включва и спортен волан, облицован с кожа, както и спортни седалки с кожена тапицерия MINI Yours Lounge в ексклузивния кестеняв цвят. Освен това в комбинация с пакета оборудване 60 Years Chili специалният модел е снабден с LED фарове, LED светлини за мъгла, бели мигачи и светодиодни задни светлини с дизайн на британския флаг, светлинен пакет за интериора, както и пакет за дифузно осветление, бордови компютър, автоматична климатична инсталация и сензор за дъжд. Портфолиото от двигатели за юбилейното MINI 60 Years Edition включва два бензинови и два дизелови двигателя с мощност от 136 до 192 к.с. Безспорно най-голяма радост от шофирането доставя новото MINI с 3 врати в модификацията Cooper S, което се задвижва от 2,0-литров 4-цилиндров бензинов двигател с турбокомпресор и директно впръскване на горивото с мощност от 192 к.с. при 4700 об/мин. Максималният въртящ момент на мотора от 280 Нм осигурява плътна тяга и пъргаво ускорение още от 1250 об/мин. Максималният въртящ момент е наличен чак до 4000 об/мин, така че колата ускорява динамично и при изпреварване с ограничена видимост. Новото MINI Cooper S 60 Years Edition е оборудвано със 7-степенна автоматична спортна скоростна кутия с два съединителя Steptronic, която има и лостчета за превключване на волана за спонтанни намеси в избора на предавка. Новата автоматична трансмисия гарантира голямо удобство в града и се отличава с особено бързи реакции, като позволява екстремно ускорение без прекъсване на тягата. При отворен прозорец по-изразително се чува силният пукот от предпазния клапан на 2,0-литровия турбомотор. Рязкото натискане на газта е съпроводено с бърза реакция, защото няма турбодупка. Ускорението от място до 100 км/ч отнема едва 6,7 секунди. С увеличаването на оборотите се усеща мощен прилив на тяга, като в същото време приятно се засилва дрезгавият звук на мотора и турбокомпресора. На пътя MINI Cooper S 60 Years Edition е истински спортист, благодарение на ниския център на тежестта и директното управление, което напомня на картинг. Отличното управление изпъква в острите завои или при смяна на лентата. При умерено темпо на шофиране, средният разход на гориво е 6,5 л/100 км, а в града достига 7,7 л/100 км. Цената на MINI Cooper S започва от 51 350 лева, а с пълното опционално оборудване юбилейният модел 60 Years Edition достига 81 000 лева.", "date": "2019.11.07", "title": "Ексклузивен модел по случай 60-годишнината"}
{"url": "https://www.monitor.bg:443/bg/a/view/kiss-idvat-s-proshtalen-koncert-i-v-bylgarija-180154", "text": "Рок легендите от Kiss включиха България сред спирките на прощалното си турне End of the Road. Джийн Симънс, Пол Стенли, Томи Тейър и Ерик Сингър ще наелектризират меломаните у нас на 18 юли, като терен на събитието ще даде зала „Арена Армеец“. Сценични ефекти, пиротехника, огромна сцена и невиждано светлинно шоу ни очакват на концерта на Kiss в София. Той е част от световната обиколка, с която музикантите ще сложат край на своята 45-годишна кариера. Шоуто ще продължи повече от два часа, в които ще чуем рок химни като I Was Made For Lovin 'You, Love Gun, Deuce и Rock And Roll Nite, станали любими на няколко поколения фенове. казват членовете на Kiss. Музикалната обиколка на групата стартира през януари 2019 г. във Ванкувър, Канада, като премина през най-големите арени в Северна Америка и Европа. Турнето на музикантите включва нови 75 дати през следващата година. На 17 юли 2021 г. пък те ще се качат за последен път на сцената в града, където започна всичко – Ню Йорк. Билети за шоуто им в София могат да бъдат намерени от 14 ноември на цени между 65 и 140 лв. в мрежата на Eventim.", "date": "2019.11.07", "title": "Kiss идват с прощален концерт и в България"}
{"url": "https://www.monitor.bg:443/bg/a/view/nora-nedkova-se-diplomira-180158", "text": "Плеймейтката Нора Недкова взе дипломата си от Нов български университет. Сексапилната блондинка, която се прочу най-вече покрай скандалния си сблъсък с гримьора Валентин Кулагин в „Черешката на тортата“, завърши висшето си образование в специалност Маркетинг. Вчера тя официално се дипломира, като посети церемонията в университета, облечена в елегантна черна рокля, тога и шапка. Bинаги ще има хора,за които няма да сте достатъчно добри, но важното е да бъдете удовлетворени от самите себе си! Аз съм! Благодаря на семейството ми за подкрепата!“, написа гордата плеймейтка в социалните мрежи по повод празника си. Пред последователите си, които побързаха да я поздравят за дипломирането, тя призна, че е завършила образованието си със среден успех 5.", "date": "2019.11.07", "title": "Нора Недкова се дипломира"}
{"url": "https://www.monitor.bg:443/bg/a/view/pazardjishko-uchilishte-vyvede-chasove-po-kitajski-ezik-180150", "text": "Ученици от Начално училище „Васил Друмев“ започнаха обучение по китайски език. Проектът е пилотен за училището, което е първото в пазарджишка област, решило да въведе в извънучебната програма изучаването на китайски език. Преподавател на учениците от третите и четвъртите класове е Таня Попова, която е магистър по „ Английска и китайска филология“ и е една от единиците преподаватели в региона. В училището през настоящата учебна година са сформирани две групи, като идеята е, поради големия интерес, в бъдеще да бъдат обхванати по-голям брой ученици. „Китайският език е труден, но много интересен. Децата ще го изучават по интерактивен и забавен начин. Това е език на интонацията и на добрата памет и изучаването му е свързано и с начина на мислене“, коментира старта на обучението Таня Попова. Китайският език е част от сино-тибетското езиково семейство или още т.нар. тайско езиково семейство и се говори от повече от 1,2 милиарда души по света. Една от най-бързо развиващите се икономики е именно китайската. Това превръща китайския език в един от най-привлекателните езици за изучаване. Факт е, че възможностите и перспективите, които се откриват пред всеки говорещ китайски език, нарастват във времето. Всяка година интересът към китайския език в България се повишава. Ето защо, адекватно на търсенията на пазара и на обществената необходимост, НУ „Васил Друмев“ поема мисията да въведе изучаването на езика и в гр. Пазарджик, като по този начин да мотивира учениците да развиват уменията, компетенциите и своя капацитет.    ", "date": "2019.11.07", "title": "Пазарджишко училище въведе часове по китайски език"}
{"url": "https://www.monitor.bg:443/bg/a/view/2892-novi-jilishtata-s-akt-16-za-tretoto-trimesechie-180164", "text": "По предварителни данни на Националния статистически институт (НСИ) броят на въведените в експлоатация жилищни сгради през третото тримесечие на 2019 г. е 740, а новопостроените жилища в тях са 2 892. Спрямо третото тримесечие на 2018 г. сградите са с 280 повече, или с 60.9%, а жилищата в тях нарастват с 948, или с 48.8%. От въведените в експлоатация новопостроени жилищни сгради през третото тримесечие на 2019 г. със стоманобетонна конструкция са 76.6%, с тухлена - 20.4%, с друга - 2.4%, и с панелна - 0.6%. Най-голям е относителният дял на новопостроените къщи (72.2%), следвани от жилищните кооперации (16.5%). В сравнение с третото тримесечие на 2018 г. се наблюдава   Най-много жилищни сгради са въведени в експлоатация в областите Варна - 134 сгради с 603 жилища, Пловдив - 77 сгради с 217 жилища в тях, Бургас и София - 76 сгради, съответно със 764 и 102 жилища в тях. Най-висок е делът на новопостроените жилища с две стаи (38.8%), следват тези с три стаи (31.3%), а най-нисък е делът на жилищата с шест и повече стаи - 3.4%. Общата полезна площ на всички новопостроени жилища през третото тримесечие на 2019 г. е 281.5 хил. кв. м, или със 71.9% повече в сравнение със същото тримесечие на 2018 г., а   Средната полезна площ на едно новопостроено жилище също нараства от 84.2 кв. м през третото тримесечие на 2018 г. на 97.3 кв. м през същото тримесечие на 2019 г. или с над 13 квадрата повече. Най-голяма средна полезна площ на едно новопостроено жилище е регистрирана в областите Силистра - 191.4 кв. м, и Габрово - 190.8 кв. м, а най-малка - в областите Видин - 46.0 кв. м, и Разград - 71.9 кв. метра.", "date": "2019.11.07", "title": "2892 нови жилищата с Акт 16 за третото тримесечие"}
{"url": "https://www.monitor.bg:443/bg/a/view/hektar-detelina-spasjava-30-dka-gori-v-amazonka-179910", "text": "1 ха детелина спасява 24 декара гори на Амазонка. Това е мотото на френските фермери, които отглеждат люцерна във Франция. Отглеждането на детелина намалява зависимостта от внос на високопротеинови култури, е аргументът на експертите в Страната на петела.  Според статистиката през 2018 г. например Франция е внесла 47% от необходимите й протеини за животновъдството, а ЕС 65%. Така тази култура се оказва особено важна, защото отговаря на последния вик в европейското земеделие, храната в животновъдството да се отглежда на нашия континент. В момента детелината, произведена във Франция е важна не само за тяхното животновъдство, но и за страните от ЕС, особено Германия.    Люцерната е високо протеинова храна, която се използва в животновъдството. Тя се отглежда от 6000 фермери във Франция приблизително върху 300 000 ха и се суши от 28 фабрики. Сушената люцерна представлява 7,5% от френския растителен протеин. 80% от люцерновите насаждения предназначени за сушене се намират в региона Шампан Арден. Това е най-значителната зърнена култура в района, представляваща средно 8 % от зърнената ротация. Секторът създава 1500 директни и индиректни работни места.    Люцерната се оказва изключително устойчива на суша. Практически едва на четири години се нуждае от контрол по влажността, защото има изключително дълбока коренова система.Тя подпомага развитето на биоразнообразието. В Националния музей на история на природата във Франция е показано, че в полета с люцерна популациите на птиците и пеперудите са от два до десет пъти повече и са два пъти по-продуктивни. Оказва се, че насажденията с детелина имат отношение към качеството на водата. Също така елиминират парниковите емисии.    Франция е вторият европейски производител след Испания /1,4 млн. МТ/ и малко преди Италия в отглеждане на люцерна. Европа произвежда общо 3,1 Мт . В същото време най- големият производител на сушена люцерна в света е САЩ с 55Мт, следван от Канада и Аржентина. Оказва се, че сушената детелина стана стратегически продукт за хранителната независимост по отношение на растителните протеини. Китай внася 75% от световния импорт на соя за фуражи. Новите големи вносители са Саудитска Арабия и Иран. Европа пък произвежда едва 35% от необходимия й протеин. Една от стратегическите цели на Европейският съюз е увеличаването на производството на протеиновите продукти.", "date": "2019.11.07", "title": "Хектар детелина спасява 30 дка гори в Амазонка  "}
{"url": "https://www.monitor.bg:443/bg/a/view/gyrcija-iska-da-e-danychen-raj-za-pensioneri-ot-severna-evropa-180148", "text": "Гърция планира да въведе стимули за пенсионери от Северна Европа да се установят в страната и по този начин да се превърне във \"Флорида на Балканите\", съобщава \"Катимерини\". Такива мерки са били обсъдени вчера на заседание в резиденцията на премиера Кириакос Мицотакис. Това, което се дискутира, е въвеждането на португалския модел. Според него пенсионерите, които прехвърлят данъчния си адрес в страната и пребивават в нея за определен период от време, се освобождават за десет години от данък върху доходите, които получават от родината си. Както показва португалският опит, ползите за гръцката икономика от заселването на северноевропейски пенсионери биха били от увеличаване на потреблението и от вероятните инвестиции в недвижими имоти. Ако бъде взето подобно решение, от данък биха били освободени не само пенсиите на преселниците, но и всякакви доходи, които евентуално получават от недвижими имоти, както и дивиденти от акции навсякъде по света. \"Катимерини\" пише още, че в близките дни се очаква Гърция да отправи посланието, че не е отворена за мигранти, които нямат право на международна защита. Очаква се правителството да обяви нов оперативен план, а проблемът с миграцията е бил тема на заседание при премиера Кириакос Мицотакис. В същата посока е и предстоящото откриване на затворени центрове за настаняване на мигранти, които подлежат на депортиране. Водещо място в днешния гръцки печат заемат и показанията, които вчера даде пред съда лидерът на крайнодясната гръцка партия Златна зора Никос Михалолиакос по делото, което се води срещу него и други представители на партията за убийството на рапъра Павлос Фисас през 2013 г. и за създаване на престъпна организация. \"Та неа\" пише, че Михалолиакос не е показал разкаяние и е обявил делото за заговор срещу партията. \"Ефимерида тон синдактон\" коментира, че лидерът на Златна зора е бил обзет от паника и е хвърлил вината върху бившите си сътрудници. Според вестника Михалолиакос е опровергал алибито на местната организация на партията в Никея. Изданието пише, че с показанията си лидерът на Златна зора е поставил надгробния камък на партията си. В същия дух е и публикацията в свързания със СИРИЗА вестник \"Авги\", който пише, че Михалолиакос е \"натопил\" своите хора, за да се отърве.", "date": "2019.11.07", "title": "Гърция иска да е данъчен рай за пенсионери от Северна Европа"}
{"url": "https://www.monitor.bg:443/bg/a/view/4magic-pokazvat-svojata-cvetna-vselena-video-180145", "text": "Четири цветни момичета, всяко от тях с различна магия в себе си, достатъчна, за да създаде приятно объркване навсякъде, където се появят – дори в обикновена боулинг зала. Това в сюжетът на новото видео на 4Magic - „Вселена“. Победителките от последния сезон на X Factor са написали сами песента по време на Sofia Songwriting Camp, какото и текстът на български е изцяло тяхно дело. До края на годината ще излезе и английска версия на парчето. „Още, докато създавахме „Вселена“ си представяхме клип с много цветове.  Снимките на видеото бяха приключение, защото за първи път работихме цяла нощ без сън и почивка. Въпреки това,  дори за миг, не усетихме умора. Страхотен адреналин. Още повече, че боулингът е сред любимите ни занимания, което направи снимачния процес още по-приятен\", споделят Елия, Валя, Елеонора и Никол. Режисьор на видеото към „Вселена“ е Павлин Иванов – Баш, а зад камерата е Андрей Андреев.", "date": "2019.11.07", "title": "4Magic показват своята цветна „Вселена“. ВИДЕО!"}
{"url": "https://www.monitor.bg:443/bg/a/view/povecheto-amerikanci-ochakvat-pobeda-na-trymp-prez-2020-godina-180151", "text": "По-малко от година преди президентските избори в САЩ през 2020 година, мнозинството от регистрираните избиратели смятат, че най-вероятно Доналд Тръмп ще спечели втори мандат като президент на страната, показва ново проучване на общественото мнение, проведена от Politico. Анкетата, изготвена със съдействието на Morning Consult, показва, че 56% от гласоподавателите очакват президентът да бъде преизбран, включително 85% от републиканците и 51% от независимите. За сравнение, повече от 35% от демократите твърдят същото. Същевременно демократите в Камарата на представителите на САЩ публикуваха нова стенограма от разследването за импийчмънт на президента Доналд Тръмп, предаде АП. Демократите публикуваха общо 324 страници от показанията на американския шарже д'афер в Киев Уилям Тейлър, който миналия месец бе изслушан при закрити врата в продължение на повече от 10 часа. Дипломатът казал на разследващите, че Тръмп е задържал военна помощ за Украйна, докато тя не се е съгласила да разследва демократи и фирма, свързана със семейството на Джо Байдън. Тейлър ще даде показания на публични изслушвания следващата седмица. Тогава ще говорят също Джордж Кент, високопоставен служител на Държавния департамент, специалист по Украйна, и бившата посланичка на САЩ в Киев Мари Йованович. Същевременно повече от шест часа в Камарата на представителите беше изслушан вчера Дейвид Хейл, третият по ранг служител в Държавния департамент, предаде АП. Според запознати източници се е очаквало на изслушването при закрити врата той да каже, че съображения от политическо естество са стоели зад отказа на Държавния департамент да защити бившия американски посланик в Украйна. Според запознатите източници Хейл смятал да каже, че държавният секретар Майк Помпейо и други висши представители са стигнали до извода, че ако защитават открито отстранената посланичка, това ще навреди на усилията за отблокиране на американската помощ за Украйна. Йованович вече говори пред разследващите. Тя каза тогава, че е поискала от Хейл и от Помпейо да публикуват изявление в нейна защита, но това така и не се е случило. Няколко представители на Държавния департамент вече казаха на конгресмените, че са били против отстраняването на посланичката през май, промяна, която е станала под ръководството на Тръмп. Същевременно синът на Тръмп - Доналд Тръмп-младши, е публикувал в Туитър името на служител на ЦРУ, представен като разобличителя, заради който беше задействана процедурата по импийчмънт срещу баща му, предаде Франс прес. Синът на Тръмп е публикувал име, което от миналата седмица циркулира в медии, близки до крайната десница, посочва Франс прес, която казва, че не е в състояние да потвърди дали става дума действително за разобличителя и затова не публикува и името. В някои сайтове се появиха твърдения, че разобличителят е 33-годишният аналитик от ЦРУ Ерик Чамарела - демократ, кадрови сътрудник на ЦРУ и специалист по Русия и Украйна. Той е работил като анализатор в ЦРУ и по-рано, а при Барак Обама е бил пратен в Съвета за национална сигурност и се е занимавал с Украйна, като е работил с бившия вицепрезидент Джо Байдън.", "date": "2019.11.07", "title": "Повечето американци очакват победа на Тръмп през 2020 година"}
{"url": "https://www.monitor.bg:443/bg/a/view/ivajlo-kolev-s-mozychno-sytresenie-sled-poboja-180153", "text": "Със сътресение на мозъка е певецът Ивайло Колев, който стана жертва на побой преди седмица. Той пострада, след като бе нападнат във входа на блока, в който живее, като по думите му двамата извършители са действали по поръчка. обясни той. Изпълнителят на „Не като мен“ обясни, че е успял да прикрие лицето си, но е получил множество удари в главата и гърба. Побоят стана причината Колев да отмени насрочения си концерт с песни на Майкъл Бубле и да постъпи в болница. „Имаше формален битов повод, който не заслужава внимание. Имам проблем в банята от година. Опитах се да го разреша по мирен начин. Оставих бележка на хората, които обитават апартамента над мен, много любезна, с моя телефонен номер и почуках на вратата. След това бяха повикани хора. Това, според мен е подбудителство и поръчителство. Единственото, която чух, беше \"Защо притесняваш жена ми?\" Но аз не познавам тези хора. В добри отношения съм с всички мои съседи.\" каза още певецът, чиято звезда изгря в предаването Star Academy, пред NOVA. Колев вече е разпознал единият от побойниците в полицейския участък. В момента тече разследване за нападението.", "date": "2019.11.07", "title": "Ивайло Колев с мозъчно сътресение след побоя"}
{"url": "https://www.monitor.bg:443/bg/a/view/s-pazaren-mehanizym-za-kapacitet-spasjavame-golemite-tecove-180156", "text": "„Трябва да се ориентираме към използването на пазарен механизъм за капацитет. На централите, които ще участват в пазарния механизъм трябва да бъдат покрити основните разходи за заплати, за рехабилитация и ремонт”. Това заяви енергийният министър Теменужка Петкова при откриването на кръгла маса, посветена на механизмите за капацитет и въглищните региони в преход. „Възможностите за въвеждането му за въглищните региони са от една страна използването на пазарен механизъм за капацитет и стратегически резерв. Това, което страната ни е направила като анализ показва, че нашата посока върви към използването на пазарен механизъм за капацитет”, подчерта енергийният министър. Тя смята, че пазарният механизъм е   защото от една страна ще осигури ликвидност на пазара и няма да има дефицит на електрическа енергия. От друга страна ще бъде гарантирана сигурността на доставките и работата на централите. „Пазарният механизъм за капацитет, за който България ще кандидатства е в рамките на 10 години - от 2020-2030 г. В зависимост от представените цени и оферти, ще бъде избрана най-добрата за българския пазар и българския потребител. Одобрявайки пазарния механизъм за капацитет Европейската комисия ще постави много ясни условия, които изискват волята и амбицията да направим определени пазарни реформи. Това за България означава пълната либерализация на електроенергийния пазар”, смята енергийният министър. „При напълно либерализирания пазар на електроенергията трябва да имаме в него”, посочи още Теменужка Петкова, според която усилията, които се полагат са комплекси, защото изисква много сериозен прочит и анализ на ситуацията. По думите й, България стриктно спазва целите, свързани с развитието на енергетиката в рамките на Европейския съюз за преход към нисковъглеродна икономика и декаборнизация, но постигането им преминава през сериозни предизвикателства пред всички страни от ЕС. „Българската национална позиция винаги е ясно изразена и преходът към нисковъглеродна икономика и декаборнизация трябва да бъде плавен и справедлив, свързан със спецификите на всяка една държава. Когато става въпрос за предизвикателствата Европа и ЕС посочват и механизмите, които могат да застраховат рисковете, обясни Петкова. Тя увери, че това, което ние искаме да направим не се различава съществено от другите държави-членки. Министърът обясни още, че механизмите за капацитет са признат от Европейската комисия метод, чрез който държавите членки могат да гарантират сигурност на електроенергийните доставки. Пред участниците в дискусията тя очерта основните стъпки за въвеждането на мярката у нас. Петкова припомни за сключения от „Български енергиен холдинг“ ЕАД договор с международен консултант, който и трябва да аргументира въвеждането на подходящ вариант на механизъм за капацитет в страната. „Консултантът вече анализира енергийните мощности не само в България, а и в целия регион и разработи модел на пазара при различни сценарии за търсене и предлагане на електроенергия”, уточни министърът.", "date": "2019.11.07", "title": "С пазарен механизъм за капацитет спасяваме големите тецове"}
{"url": "https://www.monitor.bg:443/bg/a/view/oshte-tri-otbora-s-mjasto-na-1-8-finalite-v-shampionskata-liga-180135", "text": "Завършиха мачовете от програмата на четвъртия кръг на груповата фаза в Шампионската лига. Място на 1/8-финалите си осигуриха отборите на „Байерн“ (Мюнхен), „Ювентус“ и „Пари Сен Жермен“, докато „Манчестър Сити“ ще трябва да почака, след като стъпи накриво в Бергамо срещу „Аталанта“. В две от срещите паднаха по 6 гола, а общо отбелязаните попадения бяха 27 - с две по-малко от тези във вторник. „Реал“ (Мадрид) разгроми с 6:0 „Галатасарай“ у дома в група „А“, докато „Динамо“ (Загреб) и „Шахтьор“ (Донецк) завършиха 3:3 в \"кървав\" сблъсък от група „С“. Голямата изненада на вечерта беше в Леверкузен, където местния „Байер“ постигна първи успех в кампанията, след като надигра с 2:1 „Атлетико“ (Мадрид) и отложи класирането му на 1/8-финалите. Байерн Мюнхен - Олимпиакос 2:0 - 1:0 Левандовски (69), 2:0 Перишич (89) Локомотив (Москва) - Ювентус 1:2  - 0:1 Рамзи (4), 1:1 Миранчук (12), 1:2 Дъглас Коща (90) Пари Сен Жермен - Брюж 1:0 - 1:0  Икарди (22) Реал (Мадрид) - Галатасарай 6:0 -  1:0 Родриго (4), 2:0 Родриго (7), 3:0 Рамос (14-дузпа), 4:0 Бензема (45), 5:0 Бензема (80), 6:0 Родриго (90) Цървена звезда - Тотнъм 0:4 - 0:1 Ло Селсо (34), 0:2 Сон (57), 0:3 Сон (61), 0:4 Ериксен (86) Динамо (Загреб) - Шахтьор (Донецк) 3:3 - 0:1 Патрик (13), 1:1 Петкович (25), 2:1 Иванушец (83), 3:1 Адеми (89), 3:2 Мораес (90+3), 3:3 Тете (90+7-дузпа) Аталанта - Манчестър Сити 1:1 - 0:1 Стърлинг (7), 1:1 Пашалич (49) Байер (Леверкузен) - Атлетико (Мадрид) 2:1 - 1:0 Томас (41-автогол), 2:0 Фоланд (55), 2:1  Мората (90+4).", "date": "2019.11.07", "title": "Още три отбора с място на 1/8-финалите в Шампионската лига"}
{"url": "https://www.monitor.bg:443/bg/a/view/britanskija-bejanec-peshterata-na-batman-i-stolicata-na-kuftetata-180138", "text": "Hello mates, Сменихте ли гумите на колата? Сменяйте, че зимата идва, а времето няма да става по-топло. Actually, в България точно по това можеш да познаеш, че зимата наближава – когато пред гумаджийниците започнат да се вият опашки от автомобили и семействата с малки деца спират да си правят уговорки за срещи с други такива, заради you know -гриповете. Нищо, че навън е още топло – winter is coming with no doubt. Красотата на този сезон е, както казва таксиджията от моя блок, когато караш колата със зимни гуми, а си по къси гащи. Аз Конан Дъфи рядко нося short pants на места които не са плаж, тъй като съм изискан, British gentleman. Also, имам funny legs. Но пък за сметка на това, обичам да пътувам из новата ми родина България и да събирам печати от 100-те национални туристически обекта. Тази седмица дойде ред на дестинация номер 33, покрай която често минавам, но винаги пропускам с обещанието, че „друг път“ ще се отбия. Става въпрос за прещерата „Съевата дупка“, която се намира по трасето на магистрала „Хемус“, край село Брестница. Знаеш как е mate, когато тръгнеш на път по АМ „Хемус“ обикновено бързаш да стигнеш крайната си destination и всеки път гледаш да наваксаш по тези по-малко от 100км highway, преди да слезеш на еднолентовия път. Докато си на магистралата, пък се молиш да не попаднеш в задръстване пред някой от тунелите, заради поредния ремонт. I already told you, че съпругата ми е от Велико Търново. Додо се кълне, че никога през целия й съзнателен живот не е попадала на тази магистрала в момент, в който и четирите тунела функционират и в двете посоки. Whatever, по време на поредния ни trip до родния на Добромира Велико Търново, аз еднолично реших да направим няколко extra почивки по трасето, за да вземем най-сетне печат от Съевата дупка. Първо, обаче трябваше да направим the Holly ритуал за всички пътешественици по магистрала „Хемус“ – да спрем на село Български извор. Никой не може да ме убеди, че някъде в Закона за движение по пътищата няма специален параграф, който да гласи, че при преминаване по магистрала „Хемус“ задължително се спира в Български извор. Ако няма такъв закон, то e necessary да се направи. Тетевенското село Български извор, mate има extraordinary история. Този район е бил населен изключително с българи изповядващи богомислтвото. If you don’t know, наред с киселото мляко, Христо Стоичков и кирилицата, България е дала на света и една от most influential религиозни ереси. Богомилстовото има толкова сериозно влияние върху редица религиозни постулати, че от него са изниканли ереси не само в християнството, но дори и в исляма. One of the reasons is, че при падането на България под турско робство, почти цялото богомилско население приема исляма, тъй като и без това не уважава особено orthodox християнство. So called помаци са етнически българи, но не са typical християни и никога не са били. Също така, обаче не са и типични мохамедани, тъй като пренасят голяма част от обичаите и вярванията си върху исляма. That’s why тези хора никога не са били на особена почит сред турците, тъй като се различават от тях. Also, не са били възприемани от българите. И aко се чудите, защо едно село в България може да носи на пръв поглед absurd име Български извор (сякаш може в тази стрна изворът да е да е някакъв друг) причината е, че доста време то actually се е казвало Турски извор. Едва в началото на миналия век българското самосъзнние в този район се възражда отново. The real reason защо всеки пътник е задължен със зaкон (писан или не) да спре в това село обаче не е мистичната история на населението му, а most divine скара, която се продава в известния крайпътен ресорант. Според мен всяка религия и еретическо движение в нея, трябва да боготвори плескавиците, кюфтетата и кебапчетата от Български извор. А, ако сонетите на Шекспир или симфониите на Моцарт можеха да се усетят на вкус, той непременно щеше да бъде като този на печените ребра в този ресторант. Всичкото месо на света, което може да се изпече на скара под каквато и да е форма и консистенция should be cooked в Български извор! Просто нямаш избор. Дори и да не си гладен, когато наближиш отбивката, автомобилът ти сам се изключва от скорост, мигачът се активира и колата сама се пракира пред ресторанта. Български извор, mate e столицата на кюфетета, бих казал адът на вегетарианците, но е most likely Чистилище, защото който и невкусващ месо човек да отиде там, няма как да не convert-не към месоядството. Няма да отварям и дума за боба в гърне, лютеницата, суджуците и надениците или (oh my God ) Шкембе чорбата! Дори само заради Шкембе чорбата трябва да спреш пътуването си на Български извор. Какво говоря, шкембе чорбата там е сама по себе си причина, въобще да тръгнеш в тази посока на България. Няма повече да описвам менюто в Столицата на скарата, because се хванах, че докато пиша тези редове пресмятам за колко време мога да мина разстоянието от Овча купел до Български извор, и дали ще се върна на време за мача от Шампионска лига ( these crazy mates от Челси направиха мача на века с Аякс). The truth is, че добре заредени с храна се оптравихме към следващата ни спирка по маршрута – Брестница, която as a matter of fact е съседното село на Български извор. Там трябва да се следват на пълно доверие табелките водещи към пещерата Съевата дупка. Дори, когато пътят започне да те води през камари с оборска тор и поляни с магарешки бодил, по никакъв начин не бива да се съмняваш, че си в right direction. Съевата дупка е само на 100-тина метра от паркинга в края на пътя. Има няколко pleasant чичовци и лелки, които ти прибират такса за вход, упътват те по кои точно стъпала да слезеш към пещерата и горед-долу за друго нищо не са полезни. The area около Съевата дупка не е особено поддържана, но пък има табели за няколко екопътеки и дори въжен атракцион за малки деца и опитни катерачи. Самата пещера е една от най-красивите и благоустроени caves в България. Нарича се така на името на twin brothers Съю и Сейо, които са я открили. Предполага се, че се е образувала преди 3,5 милиона години. В нея са открити кости от динозаври, от праисторически хора и дори римски артефакти. Пещерата има 5 зали. Първата се казва Купена, заради огромния сталагмит, който прилича на купа сено. Втората зала е Срутището – има паднали от тавана gigantic stone pieces. Хармана е третата зала, която е огромна, равна и кръгла. Тук има phenomenal акустика и дори са изнасяни концерти на различни хорове. До Хармана е зала Белия замък, в която можете да видите каменни образувания приличащи на слон, лъв, орел even прикования Прометей. В зала Космос, която е последна в пътуването освен скали приличащи на космическа ракета, могат да се видят и образувания напомнящи на друг природен феномен намиращ се в opposite край на държавата – Белоградчишките скали. I’m sure you already know, че сталактитите са калцитни образувания, образувани от капеща вода по таваните на пещерите. Сталагмитите, пък са тези които стърчат от земята. А сталактон се казва, когато сталактитът и сталагмитът meet each other и се свържат. I bet, че не знаете, обаче че има Хеликтити – това са сталактити, които не висят отвесно от тавана, а стърчат в различни посоки. Виновни за магическтие им форми са въздушните течения, които движат капките вода и те не падат отвесно на пода. Съевата дупка е единствената пещера в България, в която има хеликтити. Аз лично Съевата дупка си я представих като Пещерата на Батман. Ако има място, на което маскирания vigilante може да събере всичките си бат-джаджи, това е точно Съевата дупка. Просто виждах капсулите с костюмите му наредени в Купена, а Батмобила, Batcycle и дори Batcopter-a паркирани в зала Хармана. И докато си представях къде бих разположил оръжейната зала и как ще инсталирам големия Бат-наблюдателен пулт, от който да следя за престъпноста в Готам, рязко усетих течението виновно за причиняването на хеликтитите. Усетих го през корема си. Както вече told you, той беше пълен до пръсване с вкусотиите от Български извор, а студеното течение изненадващо го накара да поиска да се освободи от тях. Докато успея да стигна до изхода на Batcave, направо ги съжалих горките сталактити на какви подли въздушни течения са подложени. От друга страна бяха very grateful, че все пак не съм милиардерът Брус Уейн и не ми се налага да тичам по хлъзгавите стъпала облечен с черно наметало, докато съм с разстройство. На слънчева светлина и по-топъл въздух ситуацията се успокои, но кризата определено не беше отминала. И тогава отново опрях до възпитаните лели и чичовци, които прибираха пари за билети пред входа. Те, любезно ме упътиха към тоалетната, която се оказа по едни стъпала downstairs, през шубраците, покрай едно дърво след няколко трапа. Тогава mate, попаднах на най-гнусното място в България. Seriously, тази тоалетна може да се сравнява само с онази в Малката Текила в Созпол или с влака за Мездра след мач между Левски и ЦСКА. Сещате ли се за онази сцена във Филма Trainspotting, където младият Оби-Уан Кеноби (тогава известен сaмо като Ewan McGregor) влезе в „The Worst toilet in Scotland”. Well, в сравнение с тоалетната на Съевата дупка, тази от легендарната сцена във филма изглежда като Royal Albert Hall. Миризмата от нея може да накара Човека-Пингвин Жената Котка и Жокера да се предадат едновременно на полицията в Готъм, а сталактитите вътре бяха … you know не бяха образувна от камък. Според мен, if you get печат, когато посещаваш amazing places като пещерата Съевата дупка, ако посетиш тоалетната там – трябва да ти махат поне по 3 печата. В този ред на мисли да ви споделя един Life hack,който съм научил при пребиваването ми в България. Винаги си носете салфетки! Никога не се знае дали ще ти се наложи да посетиш обществена тоалетна или пък ще те почерпят със суджук. Both of случаите салфетките ще са ти нужни. И за да не звършва историята ми с тоалетни приключения (макар че, започна с ядене, а това си circle of life) да ви споделя, че преди да се върнем на магистралата и да продължим пътуването си към Велико Търново, посетихме ферма за щрауси в Брестница. Щраусите са големи и страшни птици, които по никакъв начин не могат да предизвикат умиление. Разходката (срещу такса вход) сред оборите, в които живеят и визитата в импровизирания музей на щраусите по никакъв начин не са нещо, което да добавиш в своя Bucket list. Ценното нещо от това преживяване беше да видиш нежността и любовта, с която стопанката на фермата гушкаше тези иначе creepy птици. Love is everywhere! Дори във фермата за шрауси. Ако случайно сте enjoy от моите истории, можете да харесате страницата ми във Фейсбук:  ", "date": "2019.11.07", "title": "Британският бежанец: Пещерата на Батман и столицата на кюфтетата"}
{"url": "https://www.monitor.bg:443/bg/a/view/vyzpitatelkata-obvinena-v-tormoz-nad-dete-ne-sym-go-karala-da-mie-toaletni-180137", "text": "Помощник-възпитателката от пловдивската детска градина „Мир”, обвинена в това, че е принуждавала 5-годишно дете да мие тоалетни, отрече тези твърдения. Пред камерата на „Здравей, България” Стефка Табакова категорично заяви, че не е използвала подобни методи за наказание на момченцето, както твърдят неговите родители в жалба до отговорните институции. Днес родители на деца, посещаващи детското заведение, се събраха на демонстрация в подкрепа на Табакова. Те заявиха, че жената се грижи добре за децата им, а случая се използва с користни цели от назначената наскоро директорка. Целта й била да направи чистка на персонала, твърдят родителите. Според бащата на Любчо, възпитателката не му позволява и да яде следобедната закуска заедно с останалите деца от групата. И допълват, че преди около месец възпитателката на другата трета група напуснала принудително. „Никога не съм лишавала дете от храна”, категорична е Табакова. Тя споделя още, че в момента е в отпуск, след като била принудена от директорката да подаде молба за такъв. Шефката й дори отказала да покаже жалбата от родителите на Любчо. Вече тече и подписка в подкрепа на персонала на детската градина. Общината започна и цялостна проверка, резултатите от която ще бъдат обявени следващата седмица.", "date": "2019.11.07", "title": "Възпитателката, обвинена в тормоз над дете: Не съм го карала да мие тоалетни"}
{"url": "https://www.monitor.bg:443/bg/a/view/borisov-bylgarija-e-atraktivna-destinacija-za-investicii-tyrgovija-i-nadejden-partnior-s-byrzorastjasht-pazar-180136", "text": "„България е атрактивна дестинация за инвестиции, търговия и надежден партньор с бързорастящ пазар“. Това заяви министър-председателят Бойко Борисов по време на срещата си с Жан Аселборн, министър на външните работи и европейските въпроси, и министър на миграцията и убежището на Великото херцогство Люксембург. Това съобщиха от пресцентъра на Министерския съвет. Българският премиер и външният министър на Люксембург обсъдиха конструктивните двустранни отношения, основани на общи ценности, с партньорство в НАТО и ЕС, както и добрия потенциал за развитието им. Борисов и Аселборн изразиха желание за активизиране на политическия диалог на всички нива по въпроси от общ интерес за двете страни. Такъв пример са търговско-икономическите отношения с фокус сътрудничество в сферата на инвестициите, търговията и туризма. „България предлага добри възможности за стратегически инвестиции в инфраструктурата, енергетиката, транспорта, околната среда, телекомуникациите, аутсоурсинга, информационните технологии, както и във високопроизводителни сектори на икономиката, в технологични и индустриални паркове, в иновации“, посочи премиерът Бойко Борисов.", "date": "2019.11.07", "title": "Борисов: България е атрактивна дестинация за инвестиции и търговия"}
{"url": "https://www.monitor.bg:443/bg/a/view/ninova-represiite-na-vlastta-prodyljavat-i-sled-izborite-180141", "text": "Репресиите на властта продължават и след изборите. Това каза лидерът на БСП Корнелия Нинова по време на брифинг в Народното събрание.  Тя заяви, че имало репресии на техни кандидати в цялата страна. По думите й за няколко дни застъпници в Благоевград са получили предупреждение за уволнение от работа, а в Община Дупница техен служител на ВиК бил заплашен. Нинова посочи, че в Община Септември е уволнена учителка от детска градина, която е член на БСП и член на ОИК. Социалистката призова гражданите да подават сигнали при тях, като отбеляза, че те щели да ги защитят. \"Няма да ви оставим на тези репресии сами. Обръщам се към държавните служители, някои от които споделиха, че ги изпращат на измислени проверки, които нямат никакво основание. Не изпълнявайте такива заповеди, накрая ще си измият ръцете с вас\", подчерта Нинова. Тя изтъкна, че сигнализират европейските посланици и институции за начина на провеждане на избори у нас. Също така каза, че изпращат писма до Съвета на Европа и ОССЕ и, че изпращат въпроси към министри за всеки конкретен случай. Накрая направи заявка, че БСП ще продължи да изнася данни за случаи на репресии.", "date": "2019.11.07", "title": "Нинова: Репресиите на властта продължават и след изборите"}
{"url": "https://www.monitor.bg:443/bg/a/view/v-pirinsko-se-glasuvalo-i-sys-simpatichno-mastilo-180143", "text": "Само в една секция на първия тур в приключилите местни избори в гоцеделчевското село Копривлен са били пуснати 186 бели бюлетини при около 700 регистрирани гласоподаватели в цялото село. Подобни сигнали, че са гласували със знака X или V, но гласът им не е бил зачетен са подали хора от Хаджидимово и Абланица. „Гласът ни не е зачетен, защото химикалката, която беше поставена в тъмната стая, е нередовна. Малко след писането синьото мастило изчезва. Подадохме вече сигнал до ЦИК за касиране на изборите в нашето село“, каза пред журналисти Ангел Зайков, един от кандидатите за кмет на Копривлен. На същото мнение е и Катерина Влахова, която е била секретар на 11 СИК в селото: „Започвайки да броим гласовете в бюлетините установихме, че  десетки от последните бяха бели. Не вярваме толкова много хора да са се разходили до изборната секция, само за да пуснат празни бюлетини. Омерзени сме! В Копривлен хората са възпитани, образовани и активни“, каза Влахова. \"Симпатичното\" мастило е известно още от шпионските времена на Хитлер и Сталин. Минути след писането избледнява и за да се възстанови, трябва бюлетината да се затопли. Компетентните органи вероятно ще поставят на „гореща“ експертиза подозрителните бюлетини в Копривлен и другите две села в Неврокопско, за да преценят, дали трябва да бъде касиран вота на хората.   „Напълно е възможно това да се случи. Съдът има право да касира изборите, каза тази сутрин проф.Михаил Константинов по БТВ. Надявам се този случай да бъде разчепкан докрай. Празни бюлетини се броят за недействителни. Общият брой на недействителните гласове на  първи тур е 661 000. Това е 8,5%. Това не е европейска норма.", "date": "2019.11.07", "title": "В Пиринско се гласувало и със \"симпатично\" мастило"}
{"url": "https://www.monitor.bg:443/bg/a/view/6050-km-startovo-pokritie-na-tol-sistemata-180147", "text": "3 000 км втори клас пътища ще са платени участъци в бъдещата тол система. 796 км автомагистрали и 2322 км първи клас пътища ще са останалата част от стартовата покритие, за което превозвачите ще заплащат такси. Трети клас пътища изцяло са изключени от таксуването. Първоначалният обхват на електронната система за таксуване на база изминато разстояние беше обсъден днес от превозвачите и управляващите.  Това означава, че безплатни остават 14 000 км от цялата републиканска пътна мрежа, която е около 20 000 км. В момента за преминаването по нея товарните автомобили над 3,5 тона плащат е-винетка. Безплатни остават и 20 000 км общински пътища. Следващата седмица ще бъде публикувани за обществено обсъждане и бъдещите тарифи за превозните средства с обща техническа допустима максимална мода над 3,5 тона, след като бъдат дискутирани от работна група към консултативния съвет. обяви членът на Агенция \"Пътна инфраструктура\" проф. Олег Асенов.  В продължение на 30 дни всеки заинтересован ще може да отправи своите предложения по тарифите. В началото на декември, преди да изтече крайният срок за подаване на предложения, консултантът на АПИ – Световната банка, ще организира форум за електронната система за събиране на пътни такси. След обявяване на тарифите за обществено обсъждане ще започне и вторият тестови етап на тол системата – с бордови устройства в предоставени от транспортния бранш превозни средства. Първият етап от тестовия период обхвана издаването на маршрутни карти и тол калкулатора, чрез който по тестови тарифи превозвачите имат възможност да изчислят цената на традиционните си маршрути и да планират бюджетите си за 2020 г. Проф. Асенов посочи, че максималните тарифи няма да са по-високи от тестовите.  “Ще балансираме така тарифите и покритието на пътищата с тол, че отражението върху цените на стоките от първа необходимост да е минимално”, добави той. По думите на проф. Асенов за третокласните пътища няма да се плаща тол такса, а по тях минават доставчиците за вътрешния пазар. Механичното разглеждане на тарифите от точка А до точка Б, без мъдро реорганизиране на автопарка и логистичните сили, няма как да доведе до ефективност на транспортната услуга, коментира той. Стойността на продадените електронни винетки през 2019 г. вече е по-голяма от приходите от винетки за цялата 2018 г. До момента тази година постъпленията са 358,6 млн. лв.", "date": "2019.11.07", "title": "6050 км стартово покритие на тол системата (ОБНОВЕНА+КАРТА)"}
{"url": "https://www.monitor.bg:443/bg/a/view/zdravosloven-problem-e-naj-verojatnata-prichina-za-smyrtta-na-matrosa-vyv-varna-180140", "text": "Смъртта на матроса Спас Пенчев вероятно е настъпила в резултат на внезапно възникнал здравословен проблем. Причините ще бъдат окончателно изяснени и потвърдени след приключването на досъдебното производство. Инцидентът е станал докато мъжът бил на процедура по време на годишни медицински прегледи, на които е имало и симулация на водолазни спускания. В барокамерата заедно с матрос Спас Пенчев са се намирали общо 4-ма души. Останалите 3-ма матроси са в добро състояние. Именно те са сигнализирали за наличието на проблем. Присъстващият наблюдаващ лекар незабавно е оказал помощ на военнослужещия. Барокамерата във Варна е сертифицирана и за медицински изследвания, и за провеждането на тренировки на водолази от флота.  36-годишният матрос от Военноморските сили почина при извършване на медицински прегледи с имитационни водолазни спускания в барокамера. Матросът е починал във Военноморската болница, бил е от военно формирование 34 590-Бургас, на 36 години, на служба в Българската армия е от 2014 г., семеен с едно дете", "date": "2019.11.07", "title": "Здравословен проблем е най-вероятната причина за смъртта на матроса във Варна "}
{"url": "https://www.monitor.bg:443/bg/a/view/borisov-garantiraneto-na-vyrhovenstvoto-na-zakona-i-zanapred-shte-byde-prioritet-za-stranata-ni-180146", "text": "Държавата ни е изпълнила всички показатели и препоръки, които Европейската комисия е поставила като условия за отпадане на мониторинга. Това заяви премиерът Бойко Борисов, който се срещна с делегация на Венецианската комисия. В рамките на разговора Борисов отбеляза констатациите в последния доклад по Механизма за сътрудничество и оценка за България. Според министър-председателя постигнатия от България прогрес в тази сфера кореспондира на ангажиментите, които страната ни е поела, присъединявайки се съм Европейския съюз. Премиерът Борисов беше категоричен, че гарантирането на върховенството на закона и занапред ще бъде приоритет за страната ни. По отношение на предложените законодателни промени на Наказателно-процесуалния кодекс, министър-председателят Борисов изтъкна, че проектът е изготвен в изпълнение на препоръките на Механизма за сътрудничество и оценка на ЕС.", "date": "2019.11.07", "title": "Борисов: Гарантирането на върховенството на закона и занапред ще бъде приоритет за страната ни "}
{"url": "https://www.monitor.bg:443/bg/a/view/djejms-dijn-shte-igrae-v-nov-film-64-godini-sled-smyrtta-si-180139", "text": "64 години след смъртта си, филмовата легенда Джеймс Дийн се завръща на екрана благодарение на специални ефекти, които пресъздават образа му от стари кадри и фотографии. Дийн, който загина на едва 24-годишна възраст в автомобилна катастрофа през 1955 г., ще се появи посмъртно в екшън-драмата за Виетнамска война “Finding Jack”, съобщи Холивуд Рипортър. Продуцентската къща Magic City Films е получила правата да използва образа на Дийн от семейството му за екранна адаптация на романа на Гарет Крокър от 2008 г. Книгата разказва историята на американски военни кучета, които са били използвани и по-късно изоставени във Виетнам. Дийн ще „изиграе“ второстепенната роля на Роган. “Търсихме навсякъде перфектния герой, за да изобразим Роган, който има някои изключително сложни черти на характера. След месеци проби заложихме на Джеймс Дийн”, каза сърежисьорът Антон Ернст. Образът на Дийн ще бъде пресъздаден чрез компютърно генерирани изображения (CGI) с помощта на архивни кадри и снимки, докато друг актьор ще предостави своя глас. Но концепцията не беше посрещната с всеобщо одобрение, а звездата от „Капитан Америка“ Крис Еванс написа в Туитър: „Това е ужасно. Може би скоро ще можем да си намерим компютър, който да ни нарисува нов Пикасо“. Филмът, по който трябва да започнат снимки скоро, предстои да излезе следващия ноември. Производителите му се надяват, че технологията ще бъде използвана, за да върне други починали звезди на екран в нови роли Дийн става световноизвестна звезда през 50-те години на миналия век с ролите си в „Бунтовник без кауза“ и „На изток от Едем“, които го превръщат в икона.", "date": "2019.11.07", "title": "Джеймс Дийн ще “играе” в нов филм 64 години след смъртта си"}
{"url": "https://www.monitor.bg:443/bg/a/view/objaviha-dumata-na-2019-g-180129", "text": "Издателството Харпър Колинс, публикуващо тълковен речник на английския език, определи понятието climate strike (в превод: климатична стачка) за словосъчетание на 2019 година, предаде ПА. Тази година понятието е използвало 100 пъти по-често в сравнение с миналата година. Причина са набиращите популярност протести под наслова стачка за климата, вдъхновени от 16-годишната Грета Тунберг. Миналата година тя започна всеки петък да прави такава стачка, изразяваща се в напускане на учебните занятия, за да привлече вниманието върху нуждата от повече усилия в борбата с климатичните промени. Примерът й последваха ученици и студенти от много страни по света. На места в тези стачки за климата се включиха около 1 милион души, както беше в Италия през септември. В речника на Харпър Колинс са добавени и понятията influencer (инфлуенсър - човек, чието мнение има значение пред определена аудитория), hopepunk (хоуп-пънк - телевизионен жанр, целящ да поражда оптимизъм и позитивно мислене), deepfake (дийпфейк - методика на синтез на изображението, основаваща се на изкуствен интелект), non-binary (небинарен - хора с неутрален пол, тоест, които предпочитат да не се идентифицират нито като мъж, нито като жена) и rewilding (в превод буквално: повторно населяване с диви животни или екологична концепция за поетапно връщане на дивите животни на онези места, на които те са били напълно изтребени от хората).", "date": "2019.11.07", "title": "Обявиха думата на 2019 г."}
{"url": "https://www.monitor.bg:443/bg/a/view/top-5-na-naj-golemite-inati-v-zodiaka-180130", "text": "Всеки има в живота си поне по един приятел, с когото не може да се излезе на глава. Той е много инатлив и понякога говори без да мисли за последствията. Това обикновено са тип хора, които преследват мечтите си упорито и целеустремено. Имат много трудни характери и не всеки може да ги изтърпи. Вижте кои са топ 5 на най-големите инати сред зодиака. Те са много независими и нямат нужда от подкрепата на околните. За тях няма значение дали ще се изправят срещу всички и дали ще са сами в нещо, в което вярват. Понякога комуникацията с този зодиакален знак е много трудна, защото според тях, всички са под нивото им и общуват с много малко хора. Те рядко отстъпват, за това хората с тях правят компромиси постоянно, което понякога идва в повече на всеки техен приятел. Козирозите имат наистина труден характер, с който много малко хора биха могли да се справят. Може би дори не сте предполагали, че тази зодия ще попадне в класацията на най-инатливите зодии, но всъщност е точно така. Много е трудно да се задържи интереса им, особено когато говорим за връзки. Близнаците са много предпазливи, защото ги е страх да не бъдат наранени от някого. Заради това често се държат безразлично и дори понякога жестоко с хората, в които се съмняват. Първото впечатление, което правят е коренно различно от това, което са всъщност. Създават впечатление на разбрани хора, но искат винаги да се играе по техните правила. Рядко мислят за последствията. Могат да изрекат 10 обиди в 1 минута и да наранят някого без дори да целят нещо подобно. Те са безпардонни, импулсивни и понякога доста конфликтни. Мнението на хората не ги касае по никакъв начин, защото те винаги са прави, а останалите грешат. Имат много високи изисквания за хората около себе си и доста често си позволяват да критикуват. Овните са доста егоистични, но винаги намират начин да откупят вината си, с подаръци например. Те имат труден характер и много малко хора ги разбират Винаги знаят какво искат и го постигат, без да се съобразяват с никого. Те са много отмъстителни и жестоки с околните. Никога не биха отстъпили и смятат, че винаги са прави. За да контактувате спокойно с тях, трябва доста често да си затваряте очите и да правите компромиси. Те са много обсебващи към половинките си и почти винаги ги ограничават изключително много, заради ревността си. Скорпионите не обичат да правят компромиси. Те имат много голямо его и това често им пречи да поддържат здрави връзки и приятелства. Те са скандални и често влизат в конфликти. Държат се пренебрежително с околните, защото смятат, че са на върха. Външният им вид и държанието им често са предизвикателни и провокативни. Те са много свободолюбиви и за нищо на света не биха се съобразили с мнението на приятелите си. Винаги правят това, което са си наумили, колкото и грешно да е. Напълно невъзможно е да накарате човек с този зодиакален знак да ви послуша или да ви се подчини.", "date": "2019.11.07", "title": "Топ 5 на най-големите инати в зодиака"}
{"url": "https://www.monitor.bg:443/bg/a/view/vjatyr-dyjd-i-proletni-temperaturi-v-sledvashtite-dni-180132", "text": "По-хладен въздух от запад ще определя времето в следващите часове, но дневните температури ще се запазят над 20 градуса. Днес термометрите ще се колебаят между 14-15 градуса в крайния северозапад до 25-26 градуса в Централна и Източна България. Отново там и вятърът ще е по-осезаем – със скорост по северните склонове на планините до 50-60 км/ч. По-значителна облачност и слаби превалявания в рамките на деня и вечерта очакваме в най-западните райони, а през нощта и в петък – на повече места в западната половина на страната. В планините времето ще е по-динамично в западните райони на Стара планина, Витоша, Рила, Пирин и Западните Родопи, където облачността ще е по-значителна и ще има валежи. Вятърът по откритите била ще е силен, със скорост на поривите около 100 км/ч. Дневните температури в по високите места ще бъдат около 9-10 градуса, а в ниското – до към 15. Студеният атмосферен фронт западно от нас няма да свали дневните температури драстично и те ще останат около 20 градуса в следващите дни. С него обаче над страната ще превали слабо – в четвъртък вечерта и петък в Западна България, а в събота и неделя – и в изолирани райони на Южна България.", "date": "2019.11.07", "title": "Вятър, дъжд и пролетни температури в следващите дни"}
{"url": "https://www.monitor.bg:443/bg/a/view/ns-shte-zasedava-izvynredno-za-dyrjavnija-budjeta-180133", "text": "Народното събрание ще заседава извънредно за държавния бюджет на Република България за 2020 г. Това обяви зам.-председателят на Народното събрание Емил Христов. Също така на заседанието, което ще бъде във вторник 12 ноември от 13 часа, ще бъдат разгледани още Законопроект за бюджета на Националната здравноосигурителна каса и Законопроект за бюджета на държавното обществено осигуряване. ", "date": "2019.11.07", "title": "НС ще заседава извънредно за държавния бюджет"}
{"url": "https://www.monitor.bg:443/bg/a/view/golemite-v-opek-ne-iskat-novo-sykrashtavane-na-dobiva-na-petrol-180131", "text": "Най-големите производители в обединението ОПЕК+, което събира страните членки на петролния картел и техните съюзници, няма да настояват за нови намаления в добива на петрол по време на срещата си следващия месец. Това посочват делегати на държави в картела, цитирани от Bloomberg. По всяка вероятност страните от ОПЕК+ ще се придържат към техните настоящи квоти за производство, като ще се фокусират върху насърчаването на по-пълното им изпълнение, посочват източниците. Следващата среща на производителите, които отговарят за приблизително половината от глобалните доставки на петрол, ще се проведе на 5-6 декември във Виена. Картелът прогнозира недостиг на доставки през първата половина на следващата година, като цените на „черното злато“ вече са по-ниски от това, на което се надяваха повечето държави членки, за да балансират бюджетите си. Също така цената на петрола се очаква да се окаже под допълнителен натиск през 2020 г. на фона на бума в добива на шистов петрол в САЩ и бавното увеличение на търсенето в световен мащаб. Според някои анализи ОПЕК трябва да се насочи към ново съкращение на добива и още миналия месец се появиха сигнали, че организацията е готова да го направи. Саудитският енергиен министър принц Абдулазис бин Салман - представител на най-големия и най-влиятелен член на ОПЕК, заяви, че ще се бори срещу създаването на излишък на пазара. Според делегатите страните от ОПЕК+ все още не са започнали работа върху различни сценарии, с които да се очертае обхватът на едни евентуални по-дълбоки понижения на добива, които министрите да обсъдят на срещата си през декември. Тази седмица групата даде знак, че има все по-малка необходимост за приемане на нови мерки. Генералният секретар на картела Мохамед Баркиндо заяви, че прогнозите за 2020 г. са се „прояснили“ на фона на стабилизирането на икономическия растеж и разведряването на търговския фронт. Основна пречка пред постигането на нови споразумения е това, че някои страни все още не са изпълнили досегашните си квоти за свиване на производството от началото на годината. Тогава ОПЕК+ се съгласи да намали общо с 1,2 млн. барела дневно добива. Но оттогава Ирак и Нигерия увеличиха добива си, вместо да изпълнят обещаните съкращения. Друга трудност е осигуряването на подкрепа от съюзника на ОПЕК Русия, която вече призова за предпазливост относно по-задълбочена намеса. Енергийният министър Александър Новак заяви в сряда, че цена на петрола от 60 долара за барел говори за стабилен пазар и производителите ще продължат да наблюдават ситуацията и в началото на 2020 г. Русия вече превиши целта си за съкращения в продължение на няколко месеца тази година.", "date": "2019.11.07", "title": "Големите в ОПЕК+ не искат ново съкращаване на добива на петрол"}
{"url": "https://www.monitor.bg:443/bg/a/view/dogodina-airbnb-proverjava-vsichki-7-mln-imota-v-mrejata-si-180134", "text": "Компанията за отдаване на частни жилища под наем за кратки срокове Airbnb планира през следващата година да провери всички 7 милиона обекта, които са в списъците й, съобщава АП. Проверката цели да покаже дали имотите отговарят на основните стандарти за качество, дали снимките са точни, дали адресите и други детайли също са акуратни. Ще се проверява за чистота, сигурност и основно оборудване. Проверката ще приключи до 15 декември 2020 г. Считано от 15 декември на настоящата година платформата ще преориентира резервацията на клиентите към нов обект или ще им връща парите, ако даден имот не отговаря на стандартите й. До 31 декември платформата ще задейства 24-часова гореща линия в САЩ, на която гости, съседи и други лица могат да съобщават за проблем. Такава гореща линия ще бъде задействана глобално догодина. Считано от 15 декември платформата освен това ще разшири проверките на обекти, за които нейната електронна система подаде сигнал, че има нещо подозрително при резервирането. Така например ще се поверяват резервациите за една нощ в големи жилища, за да се предотвратят неразрешените партита. В България през платформата се предлагат около 10 500 имота, съобщи за „Монитор” Борис Павлов от „Флат мениджър”. „Към 3000 са в София. Около 2000 са в Бургас, Слънчев бряг и района на Южното Черноморие. Това са основно ваканционни имоти, което означава, че се дават за краткотрайно наемане само през лятото. Във Варна са около 1500, в Пловдив са към 1200-1300. Останалите са разпределени между по-малките градове и курорти в страната”, уточни той. По думите му, най-често у нас се предлагат двустайни за от двама до четирима души, като делът на този тип имоти от общата бройка е над половината. Към 15-20% се падат на студията и едностайните апартаменти. След тях се нареждат жилищата с 2 спални и по-големите.", "date": "2019.11.07", "title": "Догодина Airbnb проверява всички 7 млн. имота в мрежата си  (ОБНОВЕНА)"}
{"url": "https://www.monitor.bg:443/bg/a/view/sys-150-mln-lv-sa-podpomognati-predpriemachi-za-godina-180152", "text": "Само за последната календарна година Министерството на икономиката е осигурило близо 150 млн. лв. за предприемачи, чрез различни схеми за финансово подпомагане. Това обяви заместник-министърът на икономиката Лилия Иванова, която откри форум „Европейски ден на предприемача 2019 - „Предприемачеството - от малките стъпки до големия успех“. Иванова посочи, че през тази година по ОП „Иновации и конкурентоспособност“ /ОПИК/ е приключила процедура „Насърчаване на предприемачеството“,  по която  353  новосъздадени предприятия ще получат финансова подкрепа в размер на близо 67 млн. лв.  По думите й  чрез инструментите за финансов инженеринг на Фонд на фондовете, по които публичните средства се предоставят също по ОПИК, са предвидени три Фонда за ускоряване и начално финансиране. „До този момент Фондът на фондовете е създал два такива инструмента, които активно работят и набират проектни предложения за подкрепа на стартъпи. Това са Фондът на финансовия посредник  „Невек Мениджмънт“, с публични средства от близо 40 млн.лв. и „Иновейшън Акселерейтър България“ със средства от  около 30 млн. лв.“, допълни тя. Зам.-министър Иванова подчерта, че Стартъп икономиката е раздвижила много области, особено в технологичната индустрия, а приоритетни сектори, в които българските стартъпи показват потенциал са: биотехнологии, изкуствен интелект, умни градове, виртуална и добавена реалност, роботика, електромобили и автономни автомобили; дронове, 3D принтиране и дигитализацията. Лилия Иванова изтъкна, че Министерството на икономиката и неговият експертен потенциал  са  водеща институция, която изпълнява Иновационната стратегия за интелигентна специализация /ИСИС/, чрез която се подкрепят  предприемачеството и  иновациите. Икономическият заместник-министър каза още, че усилията на министерството са насочени към  осигуряване на благоприятни условия, при които всеки да има възможността да реализира потенциала си и да превърне идеите си в работещ бизнес. „Именно редприемаческата енергия, креативност и мотивация задвижват производството и продажбата на нови продукти и услуги, а предприемачите представляват незаменим ресурс за творчески идеи и решителност“, завърши тя.", "date": "2019.11.07", "title": "Със 150 млн. лв. са подпомогнати предприемачи за година"}
{"url": "https://www.monitor.bg:443/bg/a/view/4-5-namaljaha-tovarnite-avioprevozi-prez-septemvri-180128", "text": "Товарните авиопревози през септември отчитат спад 4,5% на годишна база, пише в съобщение на Международната асоциация за въздушен транспорт (IATA). Негативно отражение на авиационния карго трафика оказва ескалацията на търговските войни, геополитическите рискове в някои райони на света и намаляването на новите експортни поръчки. Според данните на IATA най-голям спад на товарните полети от 8% е отчетен в страните от Близкия Изток. В Азиатско-Тихоокеанския район намалението на карго превозите със самолети е 4,9%, в Северна Америка - с 4,2%, в Европа - с 3,3%. Спадът на товарния авиобизнес в държавите от Латинска Америка обаче е едва 0,2%. Повишение е отчетено единствено в Африка и то е с 2,2%.", "date": "2019.11.07", "title": "С 4,5% намаляха товарните авиопревози през септември"}
{"url": "https://www.monitor.bg:443/bg/a/view/djon-byrkou-nareche-brekzit-naj-goljamata-greshka-ot-vtorata-svetovna-vojna-nasam-180126", "text": "Бившият председател на Камарата на общините на британския парламент Джон Бъркоу определи Брекзит като най-голямата грешка на Великобритания след Втората световна война. „Ако трябва да съм честен, не мисля, че това помага на Великобритания. Брекзит е най-голямата грешка на тази страна след (Втората световна) война. По-добре да сме част от ЕС“, заяви той в изявление пред Foreign Press Association. Той освен това добави, че според него излизането от ЕС ще отнеме твърде дълго време, без значение дали сделката за Брекзит бъде успешно гласувана от парламента. По-рано Бъркоу напусна поста си, след като прекара десетилетие като говорител на Камарата на общините. За негов наследник беше назначен Линдзи Хойл.", "date": "2019.11.07", "title": "Джон Бъркоу нарече Брекзит „най-голямата грешка от Втората световна война насам“"}
{"url": "https://www.monitor.bg:443/bg/a/view/tavanyt-na-londonski-teatyr-ruhna-i-naloji-evakuacija-na-nad-1000-dushi-180127", "text": "Част от тавана на лондонския театър \"Пикадили\" рухна по време на представление, предадоха световните агенции. Няколко души пострадаха леко, а театърът беше евакуиран. По време на инцидента в сградата е имало 1100 души. Паднала е част от мазилката на тавана, в момент, в който се е играела пиеса на Артър Милър \"Смъртта на търговския пътник\". Някои от хората в театъра разказват, че преди да рухне частично таванът, са чули нарастващ шум от течаща вода. Театър \"Пикадили\" е построен преди 91 години.", "date": "2019.11.07", "title": "Таванът на лондонски театър рухна и наложи евакуация на над 1000 души"}
{"url": "https://www.monitor.bg:443/bg/a/view/flij-ot-red-hot-chili-peppers-izdade-memoari-180142", "text": "Още от първата глава на автобиографията си Acid For The Cildren, Майкъл Балзари, известен като Флий, изяснява, че няма да разказва история за рок слава. „Това, че си известен не означава нищо“, заявява той. Вместо това книгата е разказ за преживяното хаотично детство и младежките му години, пълни със забавление, опасност, злополуки и хаос. За изненада на феновете, групата, която го превърна в мегазвезда – Red Hot Chili Peppers – се появява едва на последните страници от книгата. “Мислех, че ако напиша книга за Chili Peppers, това ще е като изневяра.“, каза легендарният басист пред BBC. “Но ако бих могъл да напиша книга за детството си, която би могла да съществува сама по себе си, без групата, тогава си заслужаваше да напиша книга. Това беше предизвикателството, което си поставих”, допълва Флий. Резултатът е Acid For The Children – трогателен и често забавен поглед към неговите детски и младежки години; от останките от първия брак на родителите му и от експлозивния нрав на доведения му баща; до годините, в които е прекарал в пушене на трева, прескачайки училищни огради и прониквайки в плувни басейни. „Потърсих любовта в лицата на хората, които виждах на улицата“, пише той. За хората, които познават сценичното му поведение – изпънатите лакти и клатещата се лудо глава над бас китарата – деликатността на писането му може да дойде като изненада. Но Флий се оказва чувствителен и нежен, с голямо сърце – подхвърлян от житейските течения и винаги държащ главата си “над водата”. Разказът на Флий завършва през 1983 – годината, в която Red Hot Chili Peppers излизат на сцена за първи път. Групата печели седем престижни музикални награди “Грами”. Албумите й са обиколили света в повече от 80 милиона екземпляра. През 2012 г. „Лютите чушки“ влязоха в Залата на славата на рокендрола.", "date": "2019.11.07", "title": "Флий от Red Hot Chili Peppers издаде мемоари"}
{"url": "https://www.monitor.bg:443/bg/a/view/353-bronirani-koli-fuchat-po-pytishtata-v-stranata-temata-180113", "text": "Едва 353 са пътните превозни средства с обозначението с SB – бронирано МПС в кода на каросерията от общо близо 3 милиона регистрирани леки и специални автомобили. Това обаче не включва обикновените автомобили, които са преминали през модификации, осигуряваща сигурността на шофьора и пътниците. Макар да не е трудно да се намери подобна услуга за защита на автомобила, тя е рядко търсена, споделят експерти. Най-често те се използват от публични личности – дипломати, артисти или бизнесмени, както и от шофьори, пренасящи ценни стоки или големи суми пари. Голяма част от специалните превозни средства са с високи нива на защита – автомобилите на Държавна агенция „Национална сигурност“, Народното събрание, Националната служба за охрана, както и на Главна дирекция „Охрана“. Дългогодишният автомонтьор Христо Василев разказа пред „Монитор“, че които са подходящи за градски условия. От 1 до 5 издържа на нападение или стрелба, от 5 до 9 предпазва от 9-милиметрово оръжие, а 10 предпазва и от стрелба със снайпер, като за тази цел се увеличава многократно дебелината на стъклата и те достигат до 28 мм. От 10-о до 14-о ниво на защита представлява военна бронировка и при нея модификациите са видими. Според специалиста няма кола, която да не може да бъде бронирана, стига тя да има мощен двигател. При монтирането на защитата се сменя и окачването на автомобила, както и амортисьорите и спирачките, тъй като той става двойно по-тежък. Въпреки сигурността, която бронираният автомобил осигурява, той не е удобство, към което прибягва всеки. Оказва се, че това е доста скъпо удоволствие. Справка в сайт за нови и употребявани автомобили показва, че Новите защитени коли пък могат да надхвърлят 800 хил. лева. За различните модификации, предлагани от сервизите, не се посочва конкретна цена. Специалистите твърдят, че има прекалено много фактори, от които зависи крайната сума, която клиентът трябва да заплати. За бронирането има значение моделът на автомобила, неговите параметри и материалите, които се използват при изработването на защитата. Те Български фирми предлагат бронирани возила под наем за тези, които искат да са защитени при конкретни поводи. Въпреки това техни служители обясняват, че хората рядко прибягват към наемане на подобен автомобил поради високите нива на защита, които притежават, а по-скоро се изкушават от луксозния им външен вид. Цените им достигат до 135 €/час и са предпочитани при поводи като балове и сватби, споделя служител на фирма за коли под наем.", "date": "2019.11.07", "title": "353 бронирани коли фучат по пътищата в страната (ТЕМАТА)"}
{"url": "https://www.monitor.bg:443/bg/a/view/priemnata-grija-minava-na-dyrjavna-izdryjka-ot-2021-g-180119", "text": "След 2021 г. проектите, финансиращи приемната грижа, приключват и издръжката на тази услуга ще бъде поета от държавния бюджет. Това заяви зам.-министър Русинова на конференция, посветена на деинстутиционализацията на децата в България. Първоначално от европейските структурни фондове са заделени 260 милиона евро, с които се изгражда социална инфраструктура и се създават нови социални услуги, които са алтернатива на старите институции за деца. След приключването на това финансиране ще започне субсидиране от държавата. За периода от 2010 г. до 2019 г., държавният бюджет е заделил над 450 милиона евро за издръжка на създадените нови услуги. Те са над 620 и заменят старите 137 социални домове за деца. „Ние дадохме различен шанс за живот на 7600 деца, за 10 години съзададохме услуги, малки семейни къщички от резидентен тип, тези къщи са в жилищен квартал и помагат за социализацията, защото са там сред обществото, а не са изолирани“, каза още Русинова. Ангажиментът за затваряне на всички институции за деца е почти изпълнен, остават още 21 дома, които скоро ще приключат, а децата и младежите ще бъдат настанени в приемни семейства и специализирани центрове. „От 7587 деца в институции за последните 10 години, в момента се отглеждат 495 деца и младежи, което на практика означава, че 94 % от всички институции са закрити“, каза още зам.-министърът. В момента се предлагат 324 социални услуги за деца и семейства от нов тип с капацитет над 10 000 места “Този тип социална реформа е пример за най-успешен модел на промяна в правилната посока”, заяви и вицепремиерът Томислав Дончев. Според него това определено е успех, но предстои още работа в посока социализация и осигуряване на успеваемост на младежите. „Общата политика между здравното, социалното и образователното министерство са в посока за цялостната грижа към всички деца в неравностойно положение. Реформата, която предстои тепърва в социалната сфера, е Законът за социалните услуги, това е реформа, която трябва да отстояваме всички заедно, защото днес (вчера б.р.) има предложение в парламента този закон да бъде отменен“, заяви още Зорница Русинова. 1735 майки са получили подкрепа да не изоставят децата си, а 190 са случаите на деца върнати в биологичното си семейство, заявиха от сдружение „Надежда и домове за децата”. Подрепата за децата и техните семейства е приложена в над 15 града и се изразява в грижа за най-малките - предоставяне на храна, лекарства и консумативи. Фондация „Лумос” пък е работила по 850 случая на превенция и интеграция на деца с множествени увреждания, разговаряно е и с родителите на близо 1400 деца, настанени в домове за деца с увреждания. Приоритет на фондацията е осигуряването на приемна грижа за деца с тежки психически и физически увреждания. У нас тя работи съвместно с държавата в най-уязвимите и маргинални общности. “Работата там е много трудна и специфична, тази част от обществото е затворена, и контактът и доверието отнемат много време”, заяви за „Монитор” директорът на “Конкордия България” – Стела Гачевска.", "date": "2019.11.07", "title": "Приемната грижа минава на държавна издръжка от 2021 г."}
{"url": "https://www.monitor.bg:443/bg/a/view/blizo-500-000-dushi-s-uvrejdanija-sa-poluchili-podkrepa-180124", "text": "Близо 500 000 души с увреждания са получили подкрепа със средства от държавния бюджет през 2018 г. За добавки за социална интеграция през същата година са били платени 151 568 051 лв. Това се посочва в Доклада за изпълнението на Националната стратегия за хората с увреждания в периода 2016-2018 г., който беше одобрен от правителството. Документът отразява постигнатите резултатите в изпълнението на държавната политика за хората с увреждания по посочените в националната стратегия ключови приоритети до 2020 г. Те са свързани с осигуряване на достъп до среда за живеене, качествено образование и здравни услуги, заетост, възможности за спорт, отдих, туризъм и участие в културния живот. Акцентът в доклада е поставен върху изпълнението на Закона за интеграция на хората с увреждания, който регламентира институционалната рамка, стратегическите и оперативни документи за управление на политиката за интеграция на хората с увреждания и върху реализираните дейности по приоритета „Хората с увреждания - пълноправни членове на обществото“ по време на Българското председателство на Съвета на Европейския съюз. Докладът отчита също дейността на Националния съвет за интеграция на хората с увреждания към Министерския съвет, който е консултативен орган при осъществяване на политиката за хора с увреждания, както и на сътрудничество и координация между централните и териториалните органи на изпълнителната власт и структурите на гражданското общество.", "date": "2019.11.07", "title": "Близо 500 000 души с увреждания са получили подкрепа"}
{"url": "https://www.monitor.bg:443/bg/a/view/horyt-na-vanja-moneva-zapisa-za-saundtraka-kym-serial-na-hbo-180108", "text": " засега разполага само с премиерен епизод, но фен базата му набъбва с всеки изминал час. Оказа се, че в продукцията на НВО и ВВС има българска следа. Диригентът Ваня Монева и нейният хор се разписват с участие в саундтрака, който също вече трупа суперлативи в социалните мрежи. Музикалната тема на поредицата съдържа 19 песни, включени в албума Тhe Musical Anthology of His Dark Materials („Музикалната антология на „Тъмните му материи“). По време на работата по саундтрака хорът на Ваня Монева не знае в коя тема точно се включва, но получава насоки кога музиката трябва да е по-мистериозна, кога трябва да звучи по-зловещо или радостно и т. н. Още докато записвахме и бяхме в директна връзка онлайн с композитора. Бяха много доволни от това, което се случва и от допълненията, които предложихме“, разказа пред „Монитор“ майката на поп-звездата Мария Илиева. По музикалната тема на сериала работят още композиторът и носител на „Грами“ Лорн Балф, певицата Кейти Тънстал, барабанистът на Red Hot Chilli Peppers Чад Смит, челистката Тина Гуо, цигуларката Линдзи Стърлинг и други. „От самото начало аз и останалите от музикалния екип знаехме, че искаме някакъв хибрид. Исках, когато слушат музиката, хората да не знаят реално ли е или не, дали са в миналото или в настоящето. Друг важен елемент, който се опитахме да вмъкнем, е винаги темата да съответства на дадения герой.“, заяви Балф, познат още с работата си по „Черния рицар“, „Железният човек“, „Мадагаскар“, „Западен свят“ и още куп телевизионни и кинохитове. „Престижно е да записваме за такъв сериал. Участваме в големи продукции, които явно разбират стойността на нашето пеене, на нашите гласове“, сподели ни още Ваня Монева, чийто хор работи и по музиката на „Соло: История от Междузвездни войни\" Припомняме, че „Тъмните му материи“ е адаптация на едноименната трилогия на Филип Пулман. Сюжетът се разгръща във вълшебен свят, в който всеки човек си има свой демон (животинче, което е неотлъчно до него) и се върти около приключението на смелата Лайра. Сред главните попълнения в каста са Дафни Кийн, Рут Уилсън, Джеймс Макавой, Лин-Мануел Миранда и други. Междувременно Монева и нейният хор се готвят за големия си концерт на 14 декември, който е в рамките на Новогодишния фестивал на НДК. Тогава те ще честват 25 години от създаването на формацията и ще посрещнат на сцената специални гости. Освен това хорът е поканен да участва в постановки на Народния театър и дебютът им там ще е на 23 ноември.", "date": "2019.11.07", "title": "Хорът на Ваня Монева в саундтрак към сериал на HBO"}
{"url": "https://www.monitor.bg:443/bg/a/view/prof-mihail-konstantinov-vidjahme-che-preferenciite-ne-rabotjat-pri-golemi-izbori-180106", "text": "Интересно ми ще е да проследя съдебната сага по искането за касиране на вота, казва в интервю за \"Монитор\" експертът по избори - Не може да има идеална организация при тези най-сложни в техническо, а и в политическо отношение избори. Така че не трябва да даваме абсолютни оценки, а да сравняваме с това, което сме имали на предишни избори от този тип. Тази година изборите бяха организирани много по-добре в сравнение с тези през 2015 година. Последните ще се запомнят с нечувания екшън в зала „Арена Армеец“, който започна в нощта на изборите в неделя, а приключи (за тези от участниците, които оцеляха!) чак в сряда. Сега всичко в тази зала завърши съвсем прилично, още в понеделник по обяд. През 2015 година всяка софийска секционна комисия беше връщана средно по 6 пъти (а една цели 45 пъти), за да си оправи контролите в протоколите. Сега тези комисии ги връщахме средно по 2 пъти, че и по-рядко. А в големите общини в страната обработката на резултатите в общинските изборни комисии приключи почти веднага след пристигането на последната секционна комисия. За малките общини да не говорим. Всички секционни и общински комисии, с много малки изключения, бяха добре обучени и си свършиха много добре работата, а колегите от „Информационно обслужване“, които обработиха резултатите, се справиха перфектно. Работата на Централната избирателна комисия също беше на отлично ниво. Неприятно беше напрежението, което възникна между ЦИК и общинската комисия на Столична община по отделни въпроси, но то не нанесе особени щети на работата. Следва да се обсъди и въпросът за допълнително опростяване на секционните протоколи за изборите за общински съветници (където имаше най-много недействителни гласове), а и за кметове. - Големи политически изненади нямаше. Като цяло ГЕРБ запази доминиращата си роля в местната власт с голямо предимство при общинските кметове (включително в петте най-големи общини на България), с две трети общо от районните кметове в София, Пловдив и Варна, с повече от една трета от всички общински съветници. Формално ГЕРБ управлява в над 85 на сто от България като население и икономика. Разбира се, местната власт трябва да се упражнява не силово, а по възможност с максимално съгласие от страна на всички политически сили и в интерес на хората и на природата на България. Дано ГЕРБ са го научили този урок, от който ще зависи политическото им бъдеще. БСП също отбелязаха успех с четирима „големи“ общински кметове и с увеличен брой общински съветници. Разбира се, това представяне е успех само на фона на трагичното им представяне на местните избори през 2015 година, когато бяха забили в дъното. ДПС запази влиянието си в местната власт, а градската десница с една трета от районните кметове в София даде доказателство за съществуването си и сериозна заявка за участие в парламентарните избори през месец март 2021 година. Тази впрочем ще бъде една истинска изборна година с парламентарни и президентски избори. Интересен феномен на миналите избори е новопоявилата се градска левица в лицето на хората около проекта „Спаси София“. Ако на тези избори те бяха участвали с партия или коалиция за общински съветници в София, щяха да имат 8 съветници вместо 1 и в частност щяха да „отнемат“ 3 мандата от ГЕРБ, 2 от ВМРО и 1 от „Атака“. Така управляващите щяха да имат максимум 27 съветници (вместо сегашните 33) в София, което щеше значително да им усложни живота. Друг интересен феномен не само в България, но и в целия демократичен свят е нещо, което бих определил като появата на „младите и мобилните“. Това са симпатични млади хора без идеологически и исторически предразсъдъци, обичащи природата и светкавично организиращи се в подкрепа на всякакви каузи. Всички знаем, че в младите е бъдещето. А те самите все повече разбират, че в тях е и силата. Дори когато се определят като либерали (ако изобщо се определят като нещо), те всъщност са много сериозна заплаха за либерално-олигархичния модел на част от съвременния свят. Защото силата значи власт и тук е неизбежен сблъсъкът между тези хора и банкстерите (условно казано), които няма да отстъпят без бой контрола над света. Дано този конфликт да е сравнително мирен. Макар че едва ли. - Да започнем с тази прословута разлика от 100 хиляди имена в София и 20 хиляди в Плевен. В София на първи тур първоначално бяха обявени 1 милион и 160 хиляди избиратели в списъците при пресмятане на избирателната активност, които впоследствие „спаднаха“ на реалните 1 милион и 60 хиляди. Това, разбира се, не са избиратели в буквалния смисъл, а брой на имена в избирателните списъци. И те нямат никакво отношение към изборния резултат, освен че са крайно неприятни и подриват доверието в него. Тук тези „фантоми“ изиграха класическата роля на лъжицата с катран в бурето с мед. Откъде впрочем се появиха тези имена? На местни избори се гласува с изискване за уседналост, поради което в списъците има 6 милиона и 200 хиляди имена в цялата страна. На парламентарни и президентски избори такава уседналост няма и там в списъците има 6 милиона и 800 хиляди имена, колкото са българите над 18-годишна възраст по цялото земно кълбо. За София в частност списъците за местни избори съдържат 100 хиляди имена по-малко в сравнение с останалите избори. И когато ЦИК поискала от общинската администрация да им каже колко на брой са избирателите, те им дали броя за парламентарни избори, т.е. с едни грешни 100 хиляди в повече. Ми да си намерят там кой е сбъркал и да си го наказват. Или да му простят. И сега нещо за недействителните гласове. Които са неприятно много, а именно 8,5%. Това обаче няма нищо общо с бомбастичните и абсолютно грешни оценки от 25%, с които някои политици с лоша математическа подготовка се изцепиха по медиите. Недействителните гласове са 661 хиляди за всичките четири вида избори, а гласовете общо за тези избори са над 7 милиона и 700 хиляди. Отношението на тези две числа дава упоменатите 8,5% недействителни гласове. Интересно обаче е друго. Недействителните гласове за общински съветници са 15% (от всички гласове за съветници), а недействителните гласове за всички кметски избори са малко над 4%, което е в европейските норми. Как така едни и същи избиратели произвеждат абсурдните 15% недействителни гласове за съветници - и допустимите 4% за кметове? Има хипотеза, че за това са виновни преференциите, които избирателите не използват правилно Действително, през 2015 година, когато се въвеждат преференциите, делът на недействителните гласове за съветници скача на 14%. А само четири години преди това, когато няма преференции (през 2011 година), те са само 6%. Има и друга хипотеза, а именно, че някои избиратели не се интересуват от изборите за общински съветници и пускат съответно празна бюлетина. Или пък бюлетина, на която има странни преференции или са написани разни мнения за лелите на политиците. Моето предложение е с решение на ЦИК или ОИК, или на съда да се отворят чувалите с бюлетини в секциите, където процентът на недействителните гласове за съветници е особено висок, примерно над 20%. И дано така разкрием причините за този неприятен факт, чрез който над 450 хиляди избиратели направиха гласа си недействителен. Разбира се, рекорд за недействителни гласове за общински съветници се постави през 1999 година. Тогава те бяха достойните за „Гинес“ 33%. Но това е друга история за плашене на електората. - Всяка нестандартна ситуация предизвиква съмнения у хората и руши доверието в изборния процес, а това безспорно е много лошо. Глупавата грешка с иначе съвсем безвредната и несъществуваща разлика от 100 хиляди имена в списъците в София между двата тура предизвика ураган в социалките и беше неочакван подарък за хората, които недобросъвестно атакуваха изборния процес. И които са доволни от резултатите в общините, в които печелят, и са крайно възмутени от резултатите в общините, в които губят. Типичен двоен аршин, характерен впрочем и за други заслепени от лични чувства политици. - Република България е призната свободна и правова държава и всеки има право да иска каквото и да е в рамките на закона. Следователно и ИК, издигнал упоменатата кандидатка, има право да иска най-различни неща. В частност и касиране на вота в София. Искам обаче да напомня каква е съдебната практика в България по този въпрос. Избор за определен орган на властта, или избор в отделен район или секция поради дадено нарушение, се касира, ако първо нарушението се докаже, и второ, ако то е от естество да промени изборния резултат. На мен ще ми е много интересно да проследя съдебната сага по това искане. Ако, разбира се, то бъде отправено по надлежния ред. А иначе в новата история на демократична България има един-единствен касиран депутатски мандат за общо 9 парламентарни избора от 1991 до 2017 година, както и касирани кметски избори в някои малки населени места. Преференциите вече са познат механизъм при гласуването и няма да е правилно те да се отменят. Изобщо не трябва да се отменят вече делегирани права и това опитните политици го знаят. А неопитните го научават по трудния начин. Това впрочем наскоро беше убедително демонстрирано и в парламента. Същевременно е факт, че преференциите практически не работят при „големи“ избори. На четири европейски избори досега имаме общо само две ефективни размествания на листи: едно в листата на Реформаторския блок през 2014 година и едно в листата на ВМРО тази година (преместването на г-н Станишев от пето на второ място на последните европейски избори не го броим, защото то всъщност не промени списъка с избраните кандидати на БСП). На последните местни избори в София няма разместени кандидати за общински съветници поради преференции, макар че тук листите са дълги до 61 имена. Размествания има (около 900 всичко на последните местни избори) в по-малки общини, където се наблюдава кланова структура на вота. Някои от тези размествания са ефективни, но други са привидни като при разместването в евролистата на БСП. - Не, но трябва да се преосмислят преференциалните прагове, както и прекомерната защита на водача на листата при парламентарни и местни избори. - Имаше сериозен опит за обсъждане на идеи и нови практики в полза на общините от страна на много от кандидатите за кметове. Имаше за съжаление и кандидати, които бяха слабо подготвени и не успяха да предложат нещо особено. Добре е във всяка община добрите предизборни идеи и планове да се разгледат отново, да се обобщят и да започнат да се изпълняват. - За мен това квадратче е глупаво. То е остатък от времето, когато в Изборния кодекс се записа, че гласуването е задължително и се предвидиха санкции, макар и символични, за неизпълнение на това задължение. После Конституционният съд отмени санкциите, но остана кухият текст, че гласуването е задължително. Не можеш да задължиш някого ей така да върши нещо, без санкция при неизпълнение на задължението. Това квадратче може да доведе и до пълен блокаж на изборния процес в някои случи според текстовете, които глупаво стоят в Кодекса. Но това е друга тема, с математически привкус, и е по-добре да не я зачекваме, за да не доскучаем съвсем на читателя. А иначе изборите приключиха и е време да се връщаме на работа. Ако няма извънредна ситуация, следващата година ще е безизборна и няма да се занимаваме с простотии. Или поне не с тези. Проф. Михаил Константинов е роден на 5 март 1948 г. в София През 1986 г. става доктор по математика в Института по математика и механика към БАН Автор на близо 600 научни труда, включително десетки книги Заместник-ректор на УАСГ от 1999 до 2003 г. Член на централните избирателни комисии (ЦИК) за парламентарни, европейски, президентски и местни избори от 1991 до 2011 г. Заместник-председател на ЦИК за парламентарни, европейски и местни избори от 2003 до 2009 г.", "date": "2019.11.07", "title": "Проф. Михаил Константинов: Видяхме, че преференциите не работят при „големи“ избори"}
{"url": "https://www.monitor.bg:443/bg/a/view/hiljadi-poleti-otmeneni-zaradi-stachka-v-lufthanza-180123", "text": "Двудневна стачка на кабинния персонал на германската авиокомпания Луфтханза започна днес, като се очаква да бъдат засегнати 1300 полета и 180 000 пътници, предаде ДПА. За днес са отменени 700 от планираните 3000 полета, а за утре 600 полета ще бъдат анулирани. Стачката е организирана от синдиката на кабинния персонал УФО (UFO) и е част от спор за заплатите и правния статут на синдиката, посочва Асошиейтед прес. Луфтханза изготвя алтернативно разписание и пътниците ще могат да намерят информация за полета си на сайта на превозвача. Предлагат се и опции за безплатно презервиране за друг полет, допълва ДПА. Вчера Франкфуртски съд отхвърли опита на компанията да блокира стачката. Луфтханза обяви, че ще обжалва. Повечето от полетите на Луфтханза, потеглящи от Германия са анулирани, включително много междуконтинентални връзки от Франкфурт и Мюнхен. Компаниите Суис, Остриън, Бръсълс еърлайнс и Еделвайс няма да бъдат засегнати, въпреки че са притежавани от Луфтханза. Може да бъде засегнат нискотарифният превозвач Юроуингс, който е филиал на Луфтханза.", "date": "2019.11.07", "title": "Хиляди полети отменени заради стачка в \"Луфтханза\""}
{"url": "https://www.monitor.bg:443/bg/a/view/stefan-danailov-s-goljama-metastaza-v-belija-drob-180125", "text": "Жизнените показатели на Стефан Данаилов леко са се подобрили и лекарите са го изключили от апаратното дишане, за да продължат лечението. Той е в съзнание и говори. Свижданията с актьора обаче са силно ограничени, за да се избегне риск от инфекции за отслабения му организъм. Племенницата му Росица Обрешкова се е видяла само за 5 минути с него и сподели за \"Монитор\", че според нея няма развитие нито в посока подобрение, нито в посока влошаване. Рехабилитационните процедури и масажи не спират, за да не получи големият актьор рани от залежаване и да не се обездвижат ставите му. Актрисата Ирен Кривошиева пък нито потвърди, нито отрече да го е посетила. \"Напишете добро и добро ще се случи\", прибави своето пожелание тя към добрата енергия на почитателите му. Голяма метастаза в лимфен възел в областта на белия дроб е причината за тежкото състояние на Стефан Данаилов, който се бори за живота си в реанимацията на Военномедицинска академия. Дихателната недостатъчност, заради която се е наложило да му бъде направена трахеотомия и да бъде поставен на апаратно дишане, затруднява и сърдечната и бъбречната дейност на актьора. Метастазата е открита още при приемането на 76-годишния Стефан Данаилов във ВМА. През 2013 г. Мастера бе диагностициран с Неходжкинов лимфом - заболяване, при което злокачествените клетки се образуват в лимфната система. Тогава засегнатият лимфен възел е в коремната област, но въпреки лечението сега медиците са открили голямо образувание в областта на белия дроб. Посещенията при актьора са строго забранени, защото имунната му система практически не функционира. Лекарите отказват да предоставят информация освен на най-близките му - племенницата му Росица Обрешкова и доведения му син Росен Цанков.", "date": "2019.11.07", "title": "Стефан Данаилов вече е контактен, диша без апарат (ОБНОВЕНА)"}
