{"url": "http://www.monitor.bg/a/view/5014-%D0%9D%D0%B0%D0%B4-4250-%D0%B4%D0%B5%D1%86%D0%B0-%D1%87%D0%B0%D0%BA%D0%B0%D1%82-%D0%B7%D0%B0-%D1%8F%D1%81%D0%BB%D0%B0-%D0%B8%D0%BB%D0%B8-%D0%B3%D1%80%D0%B0%D0%B4%D0%B8%D0%BD%D0%B0-%D0%B2-%D0%A1%D0%BE%D1%84%D0%B8%D1%8F/", "text": "\n                    Недостиг от около 4250 места има в столичните детски градини и ясли. Това съобщи за „Монитор“ шефката на дирекция „Образование“ към Столична община Мария Минчева. 4200 са чакащите деца са ясла, а в градините не достигат 50 места. Минчева, обясни, че реално чакащите за детска градини били повече – около 300. Това обаче се дължало не на липсата на места, а на желанията на родителите за конкретно учебно заведение. Сред районите с най-голям недостиг на места са „Триадица“, „Красно село“, и „Лозенец“. Тези данни са били изнесени днес пред комисията по образование към Столичния общински съвет.\n \n\n\n                    ", "date": "2018.02.05", "title": "Над 4250 деца чакат за ясла или градина в София "}
{"url": "http://www.monitor.bg/a/view/56214-%D0%91%D0%BE%D1%80%D0%B8%D1%81%D0%BE%D0%B2-%D0%91%D1%8A%D0%BB%D0%B3%D0%B0%D1%80%D0%B8%D1%8F-%D0%B5-%D0%BF%D1%80%D0%B8%D0%BC%D0%B5%D1%80-%D0%B7%D0%B0-%D0%B1%D0%BE%D1%80%D0%B1%D0%B0%D1%82%D0%B0-%D1%81-%D0%BA%D0%BE%D0%BD%D1%82%D1%80%D0%B0%D0%B1%D0%B0%D0%BD%D0%B4%D0%B0%D1%82%D0%B0-%D0%BD%D0%B0-%D1%86%D0%B8%D0%B3%D0%B0%D1%80%D0%B8/", "text": "Приходите в бюджета от горивата са с 12 на сто повече\n                    България е за пример в борбата с контрабандата на цигари в целия Европейски съюз. Това стана ясно от думите на премиера Бойко Борисов на среща в Гранд хотел София, където бяха представени резултати от изследване за контрабандата на цигари.\n\nБорисов отбеляза, че има трайна тенденция за намаляване на контрабандата, като това не е кампанийни, а „тримесечие след тримесечие“. „Затова и приходите в бюджета са такива\", заяви той.\n\nПо думите му се отчита най-ниското до момента ниво на контрабанда при цигарите - 6 на сто\n\n \n\nБорисов отчете, че във Великобритания има 35 на сто контрабанда, а във Франция тя е 23,7 на сто. Премиерът се възмути, как може в България да има само 6 на сто контрабандни цигари, а в същото време да питат дали в страната ни се води ефективна борба с корупцията. „Как може България да е на 6% и кой от къде се яви пита има ли борба с корупцията - има, ето я\", коментира Бойко Борисов и изтъкна, че с това се мери реално свършената работа. Той добави, че само за януари приходите в бюджета от горивата са с 12 на сто повече. По думите му същата схема се прилага и за горива, меса, алкохол, захарни изделия. Премиерът е категоричен, че в борбата с контрабандата се използва цялата сила на държавата.\n\nТой добави, че когато се защитава европейският бюджет, той ще попита в Брюксел защо резултатите от борбата с контрабандата не са добри в много европейски държави. Според него около 100-200 млрд. евро са несъбраните приходи от контрабанда в бюджета на Европейския съюз и добави, че това са \"черните пари\", които директно отиват някъде, а не влизат в бюджета.\n\"Това не е като социологическите проучвания преди избори\", коментира още Борисов по повод проучването и допълни - То показва не усещането, не имагинерната величина, а резултатът от борбата с контрабандата на практика\", каза още той.\n\n \n                    ", "date": "2018.02.05", "title": "Борисов: България е пример за борбата с контрабандата на цигари"}
{"url": "http://www.monitor.bg/a/view/61931-%D0%A7%D0%B8%D1%81%D1%82%D1%8F%D1%82-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B8%D1%82%D0%B5-%D0%BA%D0%BB%D0%B8%D1%88%D0%B5%D1%82%D0%B0-%D0%B2-%D0%BD%D0%BE%D0%B2%D0%B8%D1%82%D0%B5-%D1%83%D1%87%D0%B5%D0%B1%D0%BD%D0%B8%D1%86%D0%B8/", "text": "Претупвали уроците за соца в училище\n                    \n\n\n                    ", "date": "2018.02.05", "title": "Чистят политическите клишета от учебниците (ОБНОВЕНА)"}
{"url": "http://www.monitor.bg/a/view/85019-%D0%A0%D1%83%D0%BC%D0%B5%D0%BD-%D0%A0%D0%B0%D0%B4%D0%B5%D0%B2-%D0%BF%D0%BE%D0%B8%D1%81%D0%BA%D0%B0-%D0%B7%D0%BE%D0%BD%D0%B8-%D0%B7%D0%B0-%D1%81%D0%B8%D0%B3%D1%83%D1%80%D0%BD%D0%BE%D1%81%D1%82-%D1%81%D1%80%D0%B5%D1%89%D1%83-%D0%BC%D0%B8%D0%B3%D1%80%D0%B0%D0%BD%D1%82%D1%81%D0%BA%D0%B8%D1%8F-%D0%BD%D0%B0%D1%82%D0%B8%D1%81%D0%BA/", "text": "Държавният глава: Европа да не става крепост, а да помага на държавите от Близкия изток и Северна Африка\n                     \n\nДа има зони за сигурност и ясна преценка за риска и заплахите от мигрантския натиск. Това поиска президентът Румен Радев след срещата си със своя малтийски колега Мари-Луиз Колейро Прека. Наред с това обаче трябва и солидна охрана на външните граници на ЕС, което според Радев изисква и солидарност към страните от първа линия. По думите му трябва да се създадат зони за сигурност, да работят за стабилизиране и укрепване на тези държави, за да може техните граждани да живеят с проблемите на собствените си държави, да бъдат мотивирани да остават там. „Европа да не се превръща в крепост, а да излезе и на място на помага на държавите от Северна Африка и Близкия изток“, каза още Радев.„Много е важно да имаме единна европейска политика, касаеща убежището\", каза още той и добави - „Трайно решаване на мигрантската криза е възможно само чрез гарантиране на по-голяма сигурност и стабилизиране на регионите, откъдето пристигат мигрантите и бежанците и съдействие за икономическото и социално развитие на тези региони.Според него политиката на отворените врати докарала нетолкова големи проблеми в Европа, а в самите държави, откъдето тръгват мигрантите. По думите му предлагаме социална сигурност в Европа, а хората от тези проблемни региони престават да мислят за бъдещето на совите страни, а мислят как да дойдат в Европа. .Финансовите услуги, образованието, здравеопазването, туризма, логистиката и миграцията – са темите, които двамата президенти са обсъдили по време на разговорите на „Дондуков” 2.Президентът заяви, че визитата на Прека и водената от нея делегация ще даде нов тласък и импулс за развитие на отношенията между двете държави във всички области от взаимен интерес. Тя е у нас с бизнес делегация от нас 50 компании.\"Свързаността между България и Малта е много важна - за бизнеса, за туризма, за културните връзки, заяви от своя страна малтийският президент. И Малта, и България имат практически еднакви бизнес модели, добави тя и се надява превозвачът „България ер” също ще види потенциала. Мигрантите наистина не намират реализация в страните си, съгласи се с Радев Прека. Ако искаме да постигнем истински успех, а не само да оказваме помощ и благотворителност, трябва да разглеждаме проблема от всички негови страни, каза още тя.\n\nМеждувременно премиерът Бойко Борисов също проведе разговори с Прека. Двамата обсъдили приоритетите за БГ председателството с акцент европерспективата на страните от Западните Балкани, както и миграционната криза, кохезионната политика и други. Борисов и президентът на Малта изразили сходни позиции по стратегическите въпроси в ЕС и оцениха високо доброто двустранно партньорство в редица сектори, съобщиха от пресслужбата на кабинета.\n                    ", "date": "2018.02.05", "title": "Румен Радев поиска зони за сигурност срещу мигрантския натиск"}
{"url": "http://www.monitor.bg/a/view/2441-%D0%9D%D0%B0%D0%B4-700-%D0%B1%D0%BE%D0%BD%D0%B0-%D1%81%D0%B0-%D1%89%D0%B5%D1%82%D0%B8%D1%82%D0%B5-%D0%BE%D1%82-%D0%B1%D1%83%D1%80%D0%BD%D0%B8%D1%8F-%D0%B2%D1%8F%D1%82%D1%8A%D1%80-%D0%B2%D1%8A%D0%B2-%D0%92%D1%80%D0%B0%D1%86%D0%B0/", "text": "\n                    На повече от 700 000 лева възлизат щетите от ураганния вятър, който бушува над Враца в събота. Това съобщи заместник-кметът Мария Попова след огледа, който направи на засегнатите от бурята сгради. На около 200 бона възлизат пораженията по частните домове, а към половин милион лева – на обществените постройки.Сред най-тежко пострадалите е имот на улица „Леденик“ №21, където живеят мъж и жена на по 84 години. Вихрушката откъснала част от покрива на жилищна кооперация, която паднала върху съседна сграда, а след това я пренесла и на покрива на къщата на възрастните хора. Жената е на легло, а съпругът е трудно подвижен. „Нарушена е цялостната конструкция на къщата и тя е опасна за обитаване. За да опазим обитателите й, те ще бъдат изведени временно и настанени в общинско жилище до отстраняване на всички повреди. Вече сме разговаряли със строителна фирма, която ще поеме ремонта“ – каза Мария Попова.Тя направила оглед и на ул. „Кръстьо Българията“. Силният вятър пренесъл част от покривната конструкция от мансарден етаж на №25 върху две съседни сгради. Проверила още сигнали за съборени покриви. „След направения оглед на щетите установихме, че голяма част от жилищните сгради нямат застраховка, ремонтирани са покривите, без да има сключени договори с фирмите, които да поемат гаранционната отговорност. Търсим начини и на тях да помогнем“, добави още Попова.Предстои специална комисия да изготви оценки, за да може да се кандидатства за отпускане на помощ от Междуведомствената комисия за възстановяване и подпомагане, БЧК, Регионална дирекция „Социално осигуряване“ и Общинския съвет.\n\n\n                    ", "date": "2018.02.05", "title": "Над 700 бона са щетите от бурния вятър във Враца"}
{"url": "http://www.monitor.bg/a/view/84586-%D0%91%D0%BE%D1%80%D0%B8%D1%81%D0%BE%D0%B2-%D1%81%D0%B5-%D1%81%D1%80%D0%B5%D1%89%D0%B0-%D1%81-%D0%A0%D1%8E%D1%82%D0%B5-%D0%BE%D0%B1%D1%81%D1%8A%D0%B6%D0%B4%D0%B0%D1%82-%D0%BE%D1%85%D1%80%D0%B0%D0%BD%D0%B0%D1%82%D0%B0-%D0%BD%D0%B0-%D0%B3%D1%80%D0%B0%D0%BD%D0%B8%D1%86%D0%B0%D1%82%D0%B0/", "text": "\n                    Премиерът Бойко Борисов ще се срещне във вторник със своя холандки колега Марк Рюте, който ще бъде на работно посещение в София.Министър-председателят анонсира посещението на Рюте още в средата на януари.При срещата двамата ще обсъдят необходимостта от ефективно управление и контрол на външните граници на Европейския съюз и ключовото им значение за сигурността на Съюза, съобщиха от пресцентъра на кабинета. Сред другите важни теми ще бъде разглеждана и тази за разширяването на Шенгенското пространство, както и други актуални теми от двустранните отношения и европейския дневен ред.\n\n\n                    ", "date": "2018.02.05", "title": "Борисов се среща с Рюте, обсъждат охраната на границата"}
{"url": "http://www.monitor.bg/a/view/51177-%D0%A1%D0%BD%D0%BE%D1%83%D0%B1%D0%BE%D1%80%D0%B4%D0%B8%D1%81%D1%82-%D0%B1%D0%BB%D1%8A%D1%81%D0%BD%D0%B0-5%D0%B3%D0%BE%D0%B4%D0%B8%D1%88%D0%BD%D0%BE-%D0%B2-%D0%9F%D0%B0%D0%BC%D0%BF%D0%BE%D1%80%D0%BE%D0%B2%D0%BE-%D0%B4%D0%B5%D1%82%D0%B5%D1%82%D0%BE-%D0%B5-%D0%B2-%D0%B1%D0%BE%D0%BB%D0%BD%D0%B8%D1%86%D0%B0/", "text": "\n                    5-годишното дете, ударено на писта в Пампорово от сноубордист е в кома. Момченцето е от Русия и се е учило да кара ски, стана ясно от директора на ОДП-Смолян старши комисар Николай Димов.\n\n\n                    ", "date": "2018.02.05", "title": "Сноубордист блъсна 5-годишно дете в Пампорово, в болница е (ОБНОВЕНА)"}
{"url": "http://www.monitor.bg/a/view/81499-%D0%9E%D0%B1%D1%83%D1%87%D0%B0%D0%B2%D0%B0%D1%82-%D0%B1%D0%B5%D0%B7%D1%80%D0%B0%D0%B1%D0%BE%D1%82%D0%BD%D0%B8-%D1%81%D0%BB%D0%B5%D0%B4-%D0%B0%D0%BD%D0%BA%D0%B5%D1%82%D0%B0-%D1%81-%D1%88%D0%B5%D1%84%D0%B0/", "text": "Фирмите ще попълват въпросник за нуждите от кадри\n                    Обучението на безработни, субсидираните програми за заетост и план-приемът в професионалните гимназии държавата ще решава след анкети до работодателите. Законът за насърчаване на заетостта предвижда във всички 28 области ще се правят проучвания за нуждите от работна ръка.Проучванията ще се правят два пъти в годината, като първата анкета вече е изпратена до регионалните комисии по заетост. Работодателите ще трябва да отговорят не само какви кадри им трябват, но и какво обучение биха искали за служителите си. Освен това чрез анкетата се проверява какви „екстри“ като служебен транспорт, наставник и професионално обучение биха предоставили шефовете на служителите си. „Резултатите ще послужат за правилното насочване на усилия и ресурси към мерки за подобряване на връзката между обучението и потребностите на бизнеса“, обясниха от Агенцията по заетостта (АЗ). Това означава, че ако работодателите в Пловдив имат нужда от заварчици, бюрото по труда ще обучава приоритетно хора за тази професия.Както „Монитор“ писа, от Института за устойчиво икономическо развитие изчисляват, че в следващите 4 – 5 г. бизнесът ще има нужда от 500 000 служители. „Става дума за кадри във всички сфери, но най-нужни ще са хората в машиностроенето, строителството, транспорта, туризма и ИТ сферата“, обясни председателят на Асоциацията на индустриалния капитал в България Васил Велев.Според експерти от АЗ реалното планиране на схемите за заетост по региони може да започне напролет. Обученията според изискванията на работодателите ще се финансират както от оперативната програма „Развитие на човешките ресурси“, така и по Национален план за действие по заетостта. И тази година държавата е заделила 73 млн. лв., с които да осигури препитание на ад 23 000 безработни. Около 11 200 души ще преминават през различни обучения, в които ще придобият или развият умения, с които да намерят реализация на трудовия пазар.\n\n\n                    ", "date": "2018.02.05", "title": "Обучават безработни  след анкета с шефа"}
{"url": "http://www.monitor.bg/a/view/11736-38-%D0%BE%D1%82-%D1%80%D1%83%D1%81%D0%BA%D0%B8%D1%82%D0%B5-%D1%87%D0%B8%D0%BD%D0%BE%D0%B2%D0%BD%D0%B8%D1%86%D0%B8-%D0%BF%D0%B8%D1%82%D0%B0%D1%82-%D0%B7%D0%B0-%D0%B8%D0%BC%D0%BE%D1%82-%D0%B2-%D0%91%D1%8A%D0%BB%D0%B3%D0%B0%D1%80%D0%B8%D1%8F/", "text": "Предпочитат Южното Черноморие заради по-ниските цени\n                    Около 38% от чиновниците в Русия, решили да инвестират в апартамент зад граница, основно за да го дават под наем, биха предпочели България, сочат анкети на руските сайтове за недвижими имоти.Пред нас в същата категория е единствено Черна гора, получила 42% от предпочитанията на участвалите в запитването. След нас обаче са Австрия, Франция и Гърция. Според брокери причината са по-ниските цени в България и по-малките разходи за поддръжка на имота. Общо делът на руснаците, проявили интерес към недвижимост в чужбина, е около една пета от всички анкетирани. Братушките с по-стабилен бизнес предпочитат да купуват имоти в Австрия, Чехия, Франция и Черно гора, а мениджърите от най-високото ниво на управлението на фирмите - в Тайланд, Великобритания, Португалия, Хърватия и Кипър. Интересното е, че само 4% от запитаните руски знаменитости от шоубизнеса са проявили интерес за покупка на имот в чужбина, като са дали гласа си основно за Италия и Гърция.През миналата година, по данни на консултантската компания Knight Frank, запитванията от руснаци за покупка на имот извън родината им са се увеличили двойно в сравнение с 2016 г. 30% от интереса бил за жилища. 40% за бизнес имоти, а други 30% за инвестиции в дялове в имотни фондове.Посредниците от Tranio пък са изчислили, че за първото в полугодие на миналата година граждани на РФ са сключили сделки за покупка на недвижимости зад граница на стойност 526 млн. долара, което е ръст от над една трета на годишна база, но е с 45% по-ниско от пика от 957 млн. долара, постигнат за първите 6 месеца на 2014 г.Руснаците от всички социални категории, избрали да си купят жилище в България предпочитат основно черноморските курорти заради относителното спокойствие и инвестират за собствено ползване. По-малко от половината от тях придобиват имотите, за да ги дават под наем.По данни на „Булстат”, цитирани от сайта news.ners.ru, официално зарегистрирани собствени имоти като физически и юридически лица имат 74 хил. руски граждани. От тях 10 хиляди са си регистрирали фирма у нас специално за да купят недвижимост.\n\n\n                    ", "date": "2018.02.05", "title": "38% от руските чиновници питат за имот в България"}
{"url": "http://www.monitor.bg/a/view/44189-%D0%9E%D1%81%D1%8A%D0%B6%D0%B4%D0%B0%D0%BD-14-%D0%BF%D1%8A%D1%82%D0%B8-%D1%81%D0%B5-%D1%80%D0%B0%D0%B7%D0%BC%D0%B8%D0%BD%D0%B0-%D1%81-%D0%BF%D1%80%D0%B5%D0%B4%D1%81%D1%80%D0%BE%D1%87%D0%BD%D0%BE%D1%82%D0%BE-%D0%BE%D1%81%D0%B2%D0%BE%D0%B1%D0%BE%D0%B6%D0%B4%D0%B0%D0%B2%D0%B0%D0%BD%D0%B5-%D0%BE%D1%82-%D0%B7%D0%B0%D1%82%D0%B2%D0%BE%D1%80%D0%B0/", "text": "\n                    Осъжданият 14 пъти Анастас Живков Тонев се размина с предсрочното освобождаване от варненския затвор, след протест на Окръжната прокуратура във Варна. Определението на Варненския окръжен съд, с което 44-годишният Тонев трябваше да бъде условно и предсрочното да излезе от затвора, бе отменено от Варненския апелативен съд. Рецидивистът изтърпява 9-годишна присъда при строг режим. Наказанието му е за извършени от него 7 тежки престъпления - 2 отвличания, 2 изнасилвания, блудство, грабеж и незаконно държане на оръжие. Тонев е в затвора от 12 юли 2012 г., като му остават за доизтърпяване още близо 2 години и половина. Според оспореното решение на Варненския окръжен съд, Тонев вече е изтърпял половината от наказанието си и чрез примерно поведение е дал доказателства, че се поправя. Според Окръжната прокуратура във Варна обаче, е налице само първата предпоставка по закон за условно предсрочно освобождаване от затвора, а именно – изтърпяна е една втора от наказанието. За втората предпоставка -поправяне на осъденото лице и трайна позитивна промяна на личността му, липсват категорични доказателства. Изготвяната оценка за риска от рецидив през годините спрямо Тонев е търпяла спадове.\n\nПрез 2004 год. Анастас Тонев вече е бил условно предсрочно освобождаван от изтърпяване на остатъка по ефективно наказание по присъда на Варненския районен съд. След това обаче той извършил други умишлени престъпления, за които е бил осъден.\n\nПодавал е и още една молба да бъде предсрочно освободен от затвора – през май 2017 г. Тогава Варненският окръжен му е отказал поради липсата на категоричност и безспорност за поправянето му.\n                    ", "date": "2018.02.05", "title": "Осъждан 14 пъти се размина с предсрочното освобождаване от затвора "}
{"url": "http://www.monitor.bg/a/view/87444-%D0%91%D1%83%D1%80%D0%B8-%D0%B8-%D0%B2%D0%B5%D1%82%D1%80%D0%BE%D0%B2%D0%B5/", "text": "\n                    Град ли ще удари, порой ли ще завлече града или бурен вятър ще разкърши клоните на дърветата - реакцията на засегнатите, въпреки натрупвания с всяко следващо бедствие опит, е една и съща. Ще отпусне ли помощи държавата, ще даде ли пари за ремонт общината, ще помогне ли кметът на селото. Последната порция ветрове, които отмъкнаха покриви, събориха дървета, изпочупиха прозорци, огради и коли измъкна на дневен ред отново въпроса за персоналната предвидливост и отговорността за личното имущество.\n\nПървата работа на почти всеки купувач на таратайка от 7-8 хиляди лева нагоре е да направи пълна застраховка на колата да не би някой да надраска вратата с ключ, да чукне мигача или, да не дава Господ, да открадне целия автомобил. В същото време къщи, апартаменти, вили и стопански постройки, чиято стойност рядко е над 30-40 хиляди лева, са оставени на Божията закрила и на милостта на държавата, респективно общините. Независимо че една застраховка на жилище за 100 хиляди лева например струва в пъти по-малко, отколкото на кола за 10 хиляди.\n\nНехайството на масовия собственик по отношение на застраховките на недвижимо имущество едва ли има финансови причини, като се има предвид, че годишно за тристаен се плаща колкото за 6-7 кутии цигари. По-скоро доминира мисленето от типа \"точно на мен може да не ми се случи\", а ако все пак се случи и вода залее мазето или вятър отнесе покрива - държавата трябва да ги оправи, защото нали \"аз си плащам данъците\".\n\nПодобни нагласи се формират и от самата държава. Дали от гузна съвест за несвършена от някоя институция работа, дали за да не трупа негативи с отказ, държавата винаги развързва кесията с пари на калпак за пострадалите. Не оспорваме нуждата от подпомагане на изпадналите в крайно бедствие, но като цяло това прави онези сред пострадалите от природно бедствие, които са се погрижили и за подобни случаи и са инвестирали в сигурност, да изглеждат пълни глупаци. Защото освен че веднъж са платили за тази сигурност в бъдещето, втори път косвено с данъци и налози плащат и за безгрижието на всички останали.\n\nРушителните атмосферни и природни явления обаче не са кахър за всички. Има една категория доставчици на услуги, за които всяка природна аномалия, донесла щети, е като печалба от тотото. Всеки пък, когато мине някой тайфун, майсторите с щилките, които трябва да нарежат дърветата, използват момента да вдигнат цените. Не град, а манна небесна е градушката за автотенекеджиите, когато трябва да оправят обстрелвани от небето ламарини.\n                    ", "date": "2018.02.05", "title": "Бури и ветрове"}
{"url": "http://www.monitor.bg/a/view/55906-%D0%9B%D0%B0%D0%B2%D0%B8%D0%BD%D0%B0-%D1%83%D0%B1%D0%B8-%D1%81%D0%BA%D0%B8%D0%BE%D1%80%D0%B8-%D0%B2-%D0%98%D1%82%D0%B0%D0%BB%D0%B8%D1%8F/", "text": "\n                    Лавина подбра в неделя сутринта трима опитни скиори в намиращия се източно от Рим зимен курорт Кампо Феличе, блъсна ги в дървесата на изпречилата се по пътя й гора и ги затрупа с над метър сняг. Двама от скиорите загиват на място, а третият успява да се обади по телефона в планинската контролно-спасителна служба. Пристигналите с вертолет четвърт час по-късно нейни служителите го откриват и го откарват в град Акуила, а лекарите в местната болница продължават да се борят за живота му. Според свидетели тримата приятели били предизвикали сами падането на лавината, тъй като карали извън пистите и по-специално в известната с името „Амфитеатъра“ рискова зона. Независимо от големия им опит на планинари, те не успели да видят опасност в натрупания през предишната нощ над метър пресен сняг и да предвидят отцепването на огромната маса от стръмните склонове след предизвиканото от тях самите сътресение.\n\nПак лавина, но в източните италиански Алпи, помете цяла дружина от „свободни спускачи“, но за радост без да предизвика жертви. С опасност за живота в болницата на град Удине е хоспитализиран само един човек от групата, докато останалите петима се отървали само с натъртвания и уплаха. Причината за инцидента и там е каране извън обозначените и обработени писти – екстремно изживяване, по което се увличат все повече и млади, и стари скиори. Пак в Алпите, но в намиращата се северно от Милано скиорска зона Валтелина друга лавина насмете двама ски-алпинисти, като единият от тях е в интензивното отделение на болницата „Папа Сан Джовани ХХIII” в град Бергамо.\n\nВ опасност е и животът на петгодишно момченце, което падна вчера върху ските си и върховете им му пробиват коремчето. Инцидентът се случи в намиращия се в Алпите западно от Милано и Торино зимен курорт Гресоне. По зла ирония на съдбата детето се контузва тежко пред очите на ски-учителя, който за радост успява да му окаже първа помощ.\n                    ", "date": "2018.02.05", "title": "Лавина уби скиори в Италия"}
{"url": "http://www.monitor.bg/a/view/51998-%D0%A5%D0%BE%D1%80%D0%BE%D1%81%D0%BA%D0%BE%D0%BF-%D0%B7%D0%B0-5-%D1%84%D0%B5%D0%B2%D1%80%D1%83%D0%B0%D1%80%D0%B8-%D0%BF%D0%BE%D0%BD%D0%B5%D0%B4%D0%B5%D0%BB%D0%BD%D0%B8%D0%BA/", "text": "\n                    \n\nНа всяка крачка днес ще трябва да преодолявате препятствия, да се борите с чиновническата немарливост и некомпетентност. Ще изстрадате всяка победа. Бъдете внимателни с документи и пари, не оставайте нищо без надзор. Следете стъпките на децата и не отсъствайте от местата на важни за вас преговори. Група хора ще ви критикуват, ще се обединят срещу предложенията и интересите ви. Ако искате да постигнете нещо в целия този дискомфорт концентрирайте се над него и не се занимавайте с нищо друго.\n\n\n\n\n\n\n\n\n\n\n\n \n\n\n\nНе пропускайте този ден, в който ще удържите победа над себе си, над околните, над всичко, което ви затруднява, пречи и ограничава. Случващото се ще ви даде възможност да се издигнете на по-висока степен на развитие. Не се съмнявайте в силите си, водете преговори, привлечете нови партньори, отхвърлете съмненията и ще се похвалите с победа. Този ден е проверка на това докъде може да стигнете и на какво сте способни. Подпишете нови договори. Вечерта си поръчайте сън, в който да получите съвет за бъдещето.\n\n\n\n\n\n\n\n\n\n\n\n \n\n\n\nДен на орела. Ще си проличи колко нависоко може да стигнете и доколко контролирате ситуацията. Спуснете се над нерешените проблеми и ги решете с един замах. Ще ви подкрепят близки и приятели, както и групата, в която се изявявате и творите. Един от дните, в които с лекота може да вземем решения, за които не сме били готови преди. Край със съмненията и колебанията, повярвайте в силите и възможностите си и направете крачка напред и нагоре към най-важната ви лична цел. Ще получите и чаканото финансиране.\n\n\n\n\n\n\n\n\n\n\n\n \n\n\n\nДен на остри битки и сблъсъци на интереси. Родените около 10 юли да бъдат особено внимателни с думи и дела. Не си превишавайте правата, но и не бягайте от отговорностите си. Може да засегнете болезнено нечий интерес и авторитет. Ответната реакция ще ви постави в рискова позиция и може да ви вкара в конфликти. Внимавайте с документи и пари. В момента всеки гони високи цели и не е склонен да прави компромис на тези, които се изпречат на пътя му. Лесно се отдава енергия, туширайте скандалите.\n\n\n\n\n\n\n\n\n\n\n\n \n\n\n\nДнес всяка цел е лесно достижима. Не се колебайте, задвижите работи и дейности, от които очаквате пари и придобивки. Уредете срещи с посредници и спонсори, търсете начин да се внедрите в нова среда и да започнете нов бизнес. Повярвайте в силата си и ще превземете висок връх в кариерата. Явете се на конкурси и прослушвания. Отложеното за утре ще става по трудния начин и ще ви коства повече усилия. Не се възгордявайте от постигнатото. Запазете неутралитет. Работете за личните си интереси.\n\n\n\n\n\n\n\n\n\n\n\n \n\n\n\nДен за старт на нови начинания, нова работа и нов бизнес проект. Няма маловажни неща. Всичко, което се предприеме ще носи късмет и ползи за бъдещето. В такъв момент не бива да оставате пасивни, да чакате някой друг да ви свърши работата. Напротив, ще спечелите допълнителни пари, ако свършите работата на някой мързеливец. Изразходвайте енергията си за полезни цели, не се разпилявайте в много начинания наведнъж. За утре планирайте важна сделка и инициатива. Ще направите изгодна инвестиция.\n\n\n\n\n\n\n\n\n\n\n\n \n\n\n\nДенят е зареден с ентусиазъм и желание за действие в момент когато много фактори и хора ще са против тава, което се каните да предприемете. Пътят ви ще е като бягане с препятствия. Нищо няма да тръгне изведнъж и без притеснения. Ще трябва да вложите всичките си сили, старания и амбиции, за да успеете. Може да се наложи да вадите нови документи и разрешителни. Пътувайте, преговаряйте директно, не позволявайте намеси. Рекламирайте се по всички възможни начини. Утре ще плучите награда за положените днес усилия.\n\n\n\n\n\n\n\n\n\n\n\n \n\n\n\nНавлизате в един от силните си периоди за месеца. Днес ще постигнете поне една от целите си, а утре още две. Енергетиката не деня помага да се постигнат делечни цели и да се защитят високи критерии. Явете се на конкурси, търсете начин да изпъкнете в средата си и да направите пробив в съвсем нова пазарна ниша. Ще си струва труда, ще ви забележат и оценят. До два дни може да получите спонсорска подкрепа. Този ден определя докъде можем да стигнем. Не се самоограничавайте, дайте полет на амбицията.\n\n\n\n\n\n\n\n\n\n\n\n \n\n\n\nБлагоприятен ден за всяко начинание. Няма невъзможни неща. Всичко, което предприемете ще ви помага да решите комплексно проблемите и да елиминирате конкурент от пътя и средата си. Реализирайте новите идеи, уредете си среща с хора способни да работят за вас или да ви финансират. Днес и утре може да постигнете максимума в ситуацията, в която се намирате. Не си позволявайте да увъртате, да си слагате спирачки и да се отказвате от възможности, които може да помогнат и на децата ви. Цялото ви бъдеще е сега.\n\n\n\n\n\n\n\n\n\n\n\n \n\n\n\nРодените около 10-15 януари ще преживеят тежки и стресиращи момети. Днес всеки бърза да постигне целите си и няма да се спре пред нищо, за да си защити интереса. Може да попаднете мужду двама или да настъпите някого по мазола. Очертават се остри реплики и конфликти, които разболяват и вредят. Бъдете внимателни, не се отказвайте от начинанията и намеренията си, но бъдете готови и да се защитавате. Днес нападението е най-добрата защита, но силите няма да ви стигнат да се борите докрай. Нещо тежко изниква от миналото и пречи.\n\n\n\n\n\n\n\n\n\n\n\n \n\n\n\nДнес победата е на една ръка разстояние, а утре ще я гоните и няма да я стигнете. Концентрирайте се върху най-важните задачи, вложете цялата си сила и старание за постигането им. Може да намерите нова работа и да получите чаканото повишение. Не отказвайте на предложения и покани. Още утре те може да отидат при друг. Уловете късмета още във въздуха, преди другите да се усетят и да претендират за пай от общата баница. Бъдете първи на опашката, не бягайте от отговорностите си. Наблюдават ви, оценяват ви.\n\n\n\n\n\n\n\n\n\n\n\n \n\n\n\nВисоко енергиен ден, който ще ви помогне да прекрачите всяка бариера, да преодолеете преградите, които сами сте си наложили или някой друг ви е поставил на пътя. Добре е да се вършат нещата едно по едно и по степен на важност. Започнете с най-неотложните задачи, а най-отговорните отложете за утре, когато никой и нищо не може да ви спре и ограничи. Навлизате в стабилизиращ и силен период. Вечерта се концентрирайте над проблемите и си поръчайте сън, който да ви даде решението.\n\n\n\n\n\n\n\n\n\n\n\n \n\n\n\nЛичната ви година е деветка. Тя е синхронна с есента. В момента излизате от детството или от младоста. Предстои ви приключване и обиране на реколтата на девет години старание. Ще получите заслужени награди, но ще трябва да направите и лична инвентаризация и да определите с кого и с какво ще продължите през 2019 г. Постарайте се да премахнете от живота и връзките си всичко вредно и разболяващо.\n\nРодените днес са стари духове с огромен енергиен потенциал и умения, с които ще ви очудят още от малки. Стимулирайте ги и ги подкрепяйте в посоката, в която искат да се развиват. Не им налагайте своите виждания. Те знаят повече от вас.\n\nЗаченатите днес ще се опитват да постигнат и невъзможното. Може да паднат от високо, но и да постигнат много повече от другите.\n                    ", "date": "2018.02.05", "title": "Хороскоп за 5 февруари – понеделник"}
{"url": "http://www.monitor.bg/a/view/76583-%D0%92-%D0%B1%D0%BB%D0%B8%D0%B7%D0%BE-40-%D0%BE%D1%82-%D1%83%D1%87%D0%B8%D0%BB%D0%B8%D1%89%D0%BD%D0%B8%D1%82%D0%B5-%D0%B1%D1%8E%D1%84%D0%B5%D1%82%D0%B8-%D0%BF%D1%80%D0%BE%D0%B4%D0%B0%D0%B2%D0%B0%D1%82-%D0%B7%D0%B0%D0%B1%D1%80%D0%B0%D0%BD%D0%B5%D0%BD%D0%B8-%D1%85%D1%80%D0%B0%D0%BD%D0%B8/", "text": "Авокато и киноа в менюто на детските градини\n                     \n\nВ 37,3% от училищните бюфети се продават чипс, снаксове и солени ядки. Това съобщи специалистът по хранене д-р Нелия микушинпска пред БТВ. През 2008 г. делът на тези училища е бил 73 на сто, а през 2013 г. е паднал до 19 п роцента, а сега пак се увеличава.\n\n49,7% от училищните лавки предлагат сладки изделия в момента, 36% предлагат плодови сокове с добавена захар, а 48% - плодови сокове без добавена захар.\n\nДопустимото количество сол за възрастни, което не уврежда здравето, е 5 грама дневно. Много от снаксовете и чипсовете съдържат по 2-3 грама сол само за 100 грама.\n\nДопреди няколко години на пазара имаше специални детски изделия, например детски кренвирши с понижено съдържание на вредни вещества. Според месопроизводителя Кирил Вътев обаче тогава Комисията за защита на потребителите им забранила да ги произвеждат, защото названието им заблуждавало потребителя. Според Вътев нормите за детското хранене трябва да се съобразяват с физическата активност на детето. „Ако то седи цял ден пред компютъра, никакво здравословно хранене няма да му помогне“, каза той.\n\nОказва се, че проблеми има и в храненето на малчуганите в детските градини и столовото хранене на учениците, установи репортерска проверка на „Монитор“. Те се определят от три наредби, най -старата от които е № 37. Тя регламентира храненето в училищата, но не е променята от 2009 година.\n\nТам ще бъдат направени и по-сериозни промени, но това най-вероятно ще стане следващата година. От 2011 година пък е наредбата за хранене в детските градини, а от 2013 година е наредба №2. Тя е предназначена за деца до 3 години и за детските кухни, каза проф. Стефка Петрова – национален консултант по хранене.\n\nПо думите й, предвижда се актуалните напоследък суперхрани като чиа, киноа и авокадо ще бъдат включени в менюто на хлапетата в детските градини. Експерти вече изготвят спешно новия рецептурник, който трябва да бъде готов до края на годината. Той ще включва 500 рецепти, като много от тях са предложени от майки след обявен конкурс. Това каза пред „Монитор” националният консултант по хранене проф. д-р Стефка Петрова. и допълни, че в него ще бъдат включени много нови за българския вкус, но актуални за здравословното хранене храни. По думите й съставителите на на документа, който ще бъде готов до месеци, са използвали и рецепти на майки, след като преди това е бил обявен конкурс. Някои мами са били предложили дори смутита и ядки.\n\nРазбира се, не може да изключим и традиционните храни, тъй като този сборник ще се прилага както в частни детски градини в столицата, така и в малките населени места. Така че в тези заведения трябва да имат избор. Но ще бъдат включени 500 рецепти, което не е никак малко работа, каза проф. Стефка Петрова. Тъй като предстои актуализиране на наредбите за хранене в детските градини и училищата, експертите правят съответните проучвания, за да се съобразят с наличните продукти на пазара.\n\n \n\n \n\n„Двете по-нови наредби ще претърпят по-малко промени, защото изискванията са направени в по-големи детайли. Тази за учениците ще бъде преработена по-сериозно. Ние сме актуализирали тази година физиологичните норми за хранене. Става дума за определяне потребностите от белтък, витамини и въглехидрати за всяка възраст и пол. Във времето те претърпяват промени. Затова се използват по-нови формули, които дават разлика в енергийната стойност на храната”, обясни проф. Петрова. Така според тях границите на прием на въглехидрати са намалени, а на белтъци и мазнини са увеличени.\n\n \n                    ", "date": "2018.02.05", "title": "В близо 40% от училищните бюфети продават забранени храни "}
{"url": "http://www.monitor.bg/a/view/27727-65-000-%D0%BD%D0%B0-%D1%81%D1%82%D0%B0%D0%B4%D0%B8%D0%BE%D0%BD%D0%B0-%D0%B8-100-%D0%BC%D0%BB%D0%BD-%D0%BF%D1%80%D0%B5%D0%B4-%D0%B5%D0%BA%D1%80%D0%B0%D0%BD%D0%B8%D1%82%D0%B5-%D0%B7%D0%B0-%D0%A1%D1%83%D0%BF%D0%B5%D1%80%D0%B1%D0%BE%D1%83%D0%BB%D0%B0/", "text": "Поп певицата Пинк изпя химна на САЩ преди началото на мача\n                    Точно 65 000 души на стадиона в Минеаполис и над 100 милиона пред телевизионните екрани изгледаха епичната битка за титлата в Супербоула, отчетоха статистиците в САЩ. „Филаделфия Ийгълс\" я спечели за първи път в своята история след невероятен мач, в който надигра защитаващия титлата си „Ню Инглънд Пейтриътс” с 41:33. \"Орлите\" триумфираха с трофея \"Винс Ломбарди\" след третото си участие на финал и немалък дял за страхотния им успех имаше голямата звезда на „Патриотите” Том Брейди.При 33:38 две минути преди края 40-годишният куотърбек за части от секундата се разсея и допусна топката да бъде избита от ръцете му от 29-годишния защитник Брендън Греъм. Благодарение на това \"Филаделфия\" отбеляза още един гол чрез Елиът и увеличи аванса си на осем точки. Така \"Ню Инглънд\" вече се нуждаеха от тъчдаун и допълнителни две точки за по-малко от 2 минути. Последният опит беше на Брейди с пас на повече от 50 ярда към Гронковски, но той не сполучи.Иначе \"Орлите\" направиха невероятен мач, предвождани от куотърбека си Ник Фолс, който подаде за три тъчдауна и сам отбеляза един във втората четвърт. Той подаде пасове за 373 ярда в двубоя и стана първият играч в историята на Супербоул, който подава за тъчдаун и сам отбелязва тъчдаун. Така Фолс, който до декември беше резерва, но замени контузения си съотборник Карсън Венц, беше избран за най-полезен играч (MVP) на финалния мач.\"Филаделфия\" е и едва 4-ият отбор, който печели Супербоул, след като в предходния сезон е имал отрицателен баланс в шампионата.Великият дует Том Брейди и треньорът Бел Беличик пък не успяха да добавят 6-и шампионски пръстен за последните 18 г. в 8-ото си участие на Супербоул. Брейди е куотърбекът с най-много победи – 5, но пропусна шанса да излезе еднолично в историята на НФЛ за играч с най-много титли.След двубоя легендарният куотърбек побърза да напусне терена на \"Ю Ес банк стейдиъм\" вместо да поздрави съперника си Фолс, както повелява традицията.Преди началото на двубоя химнът на САЩ беше изпълнен от поп певицата Пинк, а голямото шоу на полувремето беше на Джъстин Тимбърлейк. Сред най-запалените фенове на „Орлите” беше Уил Смит, подкрепян от мегазвездата на НБА Кобе Брайънт, довел със себе си атрактивна хубавица с каска за американски футбол. От другата страна на „барикадата” за „Патриотите” гърлото си дереше Джон Бон Джоуви.       Шоуто на полувремето на Супербоул 2018 със сигурност ще се помни дълги години. При 22:12 за „Орлите” спектакълът започна по доста необичаен начин. Публиката на стадиона слушаше изпълнението на Джъстин Тимбърлейк, но сцената на игрището остана празна. По същото време телевизионните зрители се любуваха на образа на изпълнителя.Оказа се, че по идея на режисьорите 37-годишният идол е започнал изпълнението си в катакомбите на стадиона в Минеаполис. А когато точно след минута излезе пред трибуните, сякаш земята се разтрепери. Последваха големите му хитове Sexy Back, Rock Your Body и Cry Me a River.Но и тук не всичко вървеше по мед и масло. Оказа се, че немалка част от феновете не могат да чуят нищо заради появили се проблеми в микрофона на певеца. Мнозина дори се питаха дали той изобщо е започнал да пее.Доста екстравагантен беше и тоалетът на мегазвездата. Под камуфлажен костюм той беше нахлузил фланелка с принт на елен, а вратът му беше завит с оранжева кърпа…Най-емоционалният момент беше, когато Тимбърлейк седна пред пианото и засвири един от най-големите хитове на Принс - I Would Die 4 U, след което направи и виртуален дует с него. Така беше отдадена почит на изпълнителя, който си отиде от този свят през април 2016 г.Това беше трета изява на Тимбърлейк на Супербоул. През 2001 г. той се появи на сцената с момчешката си група N Sync, а през 2004-а – с Джанет Джексън. Тогава той сътвори мегаскандал, като свали бюстието на тъмнокожата певица и показа на цял свят дясната й гърда. \n\n\n                    ", "date": "2018.02.05", "title": " 65 000 на стадиона и 100 млн. пред екраните за Супербоула"}
{"url": "http://www.monitor.bg/a/view/33182-%D0%9C%D0%B0%D0%BD%D0%B0%D1%80%D0%B8%D0%BD%D0%BE-%D0%BA%D0%BB%D0%B0%D1%81%D0%B8%D1%80%D0%B0-%D0%A4%D1%80%D0%B0%D0%BD%D1%86%D0%B8%D1%8F-%D0%B2-%D1%82%D0%BE%D0%BF-8-%D0%BD%D0%B0-%D0%9A%D1%83%D0%BF%D0%B0-%D0%94%D0%B5%D0%B9%D0%B2%D0%B8%D1%81/", "text": "\n                    Адриан Манарино изпрати шампиона Франция на четвъртфиналите в световната група на Купа \"Дейвис\", неофициално световно отборно първенство по тенис за мъже. В Албервил Манарино, който изоставаше със сет и 3:5 във втората част, победи драматично след обрат с 4:6, 7:6(5), 7:5, 6:7(2), 7:5 Робин Хаазе и осигури крайния успех за \"петлите\" срещу Холандия след непреодолима преднина от 3:1.Намиращият се на 25-о място в световната ранглиста Манарино пласира 61 печеливши удара срещу 47 в полза на холандеца в двубоя, който продължи 4 часа и 20 минути.Французинът е поставен под номер 2 в основната схема на турнира в София и се очакваше да пристигне у нас за партито на играчите в понеделник вечерта.На четвъртфиналите през април „петлите“ ще играят с Италия, отстранила състава на Япония.В следващата фаза Казахстан среща Хърватия, докато САЩ се изправя срещу Белгия. Съставът на Испания, който отстрани Великобритания след успех с 3:1 в Марбея, ще играе с Германия.\n\n\n                    ", "date": "2018.02.05", "title": "Манарино класира Франция в топ 8 на Купа „Дейвис“"}
{"url": "http://www.monitor.bg/a/view/29984-%D0%A1%D0%B5%D1%81%D1%82%D1%80%D0%B8-%D0%A1%D1%82%D0%BE%D0%B5%D0%B2%D0%B8-%D1%89%D0%B5-%D0%B8%D0%B3%D1%80%D0%B0%D1%8F%D1%82-%D0%B2%D0%B5%D1%87%D0%B5-%D0%B7%D0%B0-%D0%91%D0%B0%D0%B4%D0%BC%D0%B8%D0%BD%D1%82%D0%BE%D0%BD-%D0%B8-%D1%81%D0%BA%D1%83%D0%BE%D1%88-%D0%BA%D0%BB%D1%83%D0%B1%D0%9F%D0%B0%D0%B7%D0%B0%D1%80%D0%B4%D0%B6%D0%B8%D0%BA/", "text": "\n                    Европейските вицешампионки – сестрите Стефани и Габриела Стоеви, вече са състезателки на Бадминтон искуош клуб Пазарджик. Те бяха официално представени от треньора на клуба Неделчо Кесов на пресконференция в община Пазарджик в присъствието на кмета Тодор Попов и лицето на пазарджишкия спорт – Ренета Камберова, която е помогнала за привличането на двете състезателки в Пазарджик. Габриела и Стефани ще представляват града край Марица в трите дисциплини на държавното първенство по бадминтон.\n\nМиналата година сестри Стоеви станаха европейски вицешампионки по бадминтон на първенството в Колдинг (Дан). Те загубиха на финала от златните медалистки в последните 3 първенства на континента и олимпийски вицешампионки от Рио`16 Камила Ритер Юл и Кристина Педерсен (Дан) с 1:2 гейма (-11, 15, -11) след маратонски за този спорт мач, продължил час и 13 минути. Българките (№12 в света) станаха единствените, които спечелиха гейм на датчанките (№2) в целия турнир, но в решаващия контрагейм далеч по-опитните Юл и Педерсен наложиха своята игра и затвориха мача в своя полза. Това бе втора загуба на Габриела и Стефани от два мача с тези съпернички.\n\n\n                    ", "date": "2018.02.05", "title": "Сестри Стоеви ще играят вече за клуба в Пазарджик"}
{"url": "http://www.monitor.bg/a/view/23987-%D0%94%D0%B0%D0%BC%D0%B8%D1%82%D0%B5-%D1%82%D1%80%D1%8A%D0%B3%D0%BD%D0%B0%D1%85%D0%B0-%D0%B7%D0%B0-%D0%BF%D1%8A%D1%80%D0%B2%D0%BE%D1%82%D0%BE-%D0%BC%D1%8F%D1%81%D1%82%D0%BE-%D0%B2-%D0%A2%D0%B0%D0%BB%D0%B8%D0%BD/", "text": "\n                    Женският ни национален отбор по тенис замина за участие в тенис турнира \"Фед къп\". Надпреварата ще се проведе от 7 до 10 февруари в естонската столица Талин. България е група I на зона Европа/Африка.Националките са в състав Виктория Томова, Изабелла Шиникова, Джулия Терзийска и Петя Аршинкова. Капитан на отбора е Дора Рангелова.Националките ни попаднаха в първа група заедно с отборите на Сърбия и Грузия. Само победителят ще продължи към полуфиналната фаза в състезанието и ще играе срещу първенеца от четвърта група, където са съставите на Полша, Турция, Австрия и Латвия. Победителите от полуфиналите ще играят за класиране в по-горната група на \"Фед къп\", а последните два отбора изпадат от група I на зона Европа/Африка.„Тръгваме с целта да спечелим първо място в групата. Дано успеем и в събота да играем за промоция. Сръбкините са много сериозен отбор, но смятам, че са преодолими и се надявам да ги победим“, сподели капитанът Рангелова.\n\n\n                    ", "date": "2018.02.05", "title": "Дамите тръгнаха за първото място в Талин"}
{"url": "http://www.monitor.bg/a/view/33059-%D0%9F%D0%B5%D1%82%D0%B8%D1%86%D0%B8-%D0%BF%D0%BE-13-154-%D0%BB%D0%B2-%D0%B2-5-%D0%BE%D1%82-35-%D1%81%D0%B0-%D0%B0%D1%82%D1%80%D0%B0%D0%BA%D1%86%D0%B8%D0%B8%D1%82%D0%B5-%D0%BD%D0%B0-%D1%82%D0%B8%D1%80%D0%B0%D0%B6-10/", "text": "\n                    Четирите петици по 13 154,70 лева в играта \"5 от 35\" донесоха най-скъпите парични печалби в тираж №10 на БСТ. Те са по две в двете тегления. Една от тях, във II теглене обаче беше уцелена заедно с 10 четворки по 91 лв. и 10 тройки по 3,80, от което се събраха 14 102,70 лева - най-голямата спечелена сума в тиража. Ударът беше направен с фиш със 7 числа пълно комбиниране (ПК) в 1 област и 8ПК в друга за 38,50 лв. Петица в I теглене падна и с четворен фиш за 2 тиража на стойност 4 лв.\n\nДжакпотът в \"6 от 49\" порасна с нови 76 564,94 лв. за последните 3 дни и достигна 4 022 620,71 лева. За следващия тираж №11 се очаква към тях да се прибавят още към 70 000. В \"6 от 42\" повишението е с нови 19 047,22 лв., джакпотът стана 754 264,15, а очакваните попълнения - около 20 000. В \"5/50 - 1/12 Зодиак\" си стоят непроменящите се 3 млн. лева, а в \"Рожден ден\" ще има към 27 000.\n\nВ тираж №10 има и 4 тройки по 6196,70 лв. в \"Тото Джокер\". Една от тях падна заедно с 6 двойки по 15,40, от което се събраха 6289,10 лева. Улучи ги фиш с 6 числи ПК за \"5 от 35\" в 1 област, 7ПК в друга, 2 области обикновено попълване и 10 комбинации за \"джокера\" (5 числа ПК) за 16,50 лв.\n\n \n\nТото печалби\n\nТираж №10\n\n \n\n\"6 от 49\": Числа - (3, 4, 5, 13, 23, 25); 6 - няма, 5 - 21 по 1215,30 лв., 4 - по 25,70 лв., 3 - по 2,20 лв.; ДЖАКПОТ: 4 022 620,71 лв.\n\n \n\n\"6 от 42\": Числа - (4, 7, 8, 21, 26, 29); 6 - няма, 5 - 12 по 925,90 лв., 4 - по 23,80 лв., 3 - по 2,30 лв.; ДЖАКПОТ: 754 311,39 лв.\n\n \n\n\"5 от 35\": I теглене - (18, 19, 22, 26, 27); 5 - 2 по 13 154,70 лв., 4 - по 122,50 лв., 3 - по 4,00 лв.; II теглене - (10, 13, 22, 24, 29); 5 - 2 по 13 154,70 лв., 4 - по 91,00 лв., 3 - по 3,80 лв.\n\n \n\n\"5/50 - 1/12 Зодиак\": Числа - (7, 17, 18, 22, 25); Зодия 12 - Риби; 5+1 - няма, 5 - няма, 4+1 - няма, 4 - 7 по 500,00 лв., 3+1 - 32 по 100,00 лв., 3 - 356 по 10,00 лв., 3 - по 5,00 лв., 2+1 - по 5,00 лв., 1+1 - по 1,50 лв., 2 - по 0,80 лв., 0+1 - по 1,00 лв.; ДЖАКПОТ: 3 000 000,00 лв.\n\n \n\nТото Джокер: Позиции - (2, 4, 9); Цифри – (2, 2, 0); 3 - 4 по 6196,70 лв., 2 - 1610 по 15,40 лв.; ДЖАКПОТ: 0,00 лв.\n\n \n\n\"Рожден ден\": Година 41, месец 05, дата 11, ден 4; I група - няма, II - 1 от 532,80 лв., III - няма, IV - 1 от 266,40 лв., V - 3 по 88,80 лв., VI - 16 по 13,30 лв., VII - 17 по 15,70 лв., VIII - 24 по 8,90 лв., IX - 66 по 4,80 лв., X - по 3,60 лв., XI - по 5,30 лв., XII - по 2,00 лв., XIII - по 2,10 лв., XIV - по 1,20 лв., XV - по 0,99 лв., ДЖАКПОТ: 25 307,40 лв.\n                    ", "date": "2018.02.05", "title": "Петици по 13 154 лв. в \"5 от 35\" са атракциите на тираж №10"}
{"url": "http://www.monitor.bg/a/view/12184-%D0%9F%D0%BE%D0%BB%D1%83%D1%84%D0%B8%D0%BD%D0%B0%D0%BB%D0%B8%D1%81%D1%82-%D0%BE%D1%82-%D0%A1%D0%BE%D1%84%D0%B8%D1%8F-%D0%BD%D0%B0-%D0%BF%D1%8A%D1%82%D1%8F-%D0%BD%D0%B0-%D0%91%D0%93-%D1%88%D0%B0%D0%BC%D0%BF%D0%B8%D0%BE%D0%BD%D0%B0/", "text": "Гулбис елиминира водача в пресявките\n                    Българският шампион Александър Донски ще играе срещу Мартин Клижан (Слвк) в първия кръг на турнира по тенис от сериите АТР 250 в София с награден фонд 501 хиляди евро.19-годишният Донски, 1529-и в света, заслужи \"уайлд кард\" от организаторите, след като в края на януари спечели титлата на държавното първенство в зала. Тийнейджърът ще направи дебют в турнирите на АТР утре около 14 ч на Централния корт в „Арена Армеец“.Левичарят Клижан пък премина квалификациите, след като в решителния мач от пресявките надделя над италианеца Салваторе Карузо с 1:6, 6:4, 6:3. Словакът е бивш номер 24 в света, но в момента е 147-и. Той има 5 титли в професионалния тур, а от наградни фондове е заработил над $4 млн.Клижан има богата история на турнира в София. В дебютното издание през 2016-а той достигна до полуфиналите, където беше спрян от Виктор Троицки. Миналия сезон загуби на четвъртфиналите от Николоз Басилашвили.Победителят от двубоя Донски – Клижан ще срещне във втория кръг водача в схемата Стан Вавринка, който влезе на мястото на отказалия се Григор Димитров.Още един словак попълни схемата от квалификациите. Йозеф Ковалик надви Оскар Оте (Гер) с 6:3, 6:3 след едва 64 минути игра в решителния втори кръг от пресявките. Той загуби веднъж подаването си, но успя да направи 4 пробива, като приключи срещата с 5 аса.В първия кръг от основната схема Ковалик ще играе с Раду Албот (Мол).Квалификациите в София прескочиха още Ернестс Гулбис и Мирза Башич. Латвиецът елиминира водача в пресявките Флориан Майер (Гер) с 6:4, 6:1 и в първия кръг в основната схема ще играе срещу шестия поставен Виктор Троицки (Сър). Босненецът Башич пък постигна успех над сънародника си Томислав Бръкич със 7:5, 6:4 и ще срещне украинеца Серхий Стаховски в същинската надпревара.\n\n\n                    ", "date": "2018.02.05", "title": "Полуфиналист от София на пътя на БГ шампиона"}
{"url": "http://www.monitor.bg/a/view/76204-%D0%9C%D0%9E%D0%9A-%D0%BD%D0%B5-%D1%83%D0%B2%D0%B0%D0%B6%D0%B8-%D0%B0%D1%80%D0%B1%D0%B8%D1%82%D1%80%D0%B0%D0%B6%D0%B0-%D1%80%D0%B5%D0%B7%D0%BD%D0%B0-%D0%BF%D0%BE%D0%BC%D0%B8%D0%BB%D0%B2%D0%B0%D0%BD%D0%B8%D1%82%D0%B5-%D1%80%D1%83%D1%81%D0%BD%D0%B0%D1%86%D0%B8/", "text": "Бойкотират церемонията на откриването заради флага и знаменосеца\n                    Международният олимпийски комитет (МОК) не уважи решението на Спортния арбитражен съд (КАС) в Лозана за помилването на 28-те руски спортисти. Съдът ги обяви за невинни заради липса на доказателства за нарушение на антидопинговите правила и на практика им даде право да участват на зимните игри в Пьончан. За други 11 наказанията бяха намалени и те също трябваше да влязат в състава на делегацията. МОК обаче реши да не им отправи покани за олимпиадата.По този повод председателят на федерацията по ски бягане на Русия Елена Вялбе заяви, че решението на МОК ще бъде обжалвано в срок от два дни. \"Ние сме готови да се борим за своята чест, каза легендарната скиорка. - Днес, довечера, максимум утре, ще знаем към кой съд да се обърнем. Това ще кажат нашите адвокати.\"Така при сегашното положение в делегацията на Русия като участници под флага на МОК трябва да се включат 169 състезатели. Много малка част от тях обаче ще присъстват на церемонията по откриването на игрите. Шест отбора - по биатлон, шорттрек, фигурно пързаляне, хокей на лед, шейни и кърлинг вече обявиха, че ще пропуснат събитието. Говори се за явен бойкот, една от причините е, че ще бъдат водени под флага на МОК от неизвестен доброволец, вместо от избран знаменосец. Като аргументи се сочат и късното пристиган, ранните стартове на следващия ден, неприятностите с реакциите на активисти от антидопингови движения, които ще тормозят спортистите.Към патилата на руснаците в Пьончан своя принос дадоха и допинг ченгетата на WADA, които провалиха тренировката на женския отбор по хокей на лед. Те са отвели 16 състезателки да дават проби, част от тях не са успели да се върнат на време и това е попречило на занятието.Друг проблем пък изникна пред сборния отбор женски хокеен отбор на Република Корея и КНДР, който изигра първия си приятелски мач с тима на Швеция и падна с 1:3.Представителките на двете страни се оказали пред сериозна езикова бариера. Канадският им треньор Сара Мъри използвала термини на английски, с цел да ги сближи, но се оказало че на езика на КНДР тези думи нямат превод. Наложило се да правят нещо като речник - от южно на севернокорейски, за да се разберат.\n\n\n                    ", "date": "2018.02.05", "title": "МОК не уважи арбитража, резна помилваните руснаци"}
{"url": "http://www.monitor.bg/a/view/30621-%D0%91%D0%B5%D0%BB%D0%BE%D0%BC%D1%8A%D0%B6%D0%B5%D0%B2-%D1%81-%D0%B1%D1%80%D0%BE%D0%BD%D0%B7-%D0%BE%D1%82-%D0%95%D0%B2%D1%80%D0%BE-18-%D0%BA%D1%80%D0%B0%D0%B9-%D0%92%D0%B5%D0%BB%D0%B8%D0%BD%D0%B3%D1%80%D0%B0%D0%B4/", "text": "\n                    Световният шампион в ски ориентирането Станимир Беломъжев спечели бронзов медал от европейското първенство, на което страната ни е домакин. Надпреварата е в местността Куртово, община Велинград, в посока Белмекен. Троянчанинът, който е трикратен първенец на Стария континент, финишира трети на средната дистанция. Пред него се наредиха само руснаците Андрей Ламов и Едуард Хренников - притежател на много световни титли. Най-добрият ни ски ориентировач, който ден преди това завърши четвърти заедно с Антония Григорова в смесената щафета, имаше реален шанс за златото, но една малко грешка го прати на третото място.\"Съжалявам, че взех само един медал в трите старта, които имах на домакинското европейско, каза Беломъжев пред blitz.bg. - Най-много ме боли за случилото се днес, защото щях да спечеля златото, ако не бях допуснал грешка на 13-ата контролна точка (от 20 б.р.). Това ми струваше една минута изоставане, а в крайното класиране съм на 47 минути след победителя Ламов.\"Беломъжев сподели още, че по време на първите два старта условията са били доста тежки заради топлото време и кишата по трасето. \"Нощес скова и трасето се заледи за днешния старт, а аз обичам твърдите писти, добави той. - Условията позволиха да разгърна потенциала си и усещах как печеля златото, но тази грешка обърка нещата...\"На европейското първенство се пуснаха във всички възрастови групи над 300 състезатели по ски ориентиране от 19 страни.\n\n\n                    ", "date": "2018.02.05", "title": "Беломъжев с бронз от Евро '18 край Велинград"}
{"url": "http://www.monitor.bg/a/view/52598-%D0%94%D0%B2%D0%B5-%D0%B1%D1%8A%D0%BB%D0%B3%D0%B0%D1%80%D0%BA%D0%B8-%D0%BD%D0%B0-%D0%BF%D0%BE%D0%B4%D0%B8%D1%83%D0%BC%D0%B8%D1%82%D0%B5-%D0%B2-%D0%90%D0%B2%D1%81%D1%82%D1%80%D0%B8%D1%8F/", "text": "\n                    Успешен български пробив направиха нашите представители в отложения старт от състезанието Freeride World Qualifier в австрийския курорт Капл. При жените в сноуборда по необработени трасета Божана Чалъкова се пребори със сериозната конкуренция и успя да завърши втора още в първия си старт за сезона. Жените ни скиори също записаха сериозен успех в лицето на Елена Митренгова, която се качи на почетната стълбичка за третото си място.Валери Пелтеков беше част от надпреварата при мъжете скиори, но не успя да приземи успешно големия дроп, което го нареди на 21-во място. Още едно успешно представяне за български състезател дойде от Ла Клюсаз, Франция, където Симеон Павлов се нареди на 4-а позиция в старта от Freeride Junior Tour.В българския екип влизат някои от най-изявените български фрирайд състезатели с много успехи както на национално, така и на международно ниво. Валери Пелтеков, Симеон Павлов, Елена Митренгова при скиорите и Борис Първанов и Божана Чалъкова в сноуборда се сред най-разпознаваемите имена в този спорт. С изключение на Симеон Павлов, всички останали ще живеят и тренират в Австрия през зимата. Идеята на ентусиастите е този тим да бъде основа за развитието на едно ново поколение фрирайд състезатели в България.\n\n\n                    ", "date": "2018.02.05", "title": "Две българки на подиумите в Австрия"}
{"url": "http://www.monitor.bg/a/view/63176-%D0%A1%D1%8A%D0%B4%D0%B8%D1%8F-%D0%BE%D0%BF%D0%BE%D1%80%D0%BE%D1%87%D0%B8-%D0%9B%D0%B8%D0%B2%D1%8A%D1%80%D0%BF%D1%83%D0%BB-%D0%A2%D0%BE%D1%82%D0%BD%D1%8A%D0%BC/", "text": "Клоп бесен: Превърна се в център на вниманието\n                    “Ливърпул“ и „Тотнъм“ направиха 2:2 в дербито на кръга в Англия, което бе от изключителна важност в битката за топ 4. Двата тима изиграха впечатляващ и адски драматичен мач на „Анфилд“, който обаче бе опорочен от главния съдия Джонатан Мос и помощника му Ес Смарт.Те отсъдиха две изключително спорни дузпи за „шпорите“ - първата бе пропусната от Хари Кейн, но при втората нападателят бе безгрешен и оформи крайния резултат в продължението на мача. Интересното е, че при първата ситуация двамата рефери около минута се колебаха какво да отсъдят. В крайна сметка обаче Джонатан Мос заявява: „Не съм сигурен, вие също. Значи давам дузпа“.Решенията му бяха дискутирани сериозно, защото и при двете дузпи има играчи на „Тотнъм“ в засада. Това вбеси мениджъра на „Ливърпул“ Юрген Клоп, който бе категоричен, че съдията е закопал тима му. „Той искаше да се превърне в център на внимание и успя! И сега от нас се иска да се примирим с решенията му? Жалко, много жалко, че резултатът в такива мачове се определя по този начин“, заяви Клоп. Колегата му в „Тотнъм“ Маурисио Почетино пък бе безпардонен и заяви, че реферът си е свършил работата. „И двете дузпи са правилно решение. Аз даже мисля, че трябва да съжаляваме, защото Кей трябваше да вкара и другата дузпа и да спечелим“, заяви спецът.Така след драмата разликата между двата тима се запази на 2 точки, а попадението на Кейн бе негово 100-тно във Висшата лига.\n  \"Браво, Еди Смарт! Страничният съдия бе замесен и в двете решения за дузпи и с пълно право. При първата ситуация привика главния съдия Джон Мос, защото Хари Кейн бе в позиция на засада и не знаеше дали играч на „Ливърпул“ е докоснал топката преди нарушението на вратаря. Мос накрая реши, че Ловрен е играл с топката и даде дузпа.После пък Смарт убеди главния рефер в последните секунди да даде втора дузпа на „Тотнъм“. За невъоръженото око изглеждаше, че Ерик Ламела симулира, а и след многократни повторения по телевизията хората не можеха да са сигурни, ала Смарт бе прав. Посягането на Вирджил ван Дайк беше неумишлено, но все пак го имаше и то беше несръчно, така че дузпата я има“. „Джон Мос трябваше да вземе две големи решения на „Анфилд” – беше точен в едното и сбърка в другото.В първото положение Хари Кейн бе в очевидна засада и страничният рефер трябваше да размаха флагчето си. При консултацията между двамата Смарт каза на Мос, че не е сигурен дали Деян Ловрен е докоснал топката, така че главният пое отговорност, без да е сигурен, и даде дузпа. Ако Ловрен бе играл умишлено в опит да изчисти топката, следва да е поставил Кейн в регламентирано положение, но според мен хърватинът не го стори умишлено, иначе би изчистил напред. Затова трябва моментално да се свири засадата и тук Мос бе поставен в неудобна ситуация от своя асистент. Колективната им работа беше под нужното ниво за Висшата лига.Иначе Мос правилно отсъди втората дузпа: Ван Дайк очевидно закачи Ламела“. „В първото положение Хари Кейн беше в засада и тя трябваше да бъде отсъдена. Лоша проява на страничния съдия, който каза на Джон Мос, че е видял Кейн да е в засада, но не е сигурен дали Деян Ловрен е играл умишлено с топката. На записа се вижда как Мос казва, че не е сигурен, но въпреки това ще свири дузпата. За мен решението тук е неправилно.Втората дузпа е тежко решение. Според мен обаче по-скоро няма дузпа“.  \n\n\n                    ", "date": "2018.02.05", "title": "Съдия опорочи „Ливърпул“ - „Тотнъм“"}
{"url": "http://www.monitor.bg/a/view/66150-%D0%91%D0%B5%D1%80%D0%BB%D1%83%D1%81%D0%BA%D0%BE%D0%BD%D0%B8-%D0%B7%D0%B0%D1%85%D0%B0%D0%BF%D0%B0-%D0%93%D0%B0%D1%82%D1%83%D0%B7%D0%BE-%D0%BF%D1%80%D0%B5%D0%B4%D0%B8-%D0%BC%D0%B0%D1%87%D0%BE%D0%B2%D0%B5%D1%82%D0%B5-%D1%81-%D0%9B%D1%83%D0%B4%D0%BE%D0%B3%D0%BE%D1%80%D0%B5%D1%86/", "text": "Домусчиев: Титлата в първенството е по-важна от Лига Европа\n                    Напрежението в „Милан“ расте броени дни преди първия мач срещу „Лудогорец“ от 1/16-финалите на Лига Европа. Срещата в Разград е на 15 февруари, а реваншът на „Сан Сиро“ е седмица след това.Легендарният бивш собственик на “Милан” Силвио Берлускони скочи на треньора на треньора Дженаро Гатузо след второто поредно равенство на тима – 1:1 с „Удинезе“. Берлускони се изказа пред италианската телевизия RAI и за пореден път подчерта, че все по-рядко гледа любимия си тим заради нерезултатния футбол, който играе.\"Не съм съгласен с това, което се случва в „Милан“. Виждал съм тимът да играе с един и с двама нападатели, но винаги сме вкарвали много голове. Нека треньорът Гатузо запомни едно - целта във футбола е съперниковата врата, а не само да пазим собствената\", обяви Берлускони, който за пореден път критикува и китайските собственици за огромните суми за селекция, която не дава нужния резултат.„Милан“ гостува на „Спал“ на 10 февруари, а след това хваща самолета за мача в Разград. „Росонерите“ ще наемат два хотела в града, като са отказали да се настанят във Варна и да пътуват в деня на мача. Италианският колос няма загуба през 2018 година, а в първенството е на осмо място с 35 точки.В същото време собственикът на „Лудогорец“ Кирил Домусчиев призна, че спечелване на шампионската титла в Първа лига е цел номер 1 пред тима. Двубоите с „Милан“ пък той окачестви като шанс за играчите и подарък за феновете. Босът бе категоричен, че „орлите“ имат шанс за успех, въпреки че не се намират в оптимална форма заради паузата в шампионата. „Още не мисля за мача с „Милан“, коментира Домусчиев пред БНТ. - Може би като наближи датата, ще е по-различно. За нас е по-важно първенството и там трябва да хвърлим максимално усилия. Мача с „Милан“ ние ще го изиграем на най-високо ниво. Неприятното е, че те влизат във форма. За съжаление, след подготовка и двумесечно прекъсване на първенството няма как да сме на 100 процента. Ако сме на 80 процента, ще е добре и ако можем с тези 80% да ги отстраним, ще е голям успех“, допълни босът на „Лудогорец“. Всички билети за мача са разпродадени, като трибуните ще бъдат пълни. Двубоите безспорно са по-важни за „Милан“, след като Дженаро Гатузо вече обяви за цел спечелване на турнира и вземане на квота за Шампионската лига.\n\n\n                    ", "date": "2018.02.05", "title": "Берлускони захапа Гатузо преди мачовете с „Лудогорец“"}
{"url": "http://www.monitor.bg/a/view/34626-%D0%9C%D0%BE%D0%BC%D1%87%D0%B5%D0%BD%D1%86%D0%B5-%D0%BD%D0%B0-18-%D0%BC%D0%B5%D1%81%D0%B5%D1%86%D0%B0-%D0%B8%D0%B7%D0%B4%D1%8A%D1%85%D0%BD%D0%B0-%D0%B7%D0%B0%D0%B4%D0%B0%D0%B2%D0%B8%D0%BB%D0%BE-%D1%81%D0%B5-%D1%81%D1%8A%D1%81-%D1%81%D0%B5%D0%BC%D0%BA%D0%B8/", "text": "\n                    Момче на година и половина издъхна след задавяне със слънчогледови семки в Симеоновград, съобщи haskovo.net. Трагичната случка станала в събота. Тогава детето е погълнало няколко слънчогледови семки, при което се е задушило. Когато разбрали, че трудно диша родителите го завели в амбулаторния кабинет в града. Медиците започнали реанимация, но момченцето вече било мъртво, твърдят от Центъра за спешна помощ в Хасково.\n\nДруга трагедия, пак с невръстно момченце се размина на косъм. Бебе на годинка погълна отрова за мишки и оцеля по чудо. Инцидентът станал в същата черна събота, когато се задушило другото дете със семките.\n\nОтровеното момченце е прието в Спешното в Хасково. Промивки и други спешни мерки са спасили живота му. В момента детето е стабилизирано и под наблюдение в детското отделение в Хасково. С него е и майка му, която е само на 15 години.\n\nМишките били голяма напаст в съборетината, където живеела многолюдната ромска фамилия. Детето погълнало отровата, която била във вид на гранули след като я помислило за захарно лакомство.\n                    ", "date": "2018.02.05", "title": "Момченце на 18 месеца издъхна, задавило се със семки"}
{"url": "http://www.monitor.bg/a/view/24932-%D0%98%D0%B7%D0%B2%D0%B0%D0%B4%D0%B8%D1%85%D0%B0-%D1%82%D1%83%D0%BC%D0%BE%D1%80-%D0%BE%D1%82-%D0%B1%D1%8A%D0%B1%D1%80%D0%B5%D0%BA-%D0%BD%D0%B0-125%D0%BA%D0%B8%D0%BB%D0%BE%D0%B3%D1%80%D0%B0%D0%BC%D0%BE%D0%B2%D0%B0-%D0%BF%D0%B0%D1%86%D0%B8%D0%B5%D0%BD%D1%82%D0%BA%D0%B0/", "text": "\n                    Тумор от бъбрека на 125-годишна жена извадиха без разрез хирурзи от Университетската специализирана болница по онкология в София, съобщиха от лечебното заведение. Безкръвната операцията е направена благодарение на възможностите за лапароскопска хирургия, точниха от там.Пациентката, която е на 63 години е с тежка форма на затлъстяване, което е затруднява всякаква хирургична интервенция.Лапароскопията е бил единственият начин, по който лекарите са можели да я спасят.При хоспитализацията тя е тежала 125 кг, като е била висока метър и петдесет. Освен това, преди това тя била претърпяла две операции заради преплитане на червата.С тези фактори тя беше изключително рисков пациент, коментираха от лечебното онкологично заведение. По тази причина лекарите решили, че единственият начин туморът да бъде отстранен от левия й бъбрек е лапароскопията.Безкръвната операция е продължила цели три часа. В резултат е премахнат левия бъбрек на жената, който е имал тумор с тголемина 10 сантиметра. Отстранени са и околните лимфни възли, като превантивна мярка срещу евентуални нови туморни образувания.Онколози посочиха, че ракът на бъбреците, подобно на повечето онкологични заболявания протича безсимптомни, което го прави особено опасен, тъй като се открива обикновено в напреднал или краен, фатален стадий.Жената вече е изписана за домашно лечение. По думите на лектарите, състоянието й е добро.Те поясниха, ракът на бъбреците се среща рядко, но е твърде коварно заболяване. Само в някои случаи се появяват признаци и те са кръв в урината и болка. Затова, единственият начин за навременното му и дори ранно откриване са профилактичните урологични прегледи.\n\n\n                    ", "date": "2018.02.05", "title": "Извадиха тумор от бъбрек на 125-килограмова пациентка "}
{"url": "http://www.monitor.bg/a/view/12524-%D0%91%D0%93-%D0%B0%D0%BA%D1%82%D1%8C%D0%BE%D1%80%D0%B8-%D0%BE%D1%82-%D0%98%D1%81%D1%83%D1%81-%D0%A5%D1%80%D0%B8%D1%81%D1%82%D0%BE%D1%81-%D0%A1%D1%83%D0%BF%D0%B5%D1%80%D0%B7%D0%B2%D0%B5%D0%B7%D0%B4%D0%B0-%D0%B3%D0%BB%D0%B5%D0%B4%D0%B0%D1%82-%D0%BE%D1%80%D0%B8%D0%B3%D0%B8%D0%BD%D0%B0%D0%BB%D0%B0-%D0%B2-%D0%9D%D0%94%D0%9A/", "text": "\n                    Българските актьори, включили се в рокоперата „Исус Христос – Суперзвезда“ ще получат шанса да изгледат оригиналното представление на живо от първия ред в зала 1 на НДК. Събитието ще събере близо 12 хиляди родни любители на сценичното изкуство на 5, 6 и 7 април, като повод за него дава 70-та годишнина на Андрю Лойд Уебър. С нескрито вълнение представлението ще аплодират и Коцето Калки, Звезди от „Ахат“, Наско от Б.Т.Р., Деница Шопова и Владо Михайлов от “Нощни птици” по БНТ – звездите, които влязоха в ролите съответно на Спасителя, Пилат Понтийски, Мария Магдалена и Юда в българските представления.\n\nМакар и 47 години след световната си премиера, „Исус Христос – Суперзвезда“ остава една от най-ярките творби на Уебър и неслучайно продължава да пълни залите по целия свят. Знаменитият Тед Нийли дебютира като Спасителя през далечната 1971 г. и до днес това е основното му превъплъщение.\n\nУ нас първи я режисира проф. Светозар Донев, последван от Бойко Илиев, а по-късно мюзикъла изиграват и състави на оперите в Пловдив и Варна. В ролята на Исус в България влиза Коцето – Калки, който няма търпение да се срещне с Нийли на живо „с онова вълнение, което е присъщо на обикновения човек, който тръпне да види наистина голяма звезда“, споделя той.\n                    ", "date": "2018.02.05", "title": "БГ актьори от „Исус Христос – Суперзвезда“ гледат оригинала в НДК"}
{"url": "http://www.monitor.bg/a/view/64083-%D0%98%D0%B7%D0%BD%D0%B5%D0%BD%D0%B0%D0%B4%D0%B0%D1%85%D0%B0-%D0%98%D0%B2%D0%B0%D0%BD%D0%B0-%D1%81-%D1%82%D0%BE%D1%80%D1%82%D0%B0-%D1%81%D1%8A%D1%80%D1%86%D0%B5/", "text": "\n                    Една от най-обичаните български певици – Ивана, бе изненадана с огромна торта сърце за рождения си ден. Изпълнителката на „Кралете“ навърши 49 преди броени дни, а кадрите от тържеството само показват, че за нея времето върви наобратно – видимо вталена, тя излъчваше изключителна свежест в къса черна рокля и кожен жак. Любимката на народа събра в популярен ресторант в Пловдив колегите си от „Ивана бенд“, като на особено внимание се радваше малкия Иван, синът на бузукарката Стояна, който е кръстен на звездата. Плътно до Ивана бе и дъщеря й Теодора, която е асистент режисьор на повечето й клипове.\n\n„Снощи празнувах и бях щастлива, защото не ми се налагаше да правя нищо, за да ме обичат истински“, лаконична бе в коментара си под кадрите от купона в социалните мрежи Ивана. „Не обичам семпло опакованите неща, подаръци със символика и отношение в тях. Един приятел ме зарадва с огромна купа в розово, пълна с хартиени късмети.“, сподели Ивана. В по-късните часове на своя празник тя остана вярна на любовта си към музиката и грабна микрофона, за да поздрави всички присъстващи със своите най-големи хитове.\n                    ", "date": "2018.02.05", "title": " Изненадаха Ивана с торта сърце"}
{"url": "http://www.monitor.bg/a/view/80322-%D0%9C%D0%B8%D1%81-%D0%9F%D0%BB%D0%B5%D0%B9%D0%BC%D0%B5%D0%B9%D1%82-%D1%81%D0%B5-%D1%81%D1%80%D0%B0%D0%BC%D1%83%D0%B2%D0%B0-%D0%BE%D1%82-%D0%B3%D0%BE%D0%BB%D0%BE%D1%82%D0%B0%D1%82%D0%B0/", "text": "\n                     \n\nАктуалната Мис Плеймейт Нора Недкова призна, че се срамува от голотата и на плажа никога не се съблича топлес. „Не обичам да се снимам гола, но в България явно това е начина да те забележат. Иначе никога не се пека без горница, искам тази гледка да е подарък само за мъж, който е специален и е заслужил.“, сподели за bTV бившата танцьорка. Тя се определя като мъжко момиче, което често плаши мъжете заради своята прямота и агресия. „Израснала съм без баща и нямах този пример за авторитет. Свикнала съм сама да се грижа за себе си и да не се оплаквам от проблемите си. До сега нито един мъж не ме е питал „Как си, имаш ли нужда от нещо?“. Могат да ме съдят само ако първо са се опитали да ми помогнат.“, изповядва се русото миньонче.\n\nНора загатна, че най-сериозната й връзка до момента е била с човек, с който са се разделяли и събирали многократно. Сега не са заедно, но успеха й на еротичния конкурс на Playboy бил нейния начин тя да му докаже колко струва. „Душите ни бяха като вулкани, трябваше да се разделим, за да не се разрушим взаимно. Чувствах се много недооценена в тази връзка. Това ни е проблема на жените в България – ние не обичаме себе си, не сме научени как, и за това все търсим одобрението на хора, които не ни заслужават.“, категорична е Недкова.\n\nЗаради ангажиментите си като „Мис Плеймейт“ тя не работи, иначе преди конкурса въртяла бутик за дрехи на Слънчев бряг. Сега се издържа предимно с рекламни фотосесии, като баща й също помага финансово.  \n                    ", "date": "2018.02.05", "title": "Мис Плеймейт се срамува от голотата"}
{"url": "http://www.monitor.bg/a/view/50275-%D0%9F%D1%80%D0%B8%D1%8F%D1%82%D0%B5%D0%BB%D0%B8-%D1%83%D0%B1%D0%B5%D0%B6%D0%B4%D0%B0%D0%B2%D0%B0%D1%82-%D0%94%D0%B5%D0%B9%D0%B2%D0%B8%D0%B4-%D0%A5%D0%B0%D1%80%D0%B1%D1%8A%D1%80-%D0%B4%D0%B0-%D0%BE%D1%82%D0%BA%D0%B0%D0%B6%D0%B5-%D0%BD%D0%B0-%D0%A5%D0%B5%D0%BB%D0%B1%D0%BE%D0%B9/", "text": "\n                    Дейвид Харбър, който ще замести Рон Пърлман в ролята на червеното адово изчадие в третия филм под щампата на Хелбой, призна, че за малко не се включил в проекта. Повод за колебанията му станали думите на негови приятели, фенове на поредицата, за която до този момент стояха режисьорът Гилермо дел Торо и Пърлман. „Аз наистина уважавам мнението им, защото са не само заклети почитатели на героя, но и добри мои приятели. Постоянно ми повтаряха: „Пич, откажи се“. Моето мнение е, че мога да харесвам Майкъл Кийтън като Батман, но мога да харесвам едновременно с това и Крисчън Бейл в ролята“, обясни звездата от „Странни неща“ пред Heat Vision.\n\nКлапата на „Хелбой“ щракна миналата година у нас, а на режисьорското столче седна Нийл Маршал („Игра на тронове“). За снимките на лентата токчето си у нас заби и екшън звездата Мила Йовович. Филмът ще дебютира на голям екран догодина, като за разлика от двата си предшественика ще изкара на повърхността по-тъмната страна на комиксите на Майк Миньола. С участие в проекта се разписват още Иън Макшейн, Саша Лейн, Пенелопе Мичъл, Даниел Дей Ким и др.\n                    ", "date": "2018.02.05", "title": "Приятели убеждават Дейвид Харбър да откаже на „Хелбой“"}
{"url": "http://www.monitor.bg/a/view/5636-%D0%9D%D0%BE%D0%BC%D0%B8%D0%BD%D0%B8%D1%80%D0%B0%D0%BD-%D0%B7%D0%B0-%D0%9E%D1%81%D0%BA%D0%B0%D1%80-%D0%B0%D0%BA%D1%82%D1%8C%D0%BE%D1%80-%D0%B2%D1%8A%D0%B2-%D1%84%D0%B8%D0%BB%D0%BC-%D0%BD%D0%B0-%D0%A2%D0%B5%D0%BE-%D0%A3%D1%88%D0%B5%D0%B2/", "text": "\n                    Известен канадски актьор, получил номинация за „Оскар“, ще се включи с глас зад кадър в новия филм на Тео Ушев, вдъхновен от романа „Физика на тъгата“ на Георги Господинов. Името на звездата все още не е обявено, но по думите на първия българин, завоювал си позиция в редиците на Американската филмова академия, лентата ще бъде „среднометражна“ и ще направи премиерата си през следващата година.\nСъвсем скоро, на 20 февруари, Ушев ще открие и първата по рода си у нас арт инсталация с миксирана реалност. Изложбата ще носи името „Като в тъмно огледало“, а нашенци ще могат да я разгледат до 11 март в Софийска градска художествена галерия. Инсталацията е първият голям самостоятелен проект, който базираният в Канада аниматор подготвя в България извън киното.  „Надявам се да дойдат и да оценят какво сме направили, защото отсега искам да кажа, че проектът ще бъде показан в Канада и Франция. Исках да направя един български проект, който да започне от София и България“, обясни пред БНТ режисьорът. „Като в тъмно огледало“ ще провокира публиката да потърси скритото послание отвъд привидното, като осмисли идеята за личния и социален страх и лицемерие.\n                    ", "date": "2018.02.05", "title": "Номиниран за „Оскар“ актьор във филм на Тео Ушев"}
{"url": "http://www.monitor.bg/a/view/20019-%D0%9B%D0%BE%D1%80%D0%B0-%D0%9A%D0%B0%D1%80%D0%B0%D0%B4%D0%B6%D0%BE%D0%B2%D0%B0-%D0%A1-%D0%92%D0%B0%D0%BB%D0%B5%D0%BD%D1%82%D0%B8%D0%BD-%D0%BD%D0%B5-%D1%81%D0%B5-%D1%83%D0%B2%D0%B0%D0%B6%D0%B0%D0%B2%D0%B0%D1%85%D0%BC%D0%B5-%D0%B4%D0%BE%D1%81%D1%82%D0%B0%D1%82%D1%8A%D1%87%D0%BD%D0%BE/", "text": "\n                    Поп певицата Лора Караджова за пореден път отрече в раздялата с партньора й Валентин Славов да е замесен трети човек. \"Няма такова нещо. Това бе процес с натрупване, като че ли не се уважавахме достатъчно вече. Просто вече не се разбирахме.\", сподели за bTV изпълнителката на \"Една на милион\". С инструктора по киокушин карате остават приятели и ще поделят грижите за дъщеричката си Алиса. Лора е категорична, че малката е много ритмична, има слух и музикалният й талант е потвърден и от знаменития й дядо - фронтменът на \"Сигнал\" Данчо Караджов. \n\nС Валентин певицата се раздели преди пет месеца и в момента не е обвързана, но казва, че мъжа до нея трябва да е преди всичко добър човек с прилично чувство за хумор и самоирония, \n\n \n\n\n \n                    ", "date": "2018.02.05", "title": "Лора Караджова: С Валентин не се уважавахме достатъчно"}
{"url": "http://www.monitor.bg/a/view/81850-%D0%94%D0%B5%D1%81%D0%B8-%D0%B8-%D0%A1%D0%B0%D1%88%D0%BE-%D0%BF%D0%BE%D0%BB%D0%B8%D0%B2%D0%B0%D1%82-6-%D0%B3%D0%BE%D0%B4%D0%B8%D0%BD%D0%B8-%D0%9F%D1%80%D0%B5%D0%B4%D0%B8-%D0%BE%D0%B1%D0%B5%D0%B4-%D1%81-%D0%B4%D0%B2%D0%BE%D0%B9%D0%BD%D0%B8%D1%86%D0%B8-%D0%BE%D1%82-%D1%81%D0%BE%D0%BB/", "text": "\n                    Със свои портрети от сол – така Александър Кадиев и Деси Стоянова ще посрещнат 6-ия рожден ден на „Преди обед“ утре. Водещите ще срещнат зрителите с Денис Алиев, чиято сръчност е сътворила „солни двойници“ на мнозина световни звезди. Деси и Сашо ще чуят мнението на феновете на предаването по телефона на живо в студиото, като ще прочетат коментари и от Фейсбук, които са получавали през годините. Двамата ще се включат и в най-новото Инстаграм предизвикателство „Твърде лично“, добило популярност сред потребителите на мрежата. Акцент в програмата на утрешния епизод ще бъде и невероятната история на Фреди Нок - световно известен екстремен артист, автор на 22 световни рекорда, който се готви да ходи по въже на 10 000 метра над земята.\n                    ", "date": "2018.02.05", "title": "Деси и Сашо поливат 6 години „Преди обед“ с двойници от сол"}
{"url": "http://www.monitor.bg/a/view/81068-%D0%A1%D0%B0%D0%BB%D0%B0%D1%85-%D0%90%D0%B1%D0%B4%D0%B5%D1%81%D0%BB%D0%B0%D0%BC-%D0%BC%D0%BE%D0%B7%D1%8A%D0%BA%D1%8A%D1%82-%D0%BD%D0%B0-%D0%B0%D1%82%D0%B5%D0%BD%D1%82%D0%B0%D1%82%D0%B8%D1%82%D0%B5-%D0%B2-%D0%9F%D0%B0%D1%80%D0%B8%D0%B6-%D0%B7%D0%B0%D1%81%D1%82%D0%B0%D0%B2%D0%B0-%D0%BF%D1%80%D0%B5%D0%B4-%D1%81%D1%8A%D0%B4%D0%B0/", "text": "\n                    Единственият оцелял от атентатите в Париж през 2015 г. терорист Салах Абдеслам бе изправен пред съда в Брюксел по дело, свързано със стрелбата по полицаи в Брюксел, дни преди да бъде заловен през 2016 г.Абдеслам ще бъде съден за участие в престрелка с полицията в брюкселския квартал \"Форе\" три дни преди да бъде арестуван в града.Подсъдимият, доведен от затвор край Париж, отказа да стане при влизането на съда, както и да дава показания. „Мълчанието не ме прави нито виновен, нито престъпник,“ заяви той. „Аз съм актьор в един процес и бях накаран да дойда тук, а запазването на мълчание е мое право.“, каза Абдеслам и допълни: „Съдете ме, аз се осланям на Аллах“.Терористът настоя делото да се разглежда не по изявления, а по \"достоверни научни доказателства\". Абдеслам добави, че с него се отнасят по възможно най-лошия начин и е отправил обвинения към медиите. Съдът е приел показанията на подсъдимия да бъдат представени от неговата защита. Заседанията по делото ще продължат до края на седмицата.Адвокати на жертвите пък обърнаха внимание на съда, че Абдеслам е героизиран от медиите от съдиите.Дни преди да бъде заловен през 2016 г., Абдеслам успя да избяга при престрелка с полицията в белгийската столица. Той се укриваше в продължение на три месеца след атентатите в Париж, при които не загина заради повреда във взривното устройство, с което е бил опасан. Четири дни след арестуването му на 18 март 2016 г., в Брюксел беше извършено терористично нападение.Абделсалам е единственият оцелял терорист от атентата в Париж през 2015 г, при които загинаха 130 души. Салах Абдеслам се укриваше от полицията няколко месеца в Белгия преди да бъде задържан.Процесът срещу него трябваше да започне декември миналата година, но Абдеслам си нае нов адвокат, който поиска повече време, за да подготви случая му. Терористът вероятно ще лети с вертолет Париж до Белгия за всяко заседание на съда.Салах, който е френски гражданин от марокански произход, е роден и е живял в квартал \"Моленбек\" в Брюксел. Брат му Брахим беше сред терористите, самовзривили се при нападенията в Париж.Салах е ключов подсъдим и по делото за атентатите във френската столица. Досега разследването установи, че той е извозил 10 от терористите, ударили в Париж и Брюксел, които са били изпратени в Европа от мрежите на \"Ислямска държава\" в Сирия.\n\n\n                    ", "date": "2018.02.05", "title": "Салах Абдеслам – мозъкът на атентатите в Париж застава пред съда"}
{"url": "http://www.monitor.bg/a/view/78502-%D0%93%D1%8A%D1%80%D1%86%D0%B8%D1%8F-%D1%81%D0%B8-%D1%80%D0%B0%D0%B7%D1%81%D1%8A%D1%80%D0%B4%D0%B8-%D0%BD%D0%B0-%D0%99%D0%BE%D1%85%D0%B0%D0%BD%D0%B5%D1%81-%D0%A5%D0%B0%D0%BD-%D0%B7%D0%B0%D1%80%D0%B0%D0%B4%D0%B8-%D0%9C%D0%B0%D0%BA%D0%B5%D0%B4%D0%BE%D0%BD%D0%B8%D1%8F/", "text": "\n                    Гръцкото министерство на външните работи публикува специално съобщение, в което осъжда поведението на еврокомисаря по регионалната политика и евроразширяването Йоханес Хан по отношение на Република Македония. Съобщението е по повод изявлението на Хан пред германското сп. \"Шпигел\", където той използва името Македония, за западната ни съседка. \"Призоваваме Йоханес Хан да спазва международното законодателство и да не нарушава ангажиментите на ЕС и по-специално в този като днес критичен момент, когато се водят преговори. Повтарянето от негова страна на неправилни фрази не допринася за постигането на напредък в преговорите за името. Те не отговарят и на конструктивната роля, която трябва да имат членовете на ЕС\", пише в съобщението на гръцкото външно министерство.71,5% от гърците не приемат употребата на „Македония\" относно западната ни съседка, 22,5% одобряват приемането на съставно название, показа университетско проучване за гръцкия институт за европейска и външна политика (ЕЛИАМЕП).\n56% смятат, че действията на премиера Алексис Ципрас във връзка със спора за името са в грешна посока, докато 26,5% го подкрепят.\nНад половината от запитаните гърци оценяват като негативен подхода на лидера на главната опозиционна партия Нова демокрация Кириакос Мицотакис, който е против името „Македония“, докато 21,5% го одобряват.\nНад 50% не одобряват подхода на Панос Каменос, лидер на партията Независими гърци, по-малкия коалиционен партньор в правителството, който иска референдум по темата, а 26,5% му симпатизират.\nМеждувременно 92-годишният музикант и най-виден оратор на митингите в неделя Микис Теодоракис бе обвинен от гръцкото правителство, че възприема „нетолерантни и политически екстремни позиции“. Обвинението идва след думите му, че „има само една Македония и тя е била, е и ще бъде единствено гръцка“.\n \n\n\n                    ", "date": "2018.02.05", "title": "Гърция сe разсърди на Йоханес Хан заради Македония"}
{"url": "http://www.monitor.bg/a/view/28909-11%D0%B3%D0%BE%D0%B4%D0%B8%D1%88%D0%BD%D0%BE-%D1%80%D0%BE%D0%B4%D0%B8-%D0%BC%D0%BE%D0%BC%D1%87%D0%B5-%D0%B2-%D0%98%D1%81%D0%BF%D0%B0%D0%BD%D0%B8%D1%8F/", "text": "\n                    11-годишно момиче роди здраво момченце в Испания, съобщават местни медии. То се оплакало от силни болки в корема и родители й извикали бърза помощ в град Ел Палмар.\n\nПри пристигането на линейката станало ясно, че момичето е бременно и то ражда. Родилката била откарана в университетската болница в град Палмар в провинция Мурсия.\n\nЛекарите предупредили властите за невръстната родилка. Започнало е разследване за сексуална експлоатация.\n\nСамо преди месеци друго 12-годишно момиче роди здраво дете.\n\nПрез 2013 г. Испания повиши възрастта за сключване на брак от 14 г. на 16 г. Освен това беше повишена възрастта от 13 г. на 16 г. за сексуален акт.\n\n \n                    ", "date": "2018.02.05", "title": "11-годишно роди момче в Испания"}
{"url": "http://www.monitor.bg/a/view/85569-%D0%9A%D0%BC%D0%B5%D1%82%D1%8A%D1%82-%D0%BD%D0%B0-%D0%9C%D0%B5%D0%BB%D0%B1%D1%8A%D1%80%D0%BD-%D0%B2-%D0%BE%D1%81%D1%82%D0%B0%D0%B2%D0%BA%D0%B0-%D0%B7%D0%B0%D1%80%D0%B0%D0%B4%D0%B8-%D1%81%D0%B5%D0%BA%D1%81-%D1%82%D0%BE%D1%80%D0%BC%D0%BE%D0%B7/", "text": "\n                    Кметът на австралийския град Мелбърн Робърт Дойл беше принуден да подаде оставка заради твърдения, че е извършил сексуален тормоз и неприлични посегателства срещу градски съветнички, предаде ДПА, като се позова на австралийски медии.\n\nМиналата година две жени от градския съвет на Мелбърн обвиниха Дойл в сексуален тормоз, неприлични посегателства и лошо поведение. Дойл отрича обвиненията.\n\nЕдна от жените напусна съвета. Дойл се оттегли през декември, след като беше предприето разследване.\n\nДойл подаде оставка снощи, два дни след като беше приет в болница заради \"сериозно влошено здраве\" в резултат на стрес.\nСъпругата му Ема Пейдж Кембъл каза, че той бил \"на прага на рухване\".\n\n \n                    ", "date": "2018.02.05", "title": "Кметът на Мелбърн в оставка заради секс тормоз"}
{"url": "http://www.monitor.bg/a/view/64724-%D0%91%D0%B5%D1%80%D0%BB%D1%83%D1%81%D0%BA%D0%BE%D0%BD%D0%B8-%D1%89%D0%B5-%D0%B3%D0%BE%D0%BD%D0%B8-%D0%B1%D0%B5%D0%B6%D0%B0%D0%BD%D1%86%D0%B8/", "text": "\n                    Лидерът на италианската десница Силвио Берлускони обяви в телевизионно интервю, че от страната трябва да бъдат незабавно изгонени 600 хил. имигранти. Според четирикратния министър-председател на Италия, който се появи в отлична форма след седмица по болници заради сърдечни проблеми, пришълците само генерирали престъпност и не искали да работят. Освен това те нямали реални основания да искат разрешения за престой в страната и следователно трябвало да бъдат репатрирани. Като според Берлускони това щяло да стане веднага след като на 4 март ръководената от него десница спечели парламентарния вот и неин представител застане начело на изпълнителната власт. Берлускони каза още, че тези 600 000 са социална бомба със закъснител.\n                    ", "date": "2018.02.05", "title": "Берлускони ще гони бежанци "}
{"url": "http://www.monitor.bg/a/view/17546-%D0%BB%D0%BE%D0%BD%D0%B4%D0%BE%D0%BD-%D1%82%D0%B2%D1%8A%D1%80%D0%B4%D0%BE-%D0%B8%D0%B7%D0%BB%D0%B8%D0%B7%D0%B0-%D0%BE%D1%82-%D0%BC%D0%B8%D1%82%D0%BD%D0%B8%D1%87%D0%B5%D1%81%D0%BA%D0%B8%D1%8F-%D1%81%D1%8A%D1%8E%D0%B7/", "text": "\n                    \"Даунинг стрийт\" се постара да успокои привържениците на Брекзит, като ги увери, че премиерът Тереза Мей ще извади Великобритания от митническия съюз след излизането от ЕС, пишат британски вестници.\nИзточници от \"Даунинг стрийт\" заявиха, че Великобритания \"категорично ще напусне митническия съюз\". Повод за това изявление станаха спекулациите, че Мей възнамерява да смекчи позицията си за Брекзит. Това предизвика сериозни вълнения в парламентарната група на Консервативната партия и дори твърдения, че Тереза Мей може да бъде сменена, пише \"Индипендънт\".\nКабинетът на Мей предприе тази стъпка за успокояване на привържениците на Брекзит след предупрежденията от видни техни представители и медийните съобщения, че евроскептичното крило в Консервативната партия може да се опита да свали премиера от власт, ако тя се обедини с проевропейски министри като финансовия Филип Хамънд и на вътрешните работи Амбър Ръд в опит да запази митническия съюз, отбелязва \"Телеграф\".\nТози ход на \"Даунинг стрийт\" обаче ще разгневи привържениците на оставането в ЕС, надяващи се Лондон да сключи споразумение с Брюксел, което да предвижда да се запазят близките отношения и в бъдеще, коментира \"Гардиън\".\nУверението за категоричното оставане в митническия съюз бе направено в навечерието на посещението в Лондон на главния преговарящ на ЕС за Брекзит Мишел Барние и в момент, когато Брюксел се готви да започне преговорите за преходния период в отношенията с Обединеното кралство след Брекзит. По-подробни решения ще се вземат на министерски заседания в сряда и четвъртък, когато ще се изработи позицията на Лондон за предстоящия нов кръг преговори с ЕС, отбелязва вестникът.\n\"Дейли телеграф\" определя обявеното категорично изключване на по-нататъшното оставане в митническия съюз като победа за привържениците на Брекзит преди двете заседания на кабинета през седмицата, които ще са изключително важни.\nСпоред изданието това означава, че е настъпил кардинален обрат в позицията на Мей, която само преди няколко дни отказа да изключи възможността за оставане в митническия съюз.\nКато припомня, че във Великобритания от седмици се водеха ожесточени спорове по темата, вестникът заключава, че желанието на \"Даунинг стрийт\" е катогорично да приключи дискусиите по въпроса преди новия кръг от преговори в Брюксел.\n                    ", "date": "2018.02.05", "title": "Лондон твърдо излиза от митническия съюз"}
{"url": "http://www.monitor.bg/a/view/87976-%D0%A1%D0%BD%D0%B5%D0%B3%D1%8A%D1%82-%D0%BD%D0%B0-%D0%B2%D0%B5%D0%BA%D0%B0-%D0%B7%D0%B0%D1%82%D1%80%D1%83%D0%BF%D0%B0-%D0%9C%D0%BE%D1%81%D0%BA%D0%B2%D0%B0/", "text": "\n                    Невиждан снеговалеж буквално затрупа Москва през почивните дни –  за две денонощия в валежите в руската столица надхвърлиха 122% от месечната норма, а височината на преспите достигна 43 см. Снегът официално бе признат за рекорден за цялата история на метеорологическото наблюдение в града и областта, посочва Газета.ру.            2000 повалени дървета, 100 повредени коли и десетки отменени самолетни полети – това накратко са последствията от мощната природна стихия. Към разчистването на мегаполиса беше привлечена и военна техника, като според комуналните служби, ще са необходими девет дни, за да бъде почистен градът. Заради сложната ситуация по пътищата, столичният кмет Сергей Собянин разреши на децата в понеделник да не ходят на училище. Силният снеговалеж взе една жертва, други петима столичани бяха ранени. Причина за травмите станаха паднали дървета и скъсани електропроводни линии, уточняват агенциите. Сред пострадалите е и 8-годишно момиче, което е настанено в болница със счупване на черепа.          Освен това падащите дървета затрудниха работата и на градския транспорт. В понеделник заради снега в московските летища бяха отменени 10 полета, а други 103 излетяха със закъснение. Властите на града отправиха апел към автолюбителите да се въздържат от използването на личния си транспорт.  \n\n\n                    ", "date": "2018.02.05", "title": "Снегът на века затрупа Москва "}
{"url": "http://www.monitor.bg/a/view/51078-%D0%90%D1%80%D0%B5%D1%81%D1%82%D1%83%D0%B2%D0%B0%D1%85%D0%B0-%D1%80%D1%8A%D0%BA%D0%BE%D0%B2%D0%BE%D0%B4%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%94%D0%B0%D0%B3%D0%B5%D1%81%D1%82%D0%B0%D0%BD/", "text": "\n                    Цялото ръководство на правителството на Дагестан беше арестувано, а в столицата на руската република текат повсеместни обиски, съобщава НТВ. Временно изпълняващият длъжността премиер Абдусамад Гамидов е бил задържан в неделя от служителите на Федералната служба за сигурност, посочва РИА Новости. Според запознати в скоро време на висшия чиновник ще бъде определена мярка за неотклонение и ще бъде повдигнато обвинение.          Спецслужбите извършват обиски в домовете на двамата заместница на Гамидов – вицепремиерите Шамил Исаев и Раюдин Юсуфов. Също така от ФСС имат въпроси и към бившия министър на образованието на ДагестанШахабас Шахов, който в момента е в Москва и на-вероятно ще бъде арестуван в близко време, допълва агенцията. По данни на органите на реда, спецслужбите проверяват законността на разходваните в републиката бюджетни средства, в частност – в системата на здравеопазването. На този етап няма повдигнати обвинения към нито един от задържаните. \n\n\n                    ", "date": "2018.02.05", "title": "Арестуваха ръководството на Дагестан "}
{"url": "http://www.monitor.bg/a/view/53813-%D0%A1%D1%82%D0%BE%D0%B5%D0%BD%D0%B5%D1%82%D0%BE-%D0%B2%D0%BA%D1%8A%D1%89%D0%B8-%D0%BF%D0%BE%D0%BB%D0%B5%D0%B7%D0%BD%D0%BE-%D0%B7%D0%B0-%D0%97%D0%B5%D0%BC%D1%8F%D1%82%D0%B0/", "text": "\n                    Темата за вредните емисии е винаги актуална, както и мерките за тяхното намаляване. Оказва се, че технологиите, които хората използват в ежедневието си, може да са от голяма полза, съобщава онлайн изданието The Verge.\n\nПроучване на американски учени, което е подкрепено и от Националната фондация за науки показва, че стоенето у дома всъщност намалява общата консумация на енергия. Американците прекарват повече време в домовете си благодарение на технологиите. Все повече хора пазаруват по интернет и дори работят от вкъщи.\n\nВсичко това намалява пътуванията, което от своя страна намалява вредните емисии. По-малкото присъствие на хора в офиси и магазини, също означава по-малко разходи за енергия. Изследването е с данни за периода 2003 г. - 2012 г. То изчислява, че през 2012 г. американците са прекарали 8 дни повече у дома спрямо 2003 г. Това означава по-големи лични разходи заради по-дългото използване на осветление и уреди.\n\nКонсумацията на енергия от тези уреди обаче е по-малка спрямо тази в офисите и превозните средства. Така през 2012 г. са спестени 1 700 трилиона BTU единици, което е с 1.8% по-малко. Това е и приблизително колкото енергия е произвел щатът Кентъки за цялата 2015 г.\n\nПрез 2012 г. американците са прекарали средно по един ден по-малко в пътувания и цяла седмица по-малко в сгради, които са различни от домовете им спрямо 2003 г. Интересното е, че предимно младежите на възраст между 18 г. и 24 г, прекарват повече време у дома. Средно 70% повече от общото население. Изненадващо, най-възрастните, над 65 г., са единствената група, която реално е прекарала повече време навън спрямо 2003 г.\n                    ", "date": "2018.02.05", "title": "Стоенето вкъщи полезно за Земята"}
{"url": "http://www.monitor.bg/a/view/78148-%D0%9F%D1%80%D0%B5%D0%B1%D0%B8%D1%85%D0%B0-%D1%85%D0%B0%D1%80%D0%BC%D0%B0%D0%BD%D0%BB%D0%B8%D0%B5%D1%86-%D0%BF%D1%80%D0%B5%D0%B4-%D0%B4%D0%B2%D0%B5-%D0%B6%D0%B5%D0%BD%D0%B8-%D0%B7%D0%B0%D1%80%D0%B0%D0%B4%D0%B8-%D0%B7%D0%BB%D0%B0%D1%82%D0%B5%D0%BD-%D0%BB%D0%B0%D0%BD%D0%B5%D1%86/", "text": "\n                    Двама мъже от Харманли са задържани за побой и грабеж, а третият им съучастник все още се издирва от полицията. Малко след полунощ в неделя бил получен сигнал, че на улица “Алеко Константинов” в Харманли е станало сбиване. Изпратеният на място екип от униформени открил 2 жени на 31 и 36 г. и 30-годишен мъж, който бил с контузни рани по главата и разкъсана риза. Тримата обяснили, че докато си вървели по улицата, до тях спряло черно БМВ и от него слезли трима мъже. Те нанесли побой на мъжа и му отнели от врата златния синджир с тегло около 7 грама. Минути по-късно са задържани двама от нападателите на 31 и 41 г. Третият познайник на полицията на 24-години е в процес на издирване. Пострадалият е оставен за наблюдение в местната болница, без опасност за живота.\n                    ", "date": "2018.02.05", "title": "Пребиха харманлиец пред две жени заради златен ланец"}
{"url": "http://www.monitor.bg/a/view/18267-%D0%9C%D1%8A%D0%B6-%D0%BE%D1%82-%D0%9A%D0%BE%D1%87%D0%B5%D1%80%D0%B8%D0%BD%D0%BE%D0%B2%D0%BE-%D1%81%D0%B5-%D1%80%D0%B0%D0%B7%D0%BC%D0%B8%D0%BD%D0%B0-%D1%81-%D0%BF%D1%80%D0%BE%D0%B1%D0%B0%D1%86%D0%B8%D1%8F-%D0%B7%D0%B0-14%D0%B3%D0%BE%D0%B4%D0%B8%D1%88%D0%BD%D0%B0-%D0%B1%D1%83%D0%BB%D0%BA%D0%B0/", "text": "\n                    Мъж от Кочериново се размина с пробация, след като си взе 14-годишна булка от Струмяни. Обвиняемият получи по-ниско наказание, след като сключи споразумение с прокуратурата в Дупница и призна напълно вината си. Според документите по делото, подсъдимият е живял с 14-годишната девойка на семейни начела, в периода от 27 април 2017 г. до 25 октомври същата година. До тръгването на процеса се стигна след сигнал от страна на родителите на малолетната булка. Срещу Мирослав С. беше повдигнато обвинение по член 191, ал. 1 от НК., според което той трябваше да получи до 2 години лишаване от свобода. „Разбирам обвинението. Желая да се ползвам от правото ми да не давам обяснения по обвинението. Признавам се за виновен“, бяха единствените думи на мъжа по време на съдебното заседание.\n\n„Заради сключеното споразумение присъдата на подсъдимия е намалена. Сега той е осъден на 8 месеца пробация, през което време ще трябва да провежда два пъти седмично среща с пробационен служител. Отделно от това присъдата му е поставена на стената на срама, а именно на информационното табло пред сградата на Общината“, коментираха магистрати от Районния съд в Дупница.\n                    ", "date": "2018.02.05", "title": "Мъж от Кочериново се размина с пробация за 14-годишна булка"}
{"url": "http://www.monitor.bg/a/view/48066-32-%D0%BA%D0%B3-%D1%85%D0%B5%D1%80%D0%BE%D0%B8%D0%BD-%D0%B7%D0%B0%D0%B4%D1%8A%D1%80%D0%B6%D0%B0%D1%85%D0%B0-%D1%81%D0%BD%D0%BE%D1%89%D0%B8-%D0%BE%D1%82-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%82%D0%B5-%D0%BC%D0%B8%D1%82%D0%BD%D0%B8%D1%87%D0%B5%D1%81%D0%BA%D0%B8-%D1%81%D0%BB%D1%83%D0%B6%D0%B1%D0%B8/", "text": "\n                    32 килограма хероин са задържани снощи от българските митнически служби, съобщи главният прокурор Сотир Цацаров. Той обаче не даде подробности. Повече информация ще бъде обявена от Специализираната прокуратура.\n                    ", "date": "2018.02.05", "title": "32 кг хероин задържаха българските митнически служби"}
{"url": "http://www.monitor.bg/a/view/22432-%D0%91%D0%B4%D0%B8%D1%82%D0%B5%D0%BB%D0%BD%D0%B8-%D0%BF%D0%BE%D0%BB%D0%B8%D1%86%D0%B0%D0%B8-%D0%BF%D1%80%D0%BE%D1%81%D0%BB%D0%B5%D0%B4%D0%B8%D1%85%D0%B0-%D0%B0%D0%BF%D0%B0%D1%88-%D0%B7%D0%B0%D0%BA%D0%BE%D0%BF%D1%87%D0%B0%D1%85%D0%B0-%D0%B3%D0%BE-%D0%B7%D0%B0-%D0%B0%D0%BB%D0%BE-%D0%B8%D0%B7%D0%BC%D0%B0%D0%BC%D0%B0/", "text": "\n                    Бдителни полицаи от Димитровград спасиха от телефонна измама възрастна жена, след като забелязаха и проследиха лице от кримиконтингента. В следствие на професионалната им реакция е задържан 32-годишен телефонен измамник в момент на получаване на парите. На 3 февруари в 15 часа, при провеждане друга полицейска операция в Димитровград криминалисти са забелязали в района си сливенски автомобил. Шофьорът им се сторил познато лице от контингента. Фолксвагенът със сливенски номера бил проследен. Оказало се, чее подозренията на димитровградските полицаи са напълно основателни. Мъжът от сливенското село Сборище бил видян да финализира телефонна измама. Гастрольорът преди това успял да заблуди 68-годишна жена от бригадирския града по схемата “съдействие на полицията”. Преди да хвърли през терасата на жилището си на улица “Илинден” 5000 лева, жената получила телефонно обаждане. Доверила се и не сее обадила в полицията. Но извадила късмет, защото служителите на МВР вечее били превантивно по дирите на измамника. Белезниците са щракнали около китките му в момента, в който сливенския апаш прибрал хвърлените пари.\n                    ", "date": "2018.02.05", "title": "Полицаи проследиха апаш, закопчаха го за ало измама "}
{"url": "http://www.monitor.bg/a/view/12820-32-%D0%BA%D0%B3-%D0%B5%D0%BA%D1%81%D1%82%D0%B0%D0%B7%D0%B8-%D0%BC%D0%B0%D1%81%D0%BA%D0%B8%D1%80%D0%B0%D0%BD%D0%B8-%D0%BA%D0%B0%D1%82%D0%BE-%D1%86%D0%B2%D0%B5%D1%82%D1%8F-%D0%BE%D1%82-%D0%A5%D0%BE%D0%BB%D0%B0%D0%BD%D0%B4%D0%B8%D1%8F/", "text": "\n                    32 кг от накротика MDMA (екстази) е открит в камион на Калотина, който превозвал цветя от Холандия до Турция, съобщиха от спецпрокуратурата. Контрабандата в големи размери е разкрита на 4 февруари т.г. вечерта, когато на граничния пункт пристигнал товарен камион с турска регистрация, управляван от български гражданин с инициали Л.И. и с втори шофьор – турски гражданин с инициали Т.А. Камионът с температурен режим е превозвал цветя от Холандия до Турция.Превозното средство е селектирано за рентгенова проверка, при която е забелязана необичайна плътност между товара. При последвалата митническа проверка на товарното помещение е установено наличието на два сака, пълни с общо 16 бели прозрачни пликове, покрити с дрехи. Пликовете съдържали жълто-кафява кристална маса, която при полеви наркотест реагирала положително на хероин. Общото тегло на пликовете е 32 кг., а при последваща лабораторна експертиза е установено, че откритото вещество е MDMA (екстази) – наркотично вещество от амфетаминовата група.\nПредстои предявяване на обвинение на шофьора на товарния автомобил и задържането му до 72 часа.\n\n\n                    ", "date": "2018.02.05", "title": "32 кг екстази маскирани като цветя от Холандия"}
{"url": "http://www.monitor.bg/a/view/34790-%D0%A2%D1%83%D1%80%D1%81%D0%BA%D0%B8-%D1%82%D0%B8%D1%80%D0%B0%D0%B4%D0%B6%D0%B8%D1%8F-%D0%BD%D0%B0-%D1%81%D1%8A%D0%B4-%D0%B7%D0%B0-%D1%81%D0%BC%D1%8A%D1%80%D1%82-%D0%BF%D1%80%D0%B8-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0/", "text": "\n                    Турски тираджия отива на съд за причинена смърт при катастрофа. Обвинението срещу Осмен А. е затова, че на 1 декември 2017 г. около 15,00 ч. на международния път Русе – Стара Загора, при управление на камион влекач нарушил правилата за движение като предприел изпреварване на забранено място и ударил челно пикап „УАЗ”. При удара шофьорът на пикапа, Илия Й. на 58 години загинал на място, а спътникът му Стефан Б. на 50 години получил средна телесна повреда. След като причинил катастрофата Осман вместо да спре и да изчака идването на полицията, дал газ и избягал, но още същия ден бил задържан край Полски Тръмбеш. Заради това и му е повдигнато и второ обвинение, че като участник в ПТП с жертви и ранени, не е уведомил компетентните служби и не е взел мерки за оказване помощ на пострадалите. По искане прокуратурата обвиняемият е с взета мярка за неотклонение „задържане под стража”.\n                    ", "date": "2018.02.05", "title": "Турски тираджия на съд  за смърт при катастрофа"}
{"url": "http://www.monitor.bg/a/view/81731-%D0%9F%D0%BE%D0%B4%D0%BF%D0%B0%D0%BB%D0%B2%D0%B0%D1%87-%D0%BD%D0%B0-%D0%BA%D0%BE%D0%BB%D0%B0-%D1%81%D0%B5-%D0%B8%D0%B7%D0%BF%D1%80%D0%B0%D0%B2%D1%8F-%D0%BF%D1%80%D0%B5%D0%B4-%D1%81%D1%8A%D0%B4%D0%B0/", "text": "\n                    Подпалвач на кола се изправя пред районния съд във Велико Търново. Обвинението срещу Кристиян К. е затова, че на 16 октомври 2017 г. в град Килифарево умишлено подпалил лек автомобил „Фолскаген” на стойност 10 900 лв., с което нанесъл щети на собственика му. Подпалвачът не познавал лично собственика на колата, но от близки знаел, че се занимава с финансови измами. Сред ужилените били и негови приятели. Затова без някой да го моли или настоява Кристиян решил да отмъсти на стопанина на колата. Той помолил свой приятел да го закара до Килифарево, като предварително взел със себе си две бутилки, пълни с нафта. След като стигнал в града, той намерил паркираната кола, залял я с горивото и я подпалил, след което избягал.\n                    ", "date": "2018.02.05", "title": "Подпалвач на кола  се изправя пред съда   "}
{"url": "http://www.monitor.bg/a/view/72193-%D0%A1%D0%BB%D0%B8%D0%B2%D0%BD%D0%B0%D0%BB%D0%B8%D1%8F-%D0%BE%D1%82%D1%80%D0%BE%D0%B2%D0%B8-%D1%82%D1%80%D0%B8%D0%BC%D0%B0-%D0%BF%D1%80%D0%B8-%D0%BE%D0%BF%D0%B8%D1%82-%D0%B4%D0%B0-%D0%BE%D0%B1%D0%B3%D0%B0%D0%B7%D0%B8-%D1%86%D0%B0%D1%80%D0%B5%D0%B2%D0%B8%D1%86%D0%B0-%D0%B2-%D0%B3%D0%B0%D1%80%D0%B0%D0%B6/", "text": "\n                     \n\nТрима души са пострадали  при работа със силно отровен препарат за унищожаване на вредители по царевица, инцидентът е станал в подземен гараж на сливенската улица „Генерал Драгомиров“ .\n\nСигналът за приети по спешност със симптоми за отравяне е бил приет в неделя към 09,20 часа, на място са отишли екипи на МВР, агенцията за безопасност на храните и\n\nпротивопожарната служба, които са извадили от подземието още петима мъже.\n\nИзвършено е било замерване с газ – анализатор, който установил изключително високо ниво на органичните пари.\n\nДопълнителната проверка установила, че в гараж, собственост на 66-годишния Красимир Тодоров са били складирани около 2 тона царевица, която била полазена от гъгрици и възрастният мъж решил да използва силноотровен препарат за растителна защита.\n\nВзети са проби, разпоредено е изнасянето и унищожаването на царевицата, коментира директорът на местната дирекция за безопасност на храните д-р Пламен Пенчев\n\n \n                    ", "date": "2018.02.05", "title": "Сливналия отрови трима при опит да обгази царевица в гараж   "}
{"url": "http://www.monitor.bg/a/view/80597-%D0%A1%D0%BB%D0%B5%D0%B4-%D0%BF%D0%B5%D1%82%D0%B3%D0%BE%D0%B4%D0%B8%D1%88%D0%BD%D0%BE-%D1%81%D0%BB%D0%B5%D0%B4%D1%81%D1%82%D0%B2%D0%B8%D0%B5-%D0%BF%D1%80%D0%B0%D1%82%D0%B8%D1%85%D0%B0-%D1%83%D0%B1%D0%B8%D0%B5%D1%86-%D0%B2-%D0%B7%D0%B0%D1%82%D0%B2%D0%BE%D1%80%D0%B0/", "text": "\n                     \n\n \n\nПетгодишна ефективна присъда при първоначален строг режим на изтърпяване постанови състав на старозагорския окръжен съд по „брадясал“ казус  отпреди близо 5 години. На подсъдимата скамейка по обвинение в убийство, извършено по непредпазливост застана 38-годишният жител на ромската махала в Чирпан Петър Петров, който трябваше да отговаря за нанесен от него жесток побой над 82-годишен свой съмахленец.\n\nИнцидентът е от 22 април 2013 година, побоят бил нанесен в хода на първоначален вербален „спор“  и под солидно въздействие на изпития и от двамата алкохол.\n\nПетров блъскал и  ритал дядо Теньо Т. , при едно от паданията си на земята старецът ударил главата си в намиращата се на място акумулаторна батерия , след което изпаднал в безсъзнание.\n\nБиячът преспокойно се отдалечил от мястото и се прибрал в дома си, където бил задържан в последствие след откриването на вече починалата жертва. Според съдебните медици смъртта е настъпила в резултат на нанесена средна телесна повреда, човекът е можело да бъде спасен ако извършителят не го бил изоставил бездиханен.\n\nДосъдебното производство на два пъти е било прекратявано и след това подновявано, това е причината за дългия път, изминат до постановяването на наказанието, коментираха запознати със сагата. Присъдата подлежи на обжалване през апелативния съд в Пловдив.\n                    ", "date": "2018.02.05", "title": "След петгодишно следствие пратиха убиец в затвора           "}
{"url": "http://www.monitor.bg/a/view/17156-%D0%A0%D0%B0%D0%B7%D0%B1%D0%B8%D1%85%D0%B0-%D0%B1%D0%B0%D0%BD%D0%B4%D0%B0-%D0%B7%D0%B0-%D0%BF%D1%80%D0%B5%D1%80%D0%B0%D0%B1%D0%BE%D1%82%D0%BA%D0%B0-%D0%BD%D0%B0-%D0%BE%D1%80%D1%8A%D0%B6%D0%B8%D1%8F-%D0%B2-%D0%BE%D0%B3%D0%BD%D0%B5%D1%81%D1%82%D1%80%D0%B5%D0%BB%D0%BD%D0%B8/", "text": "\n                    Разбита е организирана престъпна група за преработка на газови оръжия в огнестрелни и продажбата им на черния па зар, съобщиха от спецпрокуратурата. Бандата е за задържана на 1 февруари т.г. При спецакция в София и община Карлово. Повдигнати са обвинения на 7 души. Събраните до момента доказателства сочат, че групата е действала  май 2017 г. Един от участниците – притежател на оръжеен магазин в София и на лиценз за търговия, е снабдявал групата с обезопасени и повредени оръжия. Те били превръщани в бойни в специално оборудвана за целта работилница в жилищен блок в София, чийто собственик притежавал законно удостоверение за ремонт на оръжия. Преработените за стрелба пистолети и автомати били пласирани на черния пазар. Като допълнителен параван за незаконната дейност на групата служело и това, че и седмината участници имали разрешения за носене на огнестрелно оръжие, повечето от тях са регистрирани и като колекционери на оръжия.\nПо време на операцията по задържането на участниците, в жилищата на трима от тях са намерени огромен брой пистолети от различни марки, пушки, автомати „Калашников“, боеприпаси, тротилови пресовки. Голямо количество автомати, пистолети, патрони, както и бойни гранати, са открити в помещение, в което е работел друг участник групата. В багажника на колата на притежателя на оръжейния магазин са намерени и иззети 250 патрона. Единствено у един от участниците не са открити оръжия, боеприпаси или взривни материали.\nНа 4 февруари 2018 г. съдът определи за петима от групата парична гаранция от по 5000 лв., а двама остави без мярка за неотклонение. Мотивите са чистото им съдебно минало, тежки заболявания, както и неприключили експертизи на оръжията, които доказват, че са били преправяни. Прокуратурата ще протестира определението на първоинстанционния съд.\n                    ", "date": "2018.02.05", "title": "Разбиха банда за преработка на оръжия в огнестрелни"}
{"url": "http://www.monitor.bg/a/view/23151-%D0%97%D0%B0%D0%B4%D1%8A%D1%80%D0%B6%D0%B0%D1%85%D0%B0-%D1%80%D0%B5%D1%86%D0%B8%D0%B4%D0%B8%D0%B2%D0%B8%D1%81%D1%82-%D1%83%D0%B4%D1%83%D1%88%D0%B8%D0%BB-%D1%81%D1%8A%D1%81%D0%B5%D0%BB%D1%8F%D0%BD%D0%BA%D0%B0/", "text": "\n                    62-годишен жител на сливенското село Кермен е задържан по обвинение, че е удушил с 6 години по-млада от него жена.Тялото на мъртвата Таня Й. е било намерено от съпруга й късно следобед в неделя. Задържан е криминално проявеният Стоян Тенев, който бил открит мъртво пиян в жилището си. Извършителят е от ромски произход, съден е за кражби и имал изключително избухлив нрав, коментират местните жители.Те преполагат че Тенев е нахлул в дома на Таня, за да иска пари или алкохол, но след като получил категоричен отказ я е убил.Първоначалният оглед не показал видими следи от насилие, предполагало се че е смъртта е следствие от инсулт или инфаркт, което наложило и извършването на аутопсия.\nКметът на Кермен Живко Жечев потвърди случилото се, той е бил сред поемните лица при огледа на местопроизшествието, но отказа да коментира биографията на Тенев.Наложена 72-часова мярка за неотклонение „задържане под стража“, очаква се прокуратурата да поиска постоянното му оставяне зад решетките.\n\n\n                    ", "date": "2018.02.05", "title": " Задържаха рецидивист, удушил съселянка      "}
{"url": "http://www.monitor.bg/a/view/15198-%D0%94%D0%B2%D0%B0%D0%BC%D0%B0-%D0%BC%D0%BB%D0%B0%D0%B4%D0%B5%D0%B6%D0%B8-%D1%83%D0%B1%D0%B8%D1%85%D0%B0-%D1%81%D1%82%D0%B0%D1%80%D0%B5%D1%86-%D0%B7%D0%B0-%D1%83%D0%B4%D0%BE%D0%B2%D0%BE%D0%BB%D1%81%D1%82%D0%B2%D0%B8%D0%B5/", "text": "Ромите на 16 и 20 г. си подавали един на друг ножа, докато го намушкали 32 пъти\n                    70-годишен мъж от Айтос е бил убит от двама роми на 20 и 16 г. в нощта срещу 2 февруари, съобщиха на извънреден брифинг в Бургас от полицията и прокуратурата.Жертвата е Асен Пуров, той е намушкан 32 пъти по цялото тяло. Двамата извършители се редували и си предавали ножа, докато безжалостно го ръгали, разказаха разследващите.Оръжието, с което е умъртвен възрастният мъж, е открито, по него има следи от задържаните Желязко Данчев на 20 г. и 16-годишния Ясен Стойчев.След като извършили жестокото престъпление, младежите продължили да пият алкохол, както правели цяла нощ, преди да нападнат Асен.70-годишният мъж е открит мъртъв в дома си на ул.\"Алеко Константинов\" 45. Въпреки че имал дом, той водел почти клошарски начин на живот.\"Пострадалият с нищо не е провокирал извършителите. Той е спял, когато те са го нападнали\", заяви директорът на Областната дирекция на МВР в Бургас старши комисар Калоян Калоянов.Според окръжния прокурор на Бургас Красимира Кателиева няма съмнение, че убийството е извършено за удоволствие.Един от задържаните е девето дете в семейството, никога не е ходил на училище\n и е безработен. Вторият е учил до втори клас и е от семейство с шест деца.Има употреба на алкохол преди и след деянието. Самото убийство е станало на Трифон Зарезан, уточни комисар Калоянов.Срещу двамата извършители са повдигнати обвинения за убийство по чл.115. Предстои утре съдът да разгледа мерките им за неотклонение.Извършителите са задържани за срок от 72 часа, като във вторник прокуратурата ще внесе искане в съда за налагане на най-тежката мярка за неотклонение \"задържане под стража\".\nЗаконът предвижда за това престъпление от 10 до 20 години лишаване от свобода за пълнолетни лица и от 5 до 12 години за непълнолетни.\nСамо преди дни още по-малки момчета - на 13 и 14 години, убиха 53-годишен бездомник във Варна. \n\n\n                    ", "date": "2018.02.05", "title": "Двама младежи убиха  старец за удоволствие"}
{"url": "http://www.monitor.bg/a/view/25061-lidl-%D0%BE%D1%82%D0%BA%D1%80%D0%B8-87%D0%B8%D1%8F-%D1%81%D0%B8-%D0%BC%D0%B0%D0%B3%D0%B0%D0%B7%D0%B8%D0%BD-%D0%B2-%D1%81%D1%82%D1%80%D0%B0%D0%BD%D0%B0%D1%82%D0%B0/", "text": "С новия филиал веригата вече присъства в 46 града \n                    Първият магазин на Lidl в Созопол отвори врати днес. Това е 87-ият търговски обект на Lidl в страната, а Созопол става 46-ият град, в който веригата стъпва.\n\nОткриването на новия магазин затвърждава тенденцията за динамичното и устойчиво разрастване на компанията на българския пазар, което ще продължи активно през цялата година – през 2018 плановете на веригата са да отвори поне 5 нови магазина в София, Варна и други региони.\n\nМагазинът Lidl в Созопол е построен по най-новата филиална концепция на марката, фокусирана върху изграждането на по-модерни и по-удобни магазини за клиентите и служителите, както и върху високата енергийна ефективност на сградата.\n\n„Изключително се радваме, че Lidl вече присъства и в Созопол и че ще предложим на жителите и гостите на града нашия богат асортимент от качествени продукти с оптимално съотношение качество-цена. В нашия магазин те ще открият разнообразие от стоки за трапезата и дома – от продуктовата линия „Родна стряха“ с висококачествени продукти от български производители до всичко за бебето и най-малките под марката Lupilu и най-новите колекции на световноизвестния модел Хайди Клум“, коментира Милена Драгийска, главен изпълнителен директор на Лидл България.\n\n„Винаги се радваме, когато голям инвеститор влиза в града и припознава възможностите и потенциала на Созопол. При нас не винаги е лесно, но искам да ви уверя, че сте на правилното място и в точното време. Вярвам, че гражданите на града ще оценят положително присъствието на Lidl в Созопол. Пожелавам ви много успехи и попътен вятър“, сподели при откриването Панайот Рейзи, кмет на Община Созопол.\n\nСпециални гости на откриването на първия Lidl в Созопол бяха шеф Иван Манчев и шеф Таньо Шишков, които застанаха зад кухненския плот и посрещнаха първите клиенти на веригата.\n\nМагазинът се отличава с много по-прегледна подредба, която улеснява пазаруването, нови продуктови групи, както и нови секции като Деликатека – селекция нарязани висококачествени традиционни български колбаси, и Витаминотека, любимите на малчуганите плодове и зеленчуци. Сред иновациите е и интегрирането на концепция, обособяваща различни зони в магазина – т.нар. магазин в магазина, където на определена площ и по определен формат се презентират всички артикули от дадена продуктова група. Тези зони осигуряват максимално удобство на клиентите и възможност да пазаруват по-бързо и лесно, без да губят време в търсене на избраните от тях продукти.\n\nНовият магазин е и първият в търговската мрежа на компанията, в който клиентите могат да разгледат истински археологически артефакти. Изложените експонати са реплики на археологически обекти, намерени в процеса на строежа на магазина, останки от фамилна гробница от елинистическата епоха. Като социално отговорна компания, Лидл България оказа пълно съдействие, логистична и финансова подкрепа, следвайки предписанията на Министерство на културата, за да може откритата гробница да бъде съхранена по-най-добрия начин. Всички предмети, намерени при археологическото проучване, са предадени и изложени в Археологическия музей в града. \n                    ", "date": "2018.02.05", "title": "Lidl откри 87-ия си магазин в страната"}
{"url": "http://www.monitor.bg/a/view/79825-%D0%9B%D0%B5%D1%82%D0%B8%D1%89%D0%B5%D1%82%D0%BE-%D0%B2-%D0%94%D1%83%D0%B1%D0%B0%D0%B9-%D0%BE%D1%81%D1%82%D0%B0%D0%B2%D0%B0-1-%D0%BF%D0%BE-%D0%B1%D1%80%D0%BE%D0%B9-%D0%BD%D0%B0-%D0%BF%D1%8A%D1%82%D0%BD%D0%B8%D1%86%D0%B8%D1%82%D0%B5/", "text": "\n                    За четвърта поредна година международното летище в Дубай е утвърдило през 2017 година позицията си на световен лидер по брой на обслужените пътници с нов рекорд от 88,2 млн. пасажери, съобщиха АП и АФП.\n\nПътникопотокът на основното летище на емирството от Персийския залив, намиращо се на кръстопът между Европа и Азия, се е увеличил с 5,5% спрямо 2016 г. За по-миналата година пътниците на дубайското летище са били 83,6 милиона.\n\nТази аерогара е платформа на една от най-големите международни авиокомпании и е номер едно в света по брой обслужени пътници от 2014 г., когато изпревари лондонското летище Хийтроу. Рекордът за 2017 г. е достигнат въпреки временната забрана за внасяне на преносими компютри в пътническия салон, наложена от Съединените щати през март за някои от полетите от арабски страни и Турция.\n\nОсновна дестинация на дубайското летище през 2017 г. е останала Индия с 12 млн. пътници (+5,4 на сто спрямо 2016 г.), тъй като в Обединените арабски емирства (ОАЕ) има значителна индийска общност. Великобритания е станала втората дестинация, с 6,4 млн. пътници (+6,7 на сто), изпреварвайки с малко Саудитска Арабия (6,3 милиона или +4,6%).\n\nДвата основни пазара със силно увеличение на пътникопотока са Русия (1,3 млн. пътници или +28 на сто) и Китай (2,2 млн. пътници или +19,4 на сто).\n\nСред градовете Лондон остава най-предпочитана дестинация номер с 4 милиона пътници, следван от Мумбай (2,4 милиона) и Джеда (2,1 милиона).\n                    ", "date": "2018.02.05", "title": "Летището в Дубай остава №1 по брой на пътниците"}
{"url": "http://www.monitor.bg/a/view/57033-amazon-%D1%81%D0%B5-%D1%81%D0%BF%D0%BE%D1%80%D0%B0%D0%B7%D1%83%D0%BC%D1%8F-%D0%B4%D0%B0-%D0%BF%D0%BB%D0%B0%D1%82%D0%B8-%D0%BD%D0%B0-%D1%84%D1%80%D0%B5%D0%BD%D1%81%D0%BA%D0%B0%D1%82%D0%B0-%D1%85%D0%B0%D0%B7%D0%BD%D0%B0-250-%D0%BC%D0%BB%D0%BD/", "text": "\n                    Американският гигант в онлайн търговията Amazon е постигнал споразумение с френските власти да внесе в хазната данъци на стойност 250 млн. долара, предадоха АП и АФП. Париж помоли щатската компания през 2012 г. да плати данъците по печалбите за периода 2006-2010 година и оттогава се водеше спор по искането на френските власти. Подробности по постигнатото споразумение не се съобщават, уточни АП.\n\nAmazon лаконично обяви днес, че е постигнал изцяло извънсъдебно споразумение с френските власти по проблеми, обсъждани в миналото, и че основната му цел остава да осигури възможно най-добрите търговски услуги на клиентите си във Франция, където компанията е инвестирала над 2 млрд. евро от 2010 г. и е създала над 5500 постоянни работни места.\n\nМиналата година Amazon постигна подобно споразумение с Италия на стойност 118 млн. евро, припомня АП.\n                    ", "date": "2018.02.05", "title": "Amazon се споразумя да плати на френската хазна $250 млн."}
{"url": "http://www.monitor.bg/a/view/47051-%D0%9F%D0%B5%D0%B5%D0%B2%D1%81%D0%BA%D0%B8-%D0%BC%D0%B8%D1%88%D0%B5%D0%BD%D0%B0-%D0%BD%D0%B0-%D0%B0%D0%B3%D0%B5%D0%BD%D1%82%D0%B8-%D0%BE%D1%82-%D0%94%D0%A1-%D0%9E%D0%91%D0%97%D0%9E%D0%A0/", "text": "Милионерите Прокопиев и Донев синове на милиционери, единият пазил Тато, другият шпионирал Австрия и ФРГ\n                    Агенти на комунистическите тайни служби атакуват Делян Пеевски с фалшиви новини и клевети в услуга на олигархичните си господари.Пропагандната кампания, която Фабриката за фалшиви новини провежда срещу депутата и наш издател, върви вече цяло десетилетие. Освен медиите, финансирани от шайката олигарси, обаче важна брънка в машината за манипулации на задкулисието са т.нар. анализатори, които тиражират уж собствени, „експертни“ мнения, които обаче дословно съвпадат с опорните точки на публикациите в „Капитал“, „Дневник“, „Медиапул“, „Фрогнюз“ и „Сега“. Общото между самозваните авторитети е, че всички те са били съпричастни към репресивния апарат на бившата комунистическа власт в лицето на Държавна сигурност.Особено деен в пропагандните акции срещу Делян Пеевски е агент Академик - Огнян Стефанов, който не само че използва сайта си „Фрогнюз“ за разпространението на фалшиви новини, но и сам тиражира опорните точки, спуснати от финансовия му благодетел Цветан Василев, като не пропуска да напише „лично мнение“ или да даде интервю във всяка възможна медия, в която пробие. Нагледен пример бе даден в петък, когато в рамките на 2 часа Стефанов написа коментар, изпълнен с ченгесарски манипулации и клевети по адрес на Пеевски, и също така публикува интервю с един от глашатаите на мафията - Георги Георгиев от „Боец“. Темата бе идентична – колко лош е Делян Пеевски, а опорните точки също са сходни и също така неверни. И ако Академик го играе журналист, то агент Сашо, както Илиян Василев е подписвал доносите си в ДС, се представя просто за експерт. По какво точно е експерт не е ясно, защото той коментира всичко и винаги в една линия – тази, която е зададена от Фабриката за фалшиви новини. Василев разбира от ядрена енергетика, от банково дело, от военна индустрия, от национална сигурност, през последните дни даже се изяви и като експерт по журналистическа етика. В своята немощ да създаде поредния изкуствен скандал около твърденията на Цветан Василев Фабриката за фалшиви новини се принуди да активира агент Сашо, който уж отстрани, не като журналист, а като експерт да призове всички медии извън пипалата на олигархията да обърнат внимание на клеветите, изречени от обвиняемия за грабежа на века, укриващ се в Белград. Естествено, такова внимание обърна само друго ченге – Светослав Терзиев от „Сега“, който не пропусна да изготви коментар колко е важно всички да проверят какви ги бръщолеви един обвиняем, източил 4,7 млрд. лв. от КТБ.Като диригент на хора от ченгета, пеещи фалшиви новини се изявява розовобузият олигарх Иво Прокопиев. Неговите медии не само чинно препечатват твърденията на въпросните глашатаи, но редовно сами задават опорните точки в своите публикации. Например още с внасянето на законопроекта на депутатите Делян Пеевски, Йордан Цонев и Хамид Хамид за спиране на вторичния грабеж на активи на КТБ „Капитал“ моментално публикува анализ, твърдящ, че целта на тази поправка е нашият издател да се добере до фирми, които не е успял досега да овладее. Ако си направите труда да разгледате блога на агент Сашо, ще видите, че неговата експертиза е родила абсолютно същите твърдения. Разбира се, доказателства за тези твърдения отсъстват както на страниците на „Капитал“, така и в главата на Илиян Василев. Важното е по примера на Гьобелс, който твърди, че една лъжа, повторена сто пъти, става истина, Прокопиев да задвижи пропагандната си машина и да създаде същата уж полифонична манипулация.Многократно засилената канонада от фалшиви новини в последно време обаче издава истинския страх на олигархичната шайка, управляваща тази пропагандна машина. Административният съд в Бургас окончателно потвърди запора на активи на Иво Прокопиев заради съмнения за престъпно забогатяване на олигарха. Огнян Донев пък, който издържа бутиковия сайт „Клуб Z“, редовно тиражиращ фалшивите новини на агент Сашо, само след две седмици отново трябва да се изправи пред съда и евентуално да чуе присъдата си по делото за укриване на данъци в особено големи размери. Той има сериозни причини за притеснения и около предложената от Пеевски промяна в конституцията, според която давността за престъпленията, извършени при приватизацията, ще бъде отменена. Причината е, че както побратимът му Прокопиев забогатя с престъпна приватизационна сделка по времето на Костов, така и на Донев му се усмихна късметът, докато Командира беше на власт. Сделката за придобиване на „Софарма“ от Донев обаче е една от проблемните сделки, които прокуратурата даде за пример на база доклада на ДАНС за ревизията на раздържавяването на активи по времето на прехода. Заедно с подсъдимите олигарси повод за притеснения има и Газовия барон Сашо Дончев, който, макар и да загуби монополните си позиции при доставките на синьо гориво в България, драпа със зъби и нокти да запази господстващото си положение над разпространителската мрежа за бита. Както по времето на Костов Сашо Дончев за една нощ стана едноличен владетел на природния газ в България, така с навлизането на чуждестранни инвеститори и без подкрепата на управляващи Дончев може да загуби монопола си. Най-основателна причина да му треперят мустаците от страх обаче има Българския Мадоф Цветан Василев. Законопроектът на Пеевски, Цонев и Хамид бе одобрен на второ четене в правната комисия на НС и предстои окончателно да бъде приет в пленарна зала. По този начин финансовите потоци към Василев окончателно ще спрат и съответно парите, които плаща на глашатаите си за производство на фалшиви новини, ще свършат.Към хора на ченгетата се присъедини и представител на по-младата генерация – бившата говорителка на ГДБОП Катя Илиева, която е на заплата при Огнян Стефанов. В интервю за любимия журналист на Иво Прокопиев – Светослав Иванов, Илиева използва националния ефир на бТВ, за да преповтори старата фалшива новина на „Фрогнюз“ за връзка между убития бизнесмен Петър Христов и нашия издател. Лъжата по тази тема е 100-процентова и ние я регистрирахме и опровергахме в рамките на нашата кампания за разкриване на фалшиви новини. Брутален е обаче механизмът за манипулиране на общественото мнение: лъжа, продуцирана от храненик на БГ Мадоф, стига до национален ефир благодарение на проводника на опорните точки на Прокопиев Светослав Иванов.Държавна сигурност е в основата на генезиса на самите олигарси, управляващи Фабриката за фалшиви новини. Според напудрената биография на Иво Прокопиев, както сам той я разказва, е гениален предприемач, който още на 19 години е започнал да се занимава с бизнес съвсем сам и е натрупал първия си милион без чужда помощ. Много сходни са обясненията на Огнян Донев за собствения му небивал успех в придобиването на монопола над производството на медикаменти в България. И двамата придобиват по престъпен начин апетитни държавни активи по време на приватизацията на Иван Костов. Прокопиев и Донев обаче няма как да придобият статута на назначени милионери, ако не са „наши момчета“. А както неколкократно е доказвано за Иван Костов, „нашите момчета“ неминуемо са свързани с Държавна сигурност.Бащата на Иво Прокопиев – Георги, е дългогодишен началник на любимото ловно стопанство на Тодор Живков „Воден“. Там Георги Прокопиев се е грижил за доброто прекарване на Тато и високопоставените му гости, като Леонид Брежнев например. Заради специалния си статут „Воден“ се стопанисва от V управление на ДС, наречено Управление за безопасност и охрана (УБО). През 1969 г. Георги Александров Прокопиев започва работа в УБО, като става помощник-лесничей, а после и зам.-директор на „Воден”. Той отговаря за движението на всички ловностопански въпроси, следи за доброто развитие и състояние на дивеча, осигурява паша и качествен фураж, следи за поддържането на всички ловностопански съоръжения и построяване на нови такива. Стриктен и послушен, той печели доверието на Тодор Живков и се превръща в негов любимец, а похвалите към него са както морални, така и материални. Той се издига до директор на стопанството, но през 1977 г. е наказан за недобро стопанисване и както личи от документите, е допуснал липси и щети при ремонти на поверения му обект. Въпреки това през 1984 г. Прокопиев-старши е повишен в чин „лейтенант”, назначен на длъжност „старши разузнавач” при 3-ти отдел на Пето управление на ДС (УБО) и прехвърлен за директор на представителното ловно стопанство „Мазалат” в Габровско. В зората на демокрацията Георги Прокопиев се връща във „Воден“, където се пенсионира като служител на наследника на V управление – НСО. Нещатен служител на УБО на ДС, а впоследствие и на комунистическото МВР е и майката на Прокопиев, а прословутият му брат Александър, чрез когото розовобузият олигарх приватизира „Каолин“, щеше да е виден кадър на ДС, ако промените не бяха дошли, и затова може да се похвали само като служител на МВР.Три пъти е активиран от Държавна сигурност бащата на днешния фармацевтичен олигарх Огнян Донев - Иван. Също като бащата на Прокопиев, Иван Донев Тенев е правоверен член на БКП, при това партиен функционер. Заради заслугите си при въоръженото налагане на комунистическата диктатура след 9 септември Иван Тенев успява да продължи образованието си в икономическо направление и да се уреди на задгранична служба първоначално в Белград, където се ражда синът му Огнян. За ПГУ Донев-старши започва да работи, докато е в Хамбург, под псевдонима Антонов. Впоследствие ценният агент на ДС отново е активиран при преназначаването му във външнотърговско дружество в Австрия, а третият етап на кариерата му като ченге е отново в Германия. Иван Донев изпълнявал задачи, поставени му от ДС, като „разкриване на намеренията на австрийското правителство по отношение на икономическата политика“, „създаване на връзки с лица, работещи в стопански ведомства“, и т.н. Интересно е как неговият син, който в наши дни се представя за един от прозападните бизнесмени, ще обясни на чист немски език на чуждестранните ни партньори, че неговият баща ги е шпионирал Под агентурното име Академик Огнян Стефанов е бил съдържател на явочна квартира към Втори отдел на Второ главно управление на ДС, става ясно от документите, които притежава Комисията по досиетата. Този отдел, наричан „английския“, е извършвал контраразунавателна дейност срещу Великобритания. Стефанов е зачислен в Първо отделение, което следи посолството на Нейно Величество у нас. В квартирата му са ставали срещи между агентите, внедрени в британската мисия, и оперативните работници от ВГУ. През целия Преход след закриването на ДС агент Академик упражнява своя журналистически занаят почти като чекистите - „с хладен ум, горещо сърце“, но не и с чисти ръце. През годините многократно афишира контактите си със сенчестите групировки, дори след една среща с осъдения за търговия с наркотици Евелин Банев - Брендо Стефанов е пребит с чукове. Иначе дълги години е бизнес партньор с покойния Младен Мутафчийски, който хем му е съдружник в сайта „Фрогнюз“, хем в качеството си на шеф на „Слънчев бряг“ АД дълго време финансира общата им медия. След това ползотворно партньорство Стефанов се сближава с Цветан Василев, за което свидетелстват дневниците на охраната в офисите на КТБ. Честите му визити в кабинета на БГ Мадоф водят до това, че през 2011 г. получава 5-цифрени парични траншове от дружество, свързано с Василев. Междувременно Академик успява да създаде и скоропостижно да фалира вестник „Торнадо“ и съответно да завлече със заплати и неплатени осигуровки редица журналисти, заради което е разследван от прокуратурата. Обвинение му е повдигнато за укриване на данъци, което е обяснимо, тъй като и до момента Огнян Стефанов използва сайта си основно за пресофис на укриващия се в Белград Цветан Василев, който завлече милиарди левове от вложителите в КТБ. Личното дело на агент Сашо в ДС, разсекретено от Комисията по досиетата, с копие от което „Телеграф“ разполага, разкрива, че той е едно от най-двуличните ченгета на ДС, приели сътрудничество на силна идеологическа основа. С други думи, верен е на марксизма-ленинизма. Псевдонимът на Василев неправилно е изписан в решението на Комисията по досиетата като „Сашо 11” на Първо главно управление на Държавна сигурност. Агентът се подвизава с два псевдонима - Драган и Сашо. Драган според записите е псевдонимът до вербовката му в ПГУ, но не е ясно дали това име не идва от архивите на РУМНО. Илиян Василев и сега е особено близък с великия „антикомунист” и „борец” срещу ченгетата Иван Костов. Затова през далечната 1997 г. оглавява Агенцията за чуждестранни инвестиции и остава на този пост до 2000 г., когато заминава посланик в Москва. Някогашният агент не изневерява на навиците си и е все така деен и днес. Компетентен е по всички въпроси, особено когато трябва да защити кръга на „Агнешките главички“, да напише клевети по адрес на Пеевски или просто да преповтори опорните точки на олигархията. Особено лицемерно е, че същият този правоверен марксист, в чието дело четем, че е изпълнявал задачи да шпионира западни представители на международни форуми у нас, в момента се представя за яростен „русофоб“. Светослав Терзиев има дългогодишен стаж в структурите на Държавна сигурност в отдела за борба с идеологическата диверсия и друга подривна дейност на противника по линия на художествената, творческата и научната интелигенция, средствата за масова информация и здравеопазването. Той е вербуван през 1980 г. за агент на известното като идеологическа полиция VI управление на ДС. Чак през 1988 г. е започнал да служи и на Първо главно управление, вероятно в периода, когато е изпратен за кореспондент на БТА в Париж. Иначе, докато е журналист и агент, Терзиев се подвизава с псевдонимите Филип, Каменчев и Камен. В зората на демокрацията опитното ченге преминава на служба в печатните издания, като, акостирайки във вестник „Сега“, се превръща в един най-верните и дългогодишни служители на олигарха Сашо Дончев. Сериозен проблем за читателите на този вестник и досега е обаче, когато четат някой тежък външнополитически анализ, да разберат кой го е писал - Светослав Терзиев, агент Филип или секретен сътрудник Камен. Анализатор на международните политически процеси, в същото време и преподавател в СУ, Светослав Терзиев всъщност е основният агент на Фабриката за фалшиви новини, който реализира идеологическата им диверсия в чужбина. Благодарение на солидните си връзки в Париж и Брюксел, завързани още по времето в ДС, а също така и на доброто прикритие на университетски преподавател, Терзиев умело манипулира чуждестранни журналисти и успява да им пробута опорните точки на олигархичната шайка, на която служи. Дори на последната кръгла маса в Брюксел коментаторът на в. „Сега“ коленопреклонно изпълняваше ролята на гид на издателя на „Капитал“ Теодор Захов. Топлата връзка между медиите на олигарсите, формиращи Фабриката за фалшиви новини, е бившата говорителка на Костов Стояна Георгиева.   Нейният сайт „Медиапул“ е своеобразно лоно на фалшивите новини, като освен собственоръчно изработени манипулации през бутиковата медия се препират „коментарите“ на различните анализатори. Против всякаква пазарна логика се препечатват публикации на конкурентни медии, стига да са написани по общите опорни точки на Фабриката за фалшиви новини. Стояна е символична майка на фалшивите новини в България, тъй като още с напускането на пресцентъра на Министерския съвет в мандата на Костов тя създава „Медиапул“ и го използва за методичен отстрел на враговете на Костов през годините, продуцирайки всевъзможни компромати. От стенограмите „АРГО-гейт“ пък лъсна нагледно как уж независимата журналистка чертае на една маса общи планове с „конкурентния издател“ Прокопиев и провалени политици като Христо Иванов и Радан Кънев как да им се създаде поредният нов политически проект. Официалните остриета на Прокопиевата Фабрика за манипулации са съпругата му Галя и съдружникът му Теодор Захов. Самият олигарх се опитва да се дистанцира от медийната си империя и започва да се изживява в ролята на издател едва когато държавните органи започнат да душат около далаверите му. Неговата съпруга обаче официално се води изпълнителен директор на „Капитал“, а по време на скандала с изтеклите мейли към журналистите на тази медия, в които се вижда отчетливо как олигархът ги кара да пишат лобистки материали за фирми, свързани с неговия бизнес, г-жа Прокопиева го играеше разпределител на опорни точки. На провелия се миналата седмица форум, в който „Капитал“ срещу заплащане уреди на представители на бизнеса да се срещнат с премиера и министрите му, пък Галя Прокопиева го играеше домакин. Именно на това събитие лъсна, че олигархът е в прекрасни отношения с властта, а манипулациите на неговите медии, че Делян Пеевски има връзки с правителството, се разбиха на пух и прах. В същото време съдружникът на Прокопиев в „Икономедия“ Теодор Захов официално е шеф на организацията за частно ползване на олигарсите Съюз на издателите в България. От името на такъв Захов кръстосва Брюксел, а и чуждестранните медии и защитава интересите на своя ортак. Неговият бизнес опит в интернет компаниите, както и идеологическата закалка на Галя Прокопиева пък са причината кръгът „Капитал“ и присъдружните им сайтове да имат толкова изкуствено завишено присъствие в мрежата.\n\n\n                    ", "date": "2018.02.05", "title": "Пеевски на мушката на агенти от ДС (ОБЗОР)"}
{"url": "http://www.monitor.bg/a/view/61595-%D0%91%D0%B8%D0%B7%D0%BD%D0%B5%D1%81%D0%BC%D0%B5%D0%BD%D1%8A%D1%82-%D0%A1%D1%82%D0%B5%D1%84%D0%B0%D0%BD-%D0%A8%D0%B0%D1%80%D0%BB%D0%BE%D0%BF%D0%BE%D0%B2-%D0%B8%D0%B7%D0%B4%D1%8A%D1%85%D0%BD%D0%B0-%D0%B2%D0%BD%D0%B5%D0%B7%D0%B0%D0%BF%D0%BD%D0%BE/", "text": "Министърът на туризма и целият туристически бранш поднесоха своите съболезнования    \n                    Бизнесменът е известен патриот и родолюбец и бе един от най-големите спонсори на фестивала на народната носия в Жеравна. Той е баща на пет деца и управляваше огромна по мащаби империя.Негова собственост е първият суперлуксозен комплекс по българското Черноморие - „Созополис“. Предприемачът придоби национална популярност, след като участва в популярното риалити предаване „Звездни стажанти“. \"Успехът е труд, постоянство и амбиция\", казваше приживе успелият бизнесмен.Шарлопов е роден е на 14 октомври 1962 г. в Бургас. През 1986 г. завършва висшето си образование във Великотърновския университет, специалност Българска филология. След това започва работа като журналист в София и в изданията, в които работи, се занимава с икономическа тематика. 26-годишен издава първата си книга с художествена документалистика, а през 1989 г. започва частен бизнес, като под негово наблюдение работят едни от най-успешните компании в България.Той е сред учредителите и създателите на Български съюз по балнеология и СПА туризъм (БСБСПА). „Имахме шанса да работим с един патриот, който обичаше страната си и нейните традиции, който беше пример за спомоществовател и радетел на всичко българско, който подкрепяше безрезервно историята и културата на страната, която беше избрал за бъдещето на своите деца. За нас беше чест да познаваме и да работим заедно със Стефан Шарлопов! И ще продължим неговите идеи, мечти и надежди, защото те са част от бъдещето на България“, написаха неговите колеги във фейсбук страницата на съюза.Съболезнования изказа и министърът на туризма Николина Ангелкова. „Разделяме се с човек, отдал много идеи и сили за устойчивото развитие на българския туризъм и СПА индустрията. Аз и моят екип губим не само прекрасен партньор и приятел, но и един от най-сериозните предприемачи и инвеститори в отрасъла, се посочва в съболезнователните адреси“, казва Ангелова за бизнесмена.По думите й името на Стефан Шарлопов ще остане завинаги свързано с демократичните ценности и е пример за неговите колеги с големия му патриотизъм и непримирим бизнес дух. Според Ангелкова хотелиерът е допринесъл за високото качество на туристическите услуги в страната и превръщането й в конкурентна дестинация.Шарлопов винаги е взимал участие във всички важни теми свързани с туризма в родината ни. Ангажираността му бе доказана и чрез присъствието му в парламентарната Комисия по икономическа политика и туризъм, където бе гласуван Закона за туризма. По време на заседанието той отново апелира колегите си за обединяване на бранша и за създаване на туристическа камара.\n                    ", "date": "2018.02.05", "title": "Почина бизнесменът Стефан Шарлопов (ОБНОВЕНА)"}
{"url": "http://www.monitor.bg/a/view/25833-%D0%A6%D0%B0%D1%86%D0%B0%D1%80%D0%BE%D0%B2-%D0%9E%D1%82%D0%B1%D0%B5%D0%BB%D1%8F%D0%B7%D0%B2%D0%B0%D0%BC%D0%B5-%D0%BD%D0%B0%D0%B9%D0%BD%D0%B8%D1%81%D0%BA%D0%BE%D1%82%D0%BE-%D0%B4%D0%BE-%D0%BC%D0%BE%D0%BC%D0%B5%D0%BD%D1%82%D0%B0-%D0%BD%D0%B8%D0%B2%D0%BE-%D0%BD%D0%B0-%D0%BA%D0%BE%D0%BD%D1%82%D1%80%D0%B0%D0%B1%D0%B0%D0%BD%D0%B4%D0%B0-%D0%BF%D1%80%D0%B8-%D1%86%D0%B8%D0%B3%D0%B0%D1%80%D0%B8%D1%82%D0%B5/", "text": "\n                    Отбелязваме най-ниското до момента ниво на контрабанда при цигарите - 6%. Това каза главният прокурор Сотир Цацаров след представянето на резултати от изследване за контрабандата на цигари.\n„На първо място искам да отбележа, че формулировката, под която е обозначено проучването „цигари, непредназначени за местния пазар“ е изключително деликатна и в същото време показваща за какво става дума. Най-общо казано става дума за това, което представлява незаконна търговия, контрабанда и което в крайна сметка осъществява и престъпни състави. Въпреки деликатната формулировка, не може да не отбележим няколко неща. На първо място плюсовете – да, 6% е най-ниското ниво, мерено до момента. Тези 6% обаче не бива да ни успокояват, защото в рамките им маржовете са много големи по места“, заяви Цацаров.\nПо думите му има места с много нисък процент и места с много висок. Ако Хасково, с най-висок процент, го обясняваме географски, възникват въпросите за Велико Търново и Пазарджик. Такива въпроси възникват и по отношение на марките цигари с оглед на това, че отново лидер остава една и съща компания. Така или иначе усилията и на прокуратурата, и на МВР са свързани не само с противодействието на незаконната търговия с цигари. Това е само един от спектрите на нашата работа. Само снощи са задържани 32 кг хероин, допълни той. Според главния прокурор не е възможно тези резултати да бъдат постигнати, ако липсва партньорството между държавните органи и бизнеса, който е заинтересуван да работи на светло.\n„Не можем да кажем, че тези 6% са резултат само на работата на митници, прокуратура, МВР и т.н. Благодаря трябва да се каже и на всички икономически оператори, които подкрепят тази инициатива и без партньорството на които тези 6% биха били абсолютно невъзможни. Силното партньорство на светлия бизнес с държавата е от изключително значение за тези проценти“, каза още Цацаров.\n\n\n                    ", "date": "2018.02.05", "title": "Цацаров: Отбелязваме най-ниското до момента ниво на контрабанда при цигарите"}
{"url": "http://www.monitor.bg/a/view/34790-50-%D0%BA%D1%80%D0%B0%D0%B2%D0%B8-%D0%B8%D0%B7%D0%B3%D0%BE%D1%80%D1%8F%D1%85%D0%B0-%D0%BF%D1%80%D0%B8-%D0%BF%D0%BE%D0%B6%D0%B0%D1%80-%D0%BA%D1%80%D0%B0%D0%B9-%D0%94%D0%BE%D0%B1%D1%80%D0%B8%D1%87/", "text": "\n                    50 крави и телета се задушиха и умряха при голям пожар край добричкото село Славеево. Първите пламъци от фермата на братята Божидар и Евгени Минчеви са били забелязани от хора в селото около 01.15 часа, в нощта срещу неделя. Пожарните автомобили пристигнали след 15 минути. Според шефа на Пожарната в Добрич, комисар Дарин Димитров, опасност за хората в селото не е имало. Не са засегнати и съседните на фермата сгради. Въпреки това, наложило се огнеборците да гасят пожара чак до неделя на обяд.\n\nВследствие на огнената стихия са унищожени 300 бали фураж, трактор „Ландини” и около 300 кв.м покривна конструкция. В резултат на дима в съседното помещение са открити задушени кравите и телетата. Криминалистите работят по основната версия – умишлен палеж.\n\n„Нямам представа кой го е сторил. В събота вечерта аз бях във фермата до 22.30 ч., а брат ми – до 24 ч. За съжаление, пожарът е бил забелязан от хората едва около 01.10 ч. Оказало се, че той е голям и никой не е успял да счупи прозорец или врата, за да могат животните да излязат. Загубите ни са за над 40 000 лева. Уведомил съм банката, защото съм теглил кредит, тракторът ми изгоря, него пък съм го взел по програма САПАРД. Очаквам и решението на застрахователите. Не съм получавал заплахи, не съм навредил на никого, изкарвам си прехраната с честен труд”, обясни Божидар Минчев.\n\nЕкологът на община Добрич и представител на Агенцията по храните трябва да вземат решение къде ще бъдат загробени телата на животните, предвид, че фермата се намира близо до населено място. В Добрич Екарисаж няма. От този в Шумен поискали 12 000 лева, за да загробят животните.\n\nТова е ангажимент на държавата, категоричен е Божидар Минчев и заяви, че има отпуснати европейски средства в ДФ „Земеделие” точно за такива ситуации.\n\nДиректорът на местния офис на ДФ „Земеделие” в Добрич, Ивайло Йорданов, обясни, че има решение от 16 януари на УС на ДФ „Земеделие“ за разпределяне на финансов ресурс от 9 млн. лева по схемата „Помощ за компенсиране на разходите при отстраняване и унищожаване на мъртви животни“. Сумата от 9 млн. лева е за цялата 2018 г., но все още не е разпределена по региони.\n                    ", "date": "2018.02.05", "title": "50 крави изгоряха при пожар край Добрич"}
{"url": "http://www.monitor.bg/a/view/71934-%D0%97%D0%BB%D0%B8%D1%8F-%D0%B4%D0%BE%D0%BB-%D0%B2-%D0%A5%D0%B0%D0%B8%D0%BD%D0%B1%D0%BE%D0%B0%D0%B7-%D0%B2%D0%B7%D0%B5-%D0%BF%D0%BE%D1%80%D0%B5%D0%B4%D0%BD%D0%B8%D1%82%D0%B5-3-%D0%B6%D0%B5%D1%80%D1%82%D0%B2%D0%B8/", "text": "\n                     \n\n \n\nМестността Злия дол  по протежението на прохода Хаинбоз в Стара планина е прокълнато място, споделят гурковци след поредната тежка катастрофа, при която в неделя по обяд загинаха трима души, а 7-годишно момиченце е в критично състояние. Според местните жители в района на този дол има изключително висока концентрация на транспортни  произшествия въпреки ограничението за скорост  от 40 км /час. Някои допълват, че горният износващ слой от асфалта, положен при последните ремонти на прохода е от нискокачествен материал, който бързо и лесно замръзвал през зимата. Допълнително ситуацията се усложнявала от разлетите масла , които превръщали отсечката в района на км. 51 в ледена пързалка. При катастрофата, станала към 12,55 часа в неделя идващ от север  лек автомобил „Опел Астра“ с разградска регистрация се е врязал челно в  турски ТИР „Мерцедес“, превозващ домати и чушки за Румъния. Зад волана на опела е бил Веселин Василев /57/, на място загиват съпругата му, лекарят- педиатър от Разград Снежана Стойкова  /60/ и дъщеря им, 34-годишната Полина Богданова. Пристигналите на място минути по-късно пътни полицаи  и пожарникари са извадили дъщеричката на Полина, 7-годишната Вероника , която е била откарана с линейка в старозагорската УМБАЛ „Проф. д-р Стоян Киркович“. Там тя е била приведена в медикаментозна кома. В понеделник от здравното заведение уточниха, че детето е в изключително тежко състояние заради черепно-мозъчна травма, счупен таз и строшено ляво бедро. На този етап никой не се ангажира с прогнози за живота му.\n\nВодачът на турския ТИР, 34-годишният Исуф Сиван е направил опит да избегне челния сблъсък с летящия насреща му Опел, като е навлязъл вдясно , помитайки мантинелите, показва огледът. Няма данни той да е употребил алкохол, тепърва ще се установява с каква точно скорост са се движели двата автомобила.При сблъсъка по неизвестни причини въздушните възглавници  са се отворили, но това не е спасило пътниците. Три са тежките катастрофи със загинали в този район на прохода от началото на м.г., показва справката в КАТ Пътна полиция.\n                    ", "date": "2018.02.05", "title": "Злия дол в Хаинбоаз взе поредните 3 жертви     "}
{"url": "http://www.monitor.bg/a/view/33717-2-%D0%B3-%D1%83%D1%81%D0%BB%D0%BE%D0%B2%D0%BD%D0%BE-%D0%B7%D0%B0-%D0%9A%D0%B8%D1%80%D1%87%D0%BE-%D0%9A%D0%B8%D1%80%D0%BE%D0%B2-%D0%B7%D0%B0-%D1%80%D0%B0%D0%B7%D0%B3%D0%BB%D0%B0%D1%81%D1%8F%D0%B2%D0%B0%D0%BD%D0%B5-%D0%BD%D0%B0-%D0%B4%D1%8A%D1%80%D0%B6%D0%B0%D0%B2%D0%BD%D0%B0-%D1%82%D0%B0%D0%B9%D0%BD%D0%B0/", "text": "\n                    Трета присъда, този път в размер на две години условно, получи бившият директор на Националната разузнавателна служба (НРС) генерал-лейтенант Кирчо Киров. Присъдата постанови днес съдебен състав на Софийския градски съд (СГС) с председател Ани Захариева.\n\nКирчо Киров е осъден за разгласяване на държавна тайна. Става дума за информация, която е споделил в интервю за \"Нова телевизия\" през 2014 г., а поводът  - освобождаването на шофьора на камион Живко Русев, който през 2008 г. е заловен от иранските власти, след като в тира му са били открити 130 кг. хероин. Шест години по-късно Кирчо Киров потвърди, че разузнаването е имало заслуга за връщането на Русев и това, че не е бил осъден на смърт.\n\nЗадачата била да се установи контакт с властите в Иран, коментира след заседанието в СГС днес Киров.\n\nВпоследствие Русев е осъден на доживотен затвор, а през същата 2014 г. е върнат в България, където доживотната присъда първо е заменена с 5 години лишаване от свобода, но след протест на прокуратурата, наказанието беше увеличено на 15 години.\n\nНа днешното съдебно заседание бившият директор на НРС бе осъден да заплати и разноските по делото. Съдия Захариева отмени наложената парична гаранция на Киров, в размер на 1000 лева.\n\nПрисъдата не е окончателна и подлежи на обжалване и протест пред Софийския апелативен съд.\n\nСлед заседанието прокурор Димитър Франтишек заяви, че прокуратурата ще протестира и ще настоява за по-високо наказание. Самият Киров също беше категоричен, че ще обжалва пред втората инстанция.\n\n\"Вече съм свикнал на присъди. Смятам, че наказанието е неоснователно, но ще обжалваме на втора инстанция. Аз имам общо пет дела. Четири от тях води моята служба срещу мен, едно водя аз срещу тях\", обясни още след заседанието бившият директор на НРС. Ген. Киров е категоричен, че и това дело е политическа поръчка срещу него, от страна на настоящото ръководство на разузнаването.\n\n\"Специално това дело е една лична поръчка на сегашния директор на НРС (бел.ред. ген. Драгомир Димитров). Това е част от неговата война, която той води срещу мен и моето семейство вече толкова години\", заяви ген. Киров.\n\nПреди близо две седмици ген. Кирчо Киров беше осъден и на 15 години затвор за това, че от 2007 г. до 2011 г. като директор на разузнаването, в съучастие със свой подчинен началник, е присвоил от бюджета на службата валута - евро и щатски долари в особено големи размери, равняващи се на повече от пет милиона и сто хиляди лв.\n\nПрез месец май на 2016 г., той получи първата си присъда – от 10 години \"лишаване от свобода\" - по обвинение за присвояване на почти 5 млн. лв. от НРС. Така общата сума, за която прокуратурата обвинява Киров, че е отклонил от разузнаването, вече достигна 10 млн. лв.\n                    ", "date": "2018.02.05", "title": "2 г. условно за Кирчо Киров за разгласяване на държавна тайна"}
{"url": "http://www.monitor.bg/a/view/10610-%D0%9C%D0%B8%D1%80%D1%8F%D0%BD%D0%B8-%D0%B8-%D1%84%D0%B8%D1%80%D0%BC%D0%B8-%D1%81%D1%8A%D0%B1%D1%80%D0%B0%D1%85%D0%B0-%D0%BF%D0%B0%D1%80%D0%B8-%D0%B7%D0%B0-%D0%BD%D0%BE%D0%B2%D0%B0-%D0%BA%D0%B0%D0%BC%D0%B1%D0%B0%D0%BD%D0%B0-%D0%BD%D0%B0-%D1%86%D1%8A%D1%80%D0%BA%D0%B2%D0%B0-%D0%B8-%D1%80%D0%B5%D0%BC%D0%BE%D0%BD%D1%82/", "text": "\n                    Кампанията за набиране на средства за закупуването на нова камбана и ремонт на камбанарията на църквата „ Свети Георги Победоносец“ в пазарджишкото село Ивайло приключи, съобщи главният организатор Георги Иванов. Той уточни, че благодарение на щедри и съпричастни хора и фирми са събрани 3594 лв., с които ще бъде закупена нова камбана и ще се направи нова конструкция за окачване на камбаните. Старата руска камбана също ще бъде отремонтирана, а новата ще се поръча в единствената частна камбанолеярна у нас, която се намира в Пловдив. По предварителни разчети ще струва 3080 лева и ще тежи 80 кг. Настоятелството на храма, както и инициаторът за кампанията благодарят на всички, които са се включили в дарителската акция. Според летописната книга местната църква е построена през 1941 г., а две години по-късно храмът е бил напълно обзаведен с църковна утвар. Тогава е поръчана и закупена от Русия църковната камбана, която тежи 50 кг и която в онези времена е била донесена „на гръб“ в село Ивайло от жп гарата в Пазарджик. Разстоянието от перона до  християнската е 10-12 километра.Новата камбана ще възпроизвежда тон „До“ от първа октава, т.е. ще звучи благозвучно съобразно съществуващата към момента камбана.\n                    ", "date": "2018.02.05", "title": "Миряни и фирми събраха пари за нова камбана на църква и ремонт"}
{"url": "http://www.monitor.bg/a/view/85833-%D0%AF%D0%B4%D0%B5%D0%BC-%D0%B4%D0%B2%D0%BE%D0%B9%D0%BD%D0%BE-%D0%BF%D0%BE%D0%B2%D0%B5%D1%87%D0%B5-%D0%BC%D0%B5%D1%81%D0%BE-%D0%BE%D1%82%D0%BA%D0%BE%D0%BB%D0%BA%D0%BE%D1%82%D0%BE-%D0%BF%D0%BB%D0%BE%D0%B4%D0%BE%D0%B2%D0%B5/", "text": "Над 56 млн. пилета отиват на трапезата  \n                    Българинът изяжда годишно двойно повече месо, отколкото плодове. Основен дял в храната на трапезата взима пилешкото, като за 12 месеца над 56 млн. пилета отиват сготвени на масата. Това показват данните на Министерството на земеделието и храните, с които „Монитор“ разполага. По-голямата част от тях са хуманно убити в кланници, а около 1,3 млн. са заклани вкъщи. Общо изядените тонове пилешко са 109 640. Произведените за консумация прасета пък са около 1,1 млн. за година. Общото им тегло, подадено от свинефермите, е над 150 хил. тона. Останалата част до 212 хил. тона месо, изядени годишно, се пада на говеждото. За сравнение изядените плодове годишно са около 103 хил. тона Проста сметка показва, че ядем двойно повече месо, отколкото плодове.Анализ на данни от Европейския съюз пък показва, че България е една от страните, в които се консумира най-евтино месо в ЕС. То е около два пъти по-евтино, в сравнение с това на пазарите на другите членки. Единствено в Полша барбекюто излиза по-малко пари, отколкото в България.\nНай-предпочитаното за консумация месо от българина остава пилешкото - по 12 кг средно на човек годишно. Следват: свинско - 10 кг, кайма смес - 7 кг, говеждо или агнешко - по 1 кг, от други животни - 2 кг и др.Продължава тенденцията на спад на консумацията на говеждо и агнешко месо като причините са по-високите цени на този вид мръвка, ниската покупателна способност на българите, както и липсата на традиции в консумацията на такова месо, отчитат експерти.Пак според тях родното производство на птиче месо задоволява около 60 на сто от пазара на месо у нас и съставлява повече от половината от търсенето на месо в страната. С промишлено производство на птиче месо се занимават над 100 ферми в страната. Животински пазари пък има на 28 места, основно в по-малките провинциални градове. Те се организират традиционно в неделя и там се продават живи животни, които могат да се заколят вкъщи.\nВсичките продажби и производство на месо се проверяват и контролират от МВР, Агенция „Митници“, НАП и Агенцията по безопасност на храните. Така само в началото на тази година при последната съвместна проверка бяха открити над 50 хил. кг. месо и местни продукти, негодни за продажба заради изтекъл срок на годност. Най-голямо количество месо тогава беше иззето от обекти във Велико Търново - 37 533 кг, Търговище - 20 910 кг, Ямбол - 2500 кг и Пловдив - 1300 кг. Съвместните проверки от началото на годината са ударили общо 1258 обекта Сред тях са магазини, складове за съхранение и преработка на месо, и 1709 моторни превозни средства, превозващи месо и местни продукти.За установени административни нарушения са съставени общо 38 акта и пет протокола. Четири от тях са съставени в София, три - в Пловдив и Кюстендил, два - в Стара Загора и Габрово.\n\n\n\n\n\n\n                    ", "date": "2018.02.05", "title": "Ядем двойно повече месо,  отколкото плодове"}
{"url": "http://www.monitor.bg/a/view/36079-8-%D1%81%D0%BB%D1%83%D0%B6%D0%B8%D1%82%D0%B5%D0%BB%D0%B8-%D0%B4%D0%BD%D0%B5%D0%B2%D0%BD%D0%BE-%D1%80%D0%B0%D0%BD%D0%B5%D0%BD%D0%B8-%D0%BD%D0%B0-%D1%80%D0%B0%D0%B1%D0%BE%D1%82%D0%B0/", "text": "Шофьори и чиновници с най-много инциденти \n                    2911 трудови злополуки са регистрирани през миналата година у нас, показват данни на Националния осигурителен институт (НОИ). Това означава, че средно по 8 работници всеки ден се контузват, докато изпълняват служебните си задължения. Статистиката отчита ръст на инцидентите на работното място през миналата година спрямо 2016 г., когато трудовите злополуки са били 2848 или с 63 повече. През 2017 г.\n\n \n\n\n\n \n\nкоето е с 6 повече спрямо тези през 2016 г.\n\nИ през миналата година сектор „Сухопътен транспорт“ е антирекордьорът по инциденти. 256 служителя в тази сфера са пострадали по време на работа, като за 14 от тях инцидентът е бил фатален. На следващо място се нареждат заетите в сектор „Държавно управление“ с регистрирани 237 трудови злополуки. Причината чиновниците да са сред първенците по травми, придобити по време на работа е, че всяка злополука се докладва.\n\n„В частния сектор работодателите често\n\n \n\n\n\n \n\nна ГИТ. В замяна поемат разходите за лечение на пострадалите“, обясни пред „Монитор“ адвокат Станимир Димов. Според закона за трудов инцидент се приема и времето, в което служителите пътуват за и от офиса. Така, ако в рамките на час след края на работния ден служителят счупи крак, то инцидентът се приема за трудов.\n\n„Много рядко работодателите в частния сектор признават тези инциденти за трудова злополука“, твърди още Димов. Данните на НОИ показват, че инцидентите на път за работа обикновено да около 10%. В сектор „Държавно управление“ обаче почти половината от злополуките са се случили, докато чиновниците отиват или си тръгват от работа.\n\nКакто „Монитор“ писа, през 2016 г. обезщетения за трудова злополука и професионално заболяване са били изплатени на 14 117 работници. Средната сума, която са получавали е била 35 лв., като най-висока компенсацията е била в Стара Загора – 41,65 лв., което над 2 пъти повече спрямо размера на обезщетението в Силистра, където сумата е малко над 21 лв.\n\n \n                    ", "date": "2018.02.05", "title": "8 служители дневно ранени на работа "}
{"url": "http://www.monitor.bg/a/view/77055-%D0%9A%D0%BC%D0%B5%D1%82%D1%8A%D1%82-%D0%BD%D0%B0-%D0%A1%D0%B5%D0%BF%D1%82%D0%B5%D0%BC%D0%B2%D1%80%D0%B8-%D0%B1%D1%8F%D0%B3%D0%B0%D0%BB-%D0%BE%D1%82-%D0%B0%D1%80%D0%B5%D1%81%D1%82%D0%B0-%D1%81-%D0%BE%D1%82%D0%BF%D1%83%D1%81%D0%BA%D0%B0/", "text": "Роднина на градоначалника продал на общината имот за 348 пъти по-висока цена\n                    \n                    ", "date": "2018.02.05", "title": "Съдът отстрани от длъжност кмета на Септември (ОБНОВЕНА)"}
