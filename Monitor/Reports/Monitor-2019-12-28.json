{"url": "https://www.monitor.bg/bg/a/view/bojko-borisov-blagodarja-na-bylgarite-nauchiha-se-da-rabotjat-184460", "text": "  „Бих искал да благодаря на всички българи за начина, по който работят, научиха се да работят добре, качествено и в срок!“, заяви в Стара Загора премиерът Бойко Борисов, който дойде на място, за да види къде ще се изгражда новата многофункционална зала с 5 200 места, за която правителството в петък отпусна първия транш от 4,5 млн лв. Министър – председателят обяви, че за него приоритетни през следващите  две години остават магистралите „Хемус“ , „Струма“ и „Европа“, както и пътя от Монтана за Видин и тунела под Шипка. „Имаме поне 10 огромни инфраструктурни проекта, както и още стотина по-малки, с които сме се захванали и ще ги завършим. Правят се толкова хубави неща, но не всичко се вижда, наложи се един хейт, един негативизъм, който не ни позволява да се усмихваме.Ето, днес чета в пресата, че сме 39-то място сред 130 страни по степен на свобода, но никой не го смята за някаква новина. “, коментира той.  По думите му около 20 млн лв ще струва подмяната на водопроводната мрежа в Перник, където се оказало , че нищо по нея не е правено още от далечната 1955 година. „Днес имаме една хубава новина, проучванията са показали че в пещерите има вода, което ще ни облекчи , но ще се наложи да поставим поне 80 км нови тръби. Ще работят 4 екипа, държавното „Монтажи“ също ще помага, всеки който е допринесъл за сегашното състояние там ще си понесе отговорността!“, категоричен беше той и отклони настояванията за изграждането на четирилентов път от автомагистрала „Тракия“ към Стара Загора. Според Бойко Борисов през следващите 5-6 години ще трябва да бъде намерено работещо решение за бъдещето на енергийно-промишления комплекс „Марица изток“, където ще трябва да се затворят откритите рудници за добив на лигнитни въглища, а топлоцентралите да преминат на друг тип гориво. “Решението ще бъде взето колективно, а не еднолично. Ние не можем с лека ръка да се откажем от мястото, където се произвежда 60 на сто от електроенергията ни, просто не можем да заменим  тази бази с нещо друго, със сигурност има по-съвременни технологии, те трябва да бъдат избрани след  диалог  с всички …“, настоя Борисов и напомни че на територията на комплекса работят 15-20 000 души, които трябва да бъдат спокойни за бъдещето си. Вече е обявен конкурс за проектиране на новата многофункционална зала , тя ще се намира върху площ от 20 дка на територията на новия парк „Артилерийски“, стойността й ще бъде около 15 млн лв и трябва да бъде готова  през 2021 година, уточни кметът на Стара Загора Живко Тодоров.", "date": "2019.12.28", "title": "Бойко Борисов: Благодаря на българите, научиха се да работят!"}
{"url": "https://www.monitor.bg/bg/a/view/da-posreshtnem-2020-s-bljasyk-184415", "text": "Ето че остават броени дни до края на декември и новата 2020 година вече чука на вратата. Докато мъжете се чудят в кой ресторант ще полеят празника, то всяка дама умува над тоалета си. На 31-ви срещу 1-ви прелистваме нова страница от живота си и традицията повелява да го направим в чисто нов тоалет. В случай че още не сте си избрали такъв, „Монитор“ събра най-горещите тенденции за зимно парти. Ако можем да бъдем сигурни, че едно нещо няма да излезе от мода в близките години (или изобщо), то това е Тя е задължително попълнение в гардероба на всяка себеуважаваща се дама и сигурно притежавате поне пет такива, но за Нова година можете да увеличите колекцията си. Изборът на пазара в това отношение е голям – с тънко златисто коланче, с широк червен корсет, с дантела, с гол гръб и т. н. Трудно ще сбъркате в модела, но ако искате да сте точно в крак с модата, то През този сезон роклите с голи рамена, независимо черни или не, се завърнаха в парти колекциите на световноизвестните дизайнери. Те вдъхват нотка сексапил и олицетворяват точната формула за женственост. Тази част от тялото на жената, която разкрива шията, раменете и част от бюста, крие мистерия, която подлудява мъжката аудитория. Освен изцяло изрязана горна част обаче нашумяха и тоалети с паднали рамене, които все пак имат някакви тънки и дискретни презрамки. Дължината на ръкавите пък трябва да е до лакътя, като за предпочитане е да са широки или с някаква дантела по края. За дамите, които не се славят с голям бюст, е най-добре да заложат на горна част с ластик, който ще попречи на роклята да се свлече. Най-голямото предимство на този тип облекла е, че издължават фигурата ви. Представителките на нежния пол имаме лошия навик да не се съобразяваме с минусовите градуси, когато мислим за празнично облекло. Затова роклята, независимо дали е къса или дълга, трябва да се съчетае с връхна дреха. Последен писък на модата в момента са Някои са с пайети, други с ресни, трети с промазан ефект. Ключовата дума тук е злато. Единственият минус е, че след като инвестирате в такъв тип връхна дреха, то тя няма да ви е много от полза. Какво имаме предвид – този блясък е изключително подходящ за парти, но не и за ежедневна употреба. Още едно облекло се завърна под светлината на прожекторите и е подходящо за посрещането на Новата година. Става въпрос за Разбира се, не говорим за старомодните дънкови такива, а за женствени гащеризони. Тук отново ще ви е нужен блясък, а дизайнерите са помислили в аванс за това. При повечето актуални модели горната част представлява лъскаво бюстие, а долната наподобява черен панталон. Можете да заложите и на изчистен червен гащеризон. Удобството на този тоалет е, че за разлика от роклята няма да ви се налага да се притеснявате от дължината, нито пък от студа. Но имайте едно наум – не прекалявайте с напитките, защото свалянето на гащеризона в повечето случаи е много трудно. Истината е, че не всеки обича фойерверките и отварянето на 20 бутилки шампанско едновременно. Затова правилният избор е да вдигнат наздравици за 2020 година Ако не сте от жените, които обичат да носят рокли и токчета вкъщи, добрата новина е, че стилът „спортен шик“ е сред отличниците на подиума тази година. Слагайте тениска, обуйте най-удобните си маратонки или пантофки и намерете удобен спортен панталон. Модерни през този сезон отново са широките такива с висока талия. Важно е да не се пренебрегват основните правила при избора на такъв тип тоалети, а те са: 1. Не смесвайте повече от 3 различни цвята, за да не стане спортен кич; 2. Избягвайте всякакви ярки емблеми и 3. Не слагайте над спортния панталон многопластови блузи или такива с разни пискюли и камъчета по тях. Ако не сте сигурни при избора на съчетание, най-добре е да заложите на класическите бели или черни изчистени дрехи. Или още по-добре – комбинация от двете. Не на последно място трябва да предупредим: Целият този блясък, който ще диктува при посрещането на Новата година, трябва да е съчетан със стилни бижута. Ако харесвате дълги обеци и масивни колиета, но не подхождат на ежедневните ви тоалети, сега е моментът да ги разходите. Златото е най-доброто предложение, но 2020 е годината на Металния плъх, така че можете да я уважите с метал по избор.", "date": "2019.12.28", "title": "Да посрещнем 2020 с блясък "}
{"url": "https://www.monitor.bg/bg/a/view/jiteli-na-bobovdolsko-selce-iskat-da-se-prisyedinjat-kym-dupnica-184462", "text": "Жителите на бобовдолското село Големо село настояват да преминат към община Дупница. Идеята за това дойде още преди две години от местен инициативен комитет и стигна до Административния съд в Кюстендил. Съветниците в Бобов дол бяха категорично против отделянето на Големо село от миньорската община. На другото мнение пък бяха колегите им от Дупница. Мотивите на инициативния комитет са, че Големо село е само на 7 километра от Дупница и на 13 километра от Бобов дол, както и че благоустрояването на селото е занемарено поради бездействие на управата в Бобов дол. Интригата в действителност е ТЕЦ “Бобов дол”, който е на територията на Големо село и е от значение къде централата плаща данъци, налози и др., е мнението на част от местните хора. По повод казуса тричленен състав на Административния съд в Кюстендил отменени заповедта  на областния управител на Кюстендил, с която той отказа да предложи на ОбС-Бобов дол, да приеме решение за произвеждане на референдум в кметството в Големо село. Решението може да бъде обжалвано пред Върховния административен съд в 14-дневен срок от съобщаването му на страните. Това е второ произнасяне на Административния съд в Кюстендил по казуса, но от нов състав, тъй като по-рано ВАС върна отмененото решение на първата инстанция. Според магистратите е налице сложен фактически състав за промяна на границите на община, първият елемент от който е искане за провеждане на референдум за отделяне на населеното място от съответната община и присъединяването му към съседна община, изразено чрез подписка от най-малко 25 на сто от избирателите на населеното място до съответния Общински съвет. Искането за провеждане на референдум за отделяне на населеното място с. Големо село от община Бобов дол и присъединяването му към община Дупница е изразено чрез подписка, организирана от Инициативен комитет на граждани с избирателни права от с. Големо село. В нея участват 190 лица с постоянен адрес, които се идентифицират с три имена, ЕГН и подпис, а искането е за провеждане на местен референдум в кметство с. Големо село, община Бобов дол, със следния въпрос: Съгласни ли сте село Големо", "date": "2019.12.28", "title": "Жители на бобовдолско селце искат да се присъединят към Дупница"}
{"url": "https://www.monitor.bg/bg/a/view/mikaela-shifrin-triumfalno-se-zavyrna-s-pobeda-v-linc-184464", "text": "Микаела Шифрин направи триумфално завръщане в световната купа по алпийски ски за жени, след като спечели с лекота гигантския слалом в Линц. Това бе първа победа за американката на австрийското трасе. След като завърши изненадващо 17-а в последния гигантски слалом в Куршевел преди две седмици, настоящата олимпийска шампионка в дисциплината реши да пропусне спускането във Вал Д'Изер. То обаче така или иначе беше отменено заради условията за ски във Франция, така че Шифрин се завърна в световната купа отпочината и без загубени точки. Федерика Бриньоне все пак изпревари Шифрин в класирането на гигантския слалом с победата си във Франция, но американката съкрати пасива си от италианката на 21 точки с победата днес в Линц. Шифрин започна с четвърти стартов номер и доминираше в първия манш срещу ранната лидерка Марта Басино на всяка контрола. Американката завърши с 0.61 секунди пред италианската си съперничка, а Бриньоне бе единствената скиорка с под секунда зад победителката при 0.74 пасив. Катарина Лийнсбергер зарадва феновете в Австрия с първо място в сборното класиране само шест скиорки преди финала, като в крайна сметка тя бе изместена само до трето място. Бриньоне завърши с осем стотни зад нея, а Басино, която спечели гигантския слалом в Килингтън през ноември, възстанови голяма загуба в средата на трасето за второ място. Тя завърши с общ резултат 2:08.67 и изостана значително от Шифрин. Олимпийската шампионка завърши с време 2:07.31 минути и 1.36 секунди пред италианката.   Топ 6 от гигантския слалом в Линц: 1. Микаела Шифрин, САЩ - 2:07.31 (1:01.27, 1:06.04) минути 2. Марта Басино, Италия - 2:08.67 (1:01.88, 1:06, 79), +1.36 3. Катарина Лийнсбергер, Австрия - 2:09.13 (1:02.83, 1:06.30), +1.82 4. Федерика Бриньоне, Италия - 2:09.21 (1:02.01, 1:07.20), +1.90 5. Петра Влъхова, Словакия - 2:09.24 (1:02.64, 1:06.60), +1.93 6. Мина Фюрст Холтман, Норвегия - 2:09.38 (1:03.21, 1:06.17), +2.07", "date": "2019.12.28", "title": "Микаела Шифрин триумфално се завърна с победа в Линц"}
{"url": "https://www.monitor.bg/bg/a/view/protesti-i-stachka-tresat-francija-184459", "text": "Пътуващите с обществения транспорт в Париж отново са изправени пред изпитание, в разгара на оживлението около празниците, тъй като във Франция днес е 24-ят ден от началото на стачката срещу пенсионната реформа, предаде Франс прес. С наближаването на новогодишната нощ протестното движение напредва към нов рекорд, след като вече счупи този от 1995 г. с 22 дни затруднен транспорт, а има изгледи да надхвърли и 28-те дни на стачката в държавната железопътна компания Ес Ен Се Еф (SNCF) през 1986-87 г., когато също не беше направено прекъсване за Коледа. Още повече, че среща на правителството със синдикални и работодателски организации е планирана чак за 7 януари. Множество синдикати призоваха днес хората на протести. Очаква се в тях да участват и \"жълтите жилетки\". Около 300 \"жълти жилетки\" тръгнаха преди обед от площада на Борсата и може да се присъединят към демонстрацията в Париж, организирана от регионални обединения на няколко профсъюза. Синдиката на железничарите в Ес Ен Се Ес призова за протести в редица градове в района. За пътниците транспортната обстановка остава усложнена. До утре вечерта ще се движат средно 6 от 10 високоскоростни влака Те Же Ве, и един от пет от влаковете \"Транзилиен\", обслужващи парижки район. Затворени са още шест линии на метрото. \"Днес има подобрение, движат се 20 процента повече влакове\", каза министърът на екологичния преход Елизабет Борн. След продължило с дни мълчание хората очакват с голямо нетърпение новогодишното обръщение на 31 декември на президента Еманюел Макрон към сънародниците му.", "date": "2019.12.28", "title": "Протести и стачка тресат Франция"}
{"url": "https://www.monitor.bg/bg/a/view/dominik-paris-specheli-chetvyrto-poredno-spuskane-v-alpijskite-ski-184461", "text": "Италианецът Доминик Парис спечели четвърто поредно спускане от световната купа по ски-алпийски дисциплини, след като завърши на първо място в Бормио. 30-годишният скиор спря хронометъра на 1:55.37 минути на трасето \"Стелвио\" в италианските Алпи и изпревари с 0.08 секунди швейцареца Урс Крюнбюел. Носителят на малката купа в дисциплината Беат Фойц финишира трети, с 0.26 секунди зад Парис. Това бе четвърти подиум за швейцареца от също толкова състезания от началото на сезона. Парис, който спечели и преместеното от Вал Гардена петъчно спускане, вече има шест победи в Бормио. Пет от тях са в същата дисциплина, а другата е в супергигантския слалом от 2018-а. Италианецът е също така лидер в генералното класиране за световната купа с 55 точки пред норвежеца Александър Аамод Килде, който бе четвърти днес. Парис вече има 18 победи за световната купа, 14 от които са в спускания. Той има и 36 подиума. За неделя има предвидена комбинация от супергигантски слалом и слалом, а в тази дисциплина световен шампион е Алекси Пинтюро от Франция.   Топ 6 от спускането в Бормио: 1. Доминик Парис, Италия - 1:55.37 минути 2. Урс Крюнбюел, Швейцария - 1:55.45, +0.08 3. Беат Фойц, Швейцария - 1:55.63, +0.26 4. Александър Аамод Килде, Норвегия - 1:56.10, +0.73 5. Матияс Майер, Австрия - 1:56.21, +0.84 6. Нийлс Хинтерман, Швейцария - 1:56.25, +0.88", "date": "2019.12.28", "title": "Доминик Парис спечели четвърто поредно спускане в алпийските ски"}
{"url": "https://www.monitor.bg/bg/a/view/danychni-atakuvat-bansko-184466", "text": "В навечерието на Нова година десетки данъчни инспектори, предимно от София атакуват наред хотели и заведения в Банско. Те проверяват, дали се издават касови бележки и точни ли са оборотите в хотели, ресторанти, механи и всички търговски обекти в зимната столица на Балканите. От НАП вече се похвалиха, че през последните години нарушенията намаляват и отново апелираха да се издават касови бележки. Издаването на такава е задължително, като неиздаването на фискален бон дори и за малка сума води до запечатване на обекта за срок до 1 месец.    В началото на сезона персоналът е бил запознат с изискванията на Приходната агенция. Инсталиран е нов софтуер, чрез който на касовия бон да бъде отразена всяка предлагана услуга поотделно. Неиздаването на фискален бон е едно от най-сериозните данъчни нарушения. Глобата за физически лица е от 100 до 500 лева, а за юридически – от 500 до 2000 лв. При повторно нарушение санкцията се удвоява. Неиздаването на касова бележка, освен до глоба, води и до запечатването на обекта за срок от един месец.    Инспекторите ще използват и дистанционната връзка на всеки касов апарат със сървърите на НАП. Сергиите в центъра на Банско също се проверяват. От НАП проверяват и имущественото състояние на физически лица – собственици или управители на фирми с обекти в зимните курорти.    Данъчните инспектори ще бъдат в зимните ни курорти през цялата зима, като се предвижда проверките да бъдат дори и денонощни.", "date": "2019.12.28", "title": "Данъчни атакуват Банско"}
{"url": "https://www.monitor.bg/bg/a/view/pavel-vyrba-ludogorec-e-kraljat-na-bylgarskoto-pyrvenstvo-184463", "text": "Новият наставник на Лудогорец Павел Върба даде своето първо и ексклузивно интервю за Нова телевизия. \"Лудогорец е кралят на българското първенство, двубоите с Интер от Лига Европа и шампионската титла на България са приоритетите пред мен\", коментира Павел Върба. \"Лудогорец доминира тотално в българското първенство, осъзнавам, че никой няма да приеме от мен нещо различно от първото място. Още от първите срещи с ръководството на Лудогорец ме привлече идеята за Шампионската лига. Сам искам тази цел влизане в групите на турнира. Шампионската титла е по-важна, тя ни дава пътя към Шампионската лига, няма да подценим двубоя с Левски за Купата на България. Зарадвах се от жребия за Лига Европа, Интер игра със Славия Прага в Шампионската лига, гледал съм няколко техни мача, вярвам че българските фенове ще са доволни от крайния резултат\", заяви Павел Върба. Специалистът коментира още, че на лагера в Турция към тима може да има и нови имена сред футболистите.", "date": "2019.12.28", "title": "Павел Върба: Лудогорец е кралят на българското първенство"}
{"url": "https://www.monitor.bg/bg/a/view/prekratiha-koncesijata-na-stadion-hristo-botev-v-plovdiv-184465", "text": "Общинските съветници прекратиха по взаимно съгласие концесията на стадион \"Христо Ботев\" в Пловдив. Това стана на днешната сесия. Решението бе взето след дебати, продължили по-малко от час. Предложението на кмета Здравко Димитров бе подкрепено с 37 гласа, един беше против , а осем се въздържаха. Според споразумението за община Пловдив остава гаранцията от 491 300 лева, както и проекта в размер на 929 496 лева. С това решение отпада ангажимента на футболен клуб Ботев да построи спортния комплекс. С него ще се ангажира община Пловдив, като собственик на стадиона, като ще получи помощ от държавата. Привържениците на Локомотив (Пловдив), които присъстваха на сесията обявиха, че ще сезират Прокуратурата и Сметната палата. Те са възмутени че концесията се прекратява по взаимносъгласие, а не по вина на концесионера. Според тях Общината губи над 1 млн. и половина неустойки по договора и дължимите гаранции. Те напомниха, че стадион \"Пловдив\" от много години е в лошо състояние, както и стадионите на Спартак и Марица, но местната власт не им обръща внимание.", "date": "2019.12.28", "title": "Прекратиха концесията на стадион \"Христо Ботев\" в Пловдив"}
{"url": "https://www.monitor.bg/bg/a/view/djejms-kordyn-ne-iska-da-gleda-kotkite-184416", "text": "Телевизионният водещ и комик Джеймс Кордън призна, че е разколебан относно дали иска да изгледа премиерния си филм „Котките“ на голям екран. Въпреки че не застава често пред камерата за кинозаглавия, той все още не е изгледал продукцията. призна Кордън в интервю пред BBC Radio 2. По ирония на съдбата, именно неговият герой – Бъстофър Джоунс е сред малкото, които вдъхват свежест на „Котките“, които гледаме и у нас от тази седмица. Лентата представлява адаптация на обичания едноименен бродуейски мюзикъл. Въпреки това екипът, начело с режисьора Том Хупър, съсредоточават вниманието си предимно върху песните и така пренебрегват разказването на реална история във филма. В средите отвъд Океана пък оприличават „Котките“ с последното заглавие от „Междузвездни войни“ - „Възходът на Скайуокър“, предвид разминаванията между оценките на критиците и феновете. Ето защо някои почитатели смятат, че Кордън не е изгледал филма с негово участие не заради качествата му, а защото – подобно на много актьори, не желае да вижда самия себе си на голям екран.", "date": "2019.12.28", "title": "Джеймс Кордън не иска да гледа „Котките“"}
{"url": "https://www.monitor.bg:443/bg/a/view/pogasjavat-zadyljenija-na-bolnici-dofinasirat-uchilishta-s-malomerni-papalelki-184447", "text": "Варна финансира две лечебни заведения в града, училища с маломерни паралелки и саниране на жилищни сгради в града. От заделените близо 775 хил. лева Специализираната болница за лечение на пневмо-фтизиатрични заболявания ще получи малко над 324 хил. лев, като целева субсидия за изплащане на заплати, осигуровки и данъци на персонала за периода до 30 ноември 2019 г. Болницата трупа дългове от години и през всяка от тях Община Варна дофинансира дейносттта й с подобна сума. Причината за недоимъка е ограничената субсидия, която Министерството на здравеопазването отпуска за лечението на болните от туберкулозата. Фактите показват, че един леглоден струва около 100 лева, а болницата получава от министерството само 38 лева. От няколко години Общината води разговори с министерството на здравеопазването, за да може болницата да премине под нейна опека, но това все още не е осъществено. Поради тази причина се налага на няколко пъти в годината Общинският съвет в града да отпуска пари, с които лечебното заведение да покрива задълженията си към доставчици и служители. Други близо 450 хил. лева ще бъдат предоставени на Очна болница. С тях ще се погасят стари задължения на лечебното заведение до датата на поемане на управлението й от Медицинския университет „Проф. д-р Параскев Стоянов“. Въпреки, че здравното заведение ще се управлява от университета, собствеността остава на Общината и тя ще има последната дума за всички важни решения. Очакванията са значително да се подобри тежкото финансово положение, в което се намираше Очна болница, и тя да предлага много по-високо качество на здравеопазване. Общинският съвет разреши отпускането и на близо 138 000 лв. за дофинансиране на маломерни и слети паралелки в шест общински училища. Учебните заведения, в които има такива паралелки са ОУ „Кап. Петко войвода“, СУ „Елин Пелин“, ОУ „Св. Кл. Охридски“ в с. Константиново, СУ „П. К. Яворов“, ОУ „Иван Вазов“ и СУ „Л. Каравелов“. Решението за дофинансирането ще има социален ефект и ще даде възможност на записаните в тях ученици да завършат средното си бразование. Община Варна ще съфинансира и проект за над 1,2 млн. лв. за саниране на 8 многофамилни жилищни сгради в града. От местната хазна ще бъдат отпуснати до 62 хил. лв., с които да се покрият разходите за управление на проекта, финансиран по ОП „Региони в растеж“.", "date": "2019.12.28", "title": "Погасяват задължения на болници, дофинасират училища с маломерни папалелки "}
{"url": "https://www.monitor.bg:443/bg/a/view/mehatronika-e-naj-novata-specialnost-vyv-voennomorskoto-uchilishte-184450", "text": "Морското училище във Варна започва обучение по най-новата специалност „Mехатроника“, съобщи началникът на учебното заведение, флотилен адмирал проф. д-р Боян Медникаров. Морското училище във Варна започва обучение по най-новата специалност „Mехатроника“. То ще се осъществява със съдействието на Института по роботика към БАН, Полският високотехнологичен университет и Военноморската академия  в Анаполис-САЩ. флотилен адмирал проф. д-р Боян Медникаров. „Новите учебни програми на Висшето военноморско училище „Никола Вапцаров“ във Варна - военната специалност „Кибероперации“ и гражданската „Киберсигурност“, са много успешни“, посочи още Медникаров. Сега се подготвя и учебно-плновата документация за курсанти по специалността „Мехатроника“, по която ще се обучават офицери, които ще се занимават с експлоатацията и поддръжката на автономни и телеуправляеми системи с изкуствен интелект, т. нар. военни роботи. При специалността „Кибероперации“ не става въпрос само за обучение на офицери от ВМС. Обучението ще е за всики видове войски и за всички видове безпилотно управление - над вода, подводни, въздушни и надземни. Медникаров добави, че интерес към обучението по „Киберсигурност“ са проявили и от най-голямата българска банка.", "date": "2019.12.28", "title": "„Мехатроника“ е най-новата специалност във Военноморското училище "}
{"url": "https://www.monitor.bg:443/bg/a/view/italija-razreshi-domashnata-marihuana-184449", "text": "В Италия отглеждането на канабис у дома вече няма да е незаконно, стига да става дума за малко количество за лична употреба, съобщи БНР. Италианският Върховен съд е взел това решение на 19-ти декември. То бе приветствано от политици от левицата и от популистите от Движение 5 звезди, което е част от управляващата коалиция, но представители на десницата го осъдиха. \"Наркотиците вредят, забравете за тяхното отглеждане или за тяхното купуване\", заяви бившият италиански вицепремиер и вътрешен министър и лидер на крайната десница Матео Салвини. Сенаторът от дясната партия Форца Италия пък каза, че когато десноцентристите дойдат на власт, първият закон, който те ще приемат, ще бъде за анулиране на решението на Върховния съд. Според в. \"Кориере дела сера\" 6 милиона и 200 хиляди души са потребители на канабис в Италия, като повечето от тях са на възраст между 15 и 34 години.", "date": "2019.12.28", "title": "Италия разреши домашната марихуана"}
{"url": "https://www.monitor.bg:443/bg/a/view/bmv-se-razpolovi-v-el-stylb-v-plovdiv-184455", "text": "Шофьор разполови леката си кола „БМВ” с немска регистрация в стълб от уличното осветление в Пловдив в събота по обяд. Катастрофата е станала около 13,10 часа до кръстовището на бул. „Руски” с бул. \"Шести септември\", когато е бил подаден и сигналът на 112. Отишлите на мястото полицаи установили, че най-вероятно пътното произшествие е станало, след като водачът е загубил контрол върху бавареца си. Предполага се, че причина може да е била несъобразената скорост. Истински късмет, че няма пострадали хора, се кръстеха минувачи, които преминаваха покрай забилия се посред бял ден в ел. стълба автомобил. Алкохолната проба на шофьора е била отрицателна. Той е бил откаран в болница с наранявания, но е бил контактен, научи Агенция Монитор.   Снимки АВТОРЪТ", "date": "2019.12.28", "title": "БМВ се разполови в ел. стълб в Пловдив (СНИМКИ)"}
{"url": "https://www.monitor.bg:443/bg/a/view/spasiha-kravi-teleta-pri-pojar-v-plevnja-v-batak-184457", "text": "Петнадесет крави и телета са били спасени при пожар, избухнал в плевня в град Батак. Това съобщават от Главна дирекция „ Пожарна безопасност и защита на населението“. Сигналът за огнената стихия е бил получен в 20:33 часа в Оперативния център при Регионалната дирекция „ Пожарна безопасност и защита на населението“ в Пазарджик на 27 декември. Плевнята се намира на  ул. „Петър Вранчев“ в родопския град. Веднага към мястото на инцидента са били изпратени 3 пожарни автомобила с 9 служители личен състав от Районната служба „ Пожарна безопасност и защита на населението“ в Батак. Унищожена е покривна конструкция – 150 кв.м и 2000 бали сено. Спасена е сградата и намиращите се в нея 15 бр. крави и телета.", "date": "2019.12.28", "title": "Спасиха крави телета при пожар в плевня в Батак"}
{"url": "https://www.monitor.bg:443/bg/a/view/2-hiljadnoto-bebe-proplaka-prednovogodishno-184454", "text": "2 хилядното бебе, родено във варненската СБАГАЛ „Проф. д-р Димитър Стаматов“, проплака през последния християнски празник за тази година - Стефановден. То е момче с тегло от 3, 350 кг. и дължина 49 сантиметра. Раждането е станало чрез Цезарово сечение. Благодарение на медицинските грижи на екипа от акушер-гинеколози, анестезиолози и неонатолози, щастливата майка и нейният малък син са в добро здраве, съобщиха от СБАГАЛ – Варна. Екипът на болницата се гордее с постигнатите резултати през т. г., през която са реализирани и много професионални желания на екипа – реновицията на родилно отделение, на гинекологично отделение, на неонатологично отделение. Те предлагат комфорт и уют, от каквито се нуждае всяка бъдеща майка . За да може да бъде завършен кръгът от щастливи емоции, се откри и нова зала за изписване, в която се предлагат услугите на фотограф, които да запазят момента от посрещането на новия член на семейството. Новите родители във Варна се радват и на друга новата Коледна инициатива на АГ-болницата. От началото на прзниците там изписват новородените в Коледни чорапчета. Интересната и уникална инициатива е жест от страна на персонала на единствената специализирана болница по акушерство и гинекология в Североизточна България към щастливото събитие в живота на родителите, а идеята се е родила спонтанно.  ", "date": "2019.12.28", "title": "Бебе №2000 проплака предновогодишно във Варна"}
{"url": "https://www.monitor.bg:443/bg/a/view/entusiast-vdigna-skele-okolo-potopenata-cherkva-184453", "text": "Снимка, на която се вижда опасана от строително скеле потопената преди 57 години във водите на язовир Жребчево църква „Свети Иван Рилски“ предизвика истински фурор в социалните мрежи. Мнозина от потребителите изразиха възторга си, че най-после е започнала реализацията на проект за опазване на паметника на културата, който е сред любимите места за фотографите през последните десетина години. Репортерска проверка установи, че поставянето на скелето е самотна инициатива на мъж от град Твърдица, чийто родови корени са от отдавна несъществуващото село Запалня. „Скелето го монтира Иван Златния, опитва се с подръчни средства да заздрави стените, но не е получил разрешение за тази си дейност от нито една институция. Хората се радват, но не би трябвало така самодейно да се подхожда. Има подготвен проект, водихме няколко сериозни разговора със собственика на текстилната фабрика „Аглика“ Петър Петров, който е готов да помогне със средства, но процедурите са изключително бавни и никой не може поне засега да каже дали собствениците на язовир Жребчево ще дадат съгласие да не се вдига нивото на водата …“, коментират кметът на община Твърдица Атанас Атанасов,в чийто район е изоставеният храм. Според Атанасов до момента старозагорската митрополия, в чийто диоцез попада църквата не е започнала нищо да прави за ремонта й. Митрополит Киприан на няколко пъти е служил там, за последно това се е случило това лято, дори тогава трима млади свещеници от Русия са получиха причастие от ръката му, но ремонт все още няма, коментира кметът. Преди Коледа владиката също призна, че ситуацията около храма е твърде сложна и едва ли ще бъде по силата на митрополията сама да се справи.Той сподели , че в епархията му има над 450 храма, около 20 от тях били в окаяно състояние , а средствата били твърде малко за ремонтирането на всички.Сред нуждаещите се от спешна реставрация са стенописите в култовия старозагорски храм „Света Троица“, чието настоятелство от няколко години организира благотворителни кампании. Църквата „Свети Иванов Рилски“ е съградена през далечната 1891-а година, последно в нея е служил поп Драган, който  в нея кръстил внука си Стойко, написал  книга – история на Запалня.  Кръщенето е било на 28 април 1963-а, когато по документи и в съответствие с постановление №106 от  юни 1961-а на някогашния министерски съвет селото вече не е трябвало да го има. Казват че това е бил последният каноничен ритуал в построената от  тревненските майстори Ненко и Рую Руеви черква, чиято зография била изпълнена от по-малкия им брат Иван Руев. За стенописите по тавана се погрижили иконописецът Кирил Кънев и проф. Иван Мандов. Първи каноничен свещенник пък станал  козаревският поп Петко Славов. 250 са били някога къщите в Запалня, над 1 000 са били по последната регистрация жителите му.При изселването си запалненци отнесли в Твърдица и Гурково двете бронзови камбани, като направили уговорката със свещениците те да бият задължително при смърт на техен съселянин. При оценката на сградите преди събарянето на селото за направата на язовир Жребчево храмът бил оценен  на 98 634 тогавашни левчета, показват съхранени през десетилетията документи:по 110 лв /кв м броила държавата за сградата , която според експертите била с 35-процентово тогава овехтяване.По 6 лв струвал квадратен метър от двора.", "date": "2019.12.28", "title": "Ентусиаст вдигна скеле около Потопената черква"}
{"url": "https://www.monitor.bg:443/bg/a/view/kiev-i-donbas-razmenjat-plennici-v-nedelja-184456", "text": "В неделя предстои размяна на десетки затворници между Киев и сепаратистите от Източна Украйна, съобщиха проруските бунтовници. Ако бъде потвърдена, тя ще стане нов етап от деескалацията на единствения активен за момента въоръжен конфликт в Европа, предаде АФП. Киев и Донбас ще разменят пленници според формулата \"всички установени срещу всички установени\". В неделя - още преди Нова година, както се разбраха на 9 декември в Париж лидерите на \"нормандската четворка\", украинските власти се предвижда да освободят 87 души, а Донецк и Луганск - 55. Това съобщи Дария Морозова, представител на сепаратистката Донецка народна република и неин омбудсман, посочи АФП. Руски медии твърдят, че размяната ще се състои на фронтовата линия между силите на Киев и на отцепниците. Украинската страна обаче не допусна да изтече никаква информация по въпроса. \"Не коментираме това\", заяви за френската агенция Олена Гитлянска, говорител на Службата за сигурност на Украйна. Администрацията на президента в Киев не бе достъпна за коментар. Според непотвърдени от властите публикации в украински медии сепаратистите може да освободят най-вече военнопленници от силите на Киев, но също така прокиевски настроени активисти и журналисти. Междувременно съдии от Харков освободиха днес трима осъдени през 2015 г. на доживотен затвор за подготовка на атентат. Украинският прокурор Володимир Лимар, цитиран от АФП по Интерфакс, заяви на заседанието, че тримата са включени в предстоящата размяна. През септември Киев и Москва вече размениха 70 задържани лица, по-специално знакови фигури като украинския кинорежисьор Олег Сенцов, освободен от Москва. Друг пример за известно затопляне на атмосферата - войските на двата лагера отстъпиха след това в три малки сектора от фронтовата линия и \"нормандската четворка\" реши в Париж до края на март да последва и ново раздалечаване на силите, напомня АФП.", "date": "2019.12.28", "title": "Киев и Донбас разменят пленници в неделя"}
{"url": "https://www.monitor.bg:443/bg/a/view/shofioryt-na-razpolovenoto-bmv-drogiran-184458", "text": "Шофьорът на разполовеното в ел. стълб на бул. \"Руски\" бмв е бил дрогиран, съобщиха от полицията в Пловдив. Той е бил освободен от болница само със счупен преден зъб. Като по чудо не е пострадал по-сериозно при лупинга посред бял ден по натоварения булевард. Също истинско чудо е, че няма и ранени пешеходци по време на катастрофата. Алкохолната проба на шофьора е била отрицателна, но допълнителна проверка е установила, че той е управлявал автомобила сипод въздействие на амфетамин и марихуана. Младият мъж е на 26 години и има дете, родено в  Германия. Той е от Пловдив и най-вероятно живее и работи в Германия. Останалите обстоятелства ще се изясняват в хода на досъдебното производство, уточниха от ОД МВР в града. Пътното произшествие стана около 13,10 часа на 28 декември на около стотина метра след кръстовището на булевардите \"Руски\" с \"Шести септември\" в посока Централна гара. Леката кола БМВ с немска регистрация се е движела с доста висока скорост, шофьорът не е успял да овладее мощната машина, която е връхлетяла върху тревната ивица на тротоара. Полетът й към пешеходната зона бил спрян именно от стълба за уличното осветление, в който баварецът се е забил челно.  Снимки авторът!", "date": "2019.12.28", "title": "Шофьорът на разполовеното бмв дрогиран"}
{"url": "https://www.monitor.bg:443/bg/a/view/ekshyn-yt-na-djonas-tolkingtyn-mejdu-ekologijata-i-kinoto-184405", "text": "Могат ли екологията и киното да имат допирни точки? Макар че двете сфери са диаметрално противоположни – едната се подчинява на точните науки, а другата на принципите на изкуството, българинът с американски произход Джонас Толкингтън открива сам себе си и в двете. По-паметливите телеманиаци вероятно го помнят като агента на ЦРУ от успешния роден сериал „Седем часа разлика“. Самият той има вече 90 заглавия зад гърба си, по които работи пред и зад камерата. Преди да акостира в България обаче, няма и представа, че го очаква не само кариера, но и призвание „в лицето“ на актьорската игра. До момента си е партнирал със знаменитости от ранга на Морган Фрийман, Жан-Клод ван Дам, с когото го свързва тридневен бой на снимачната площадка, Стивън Сегал и много други. Признава, че не с всеки намира общи теми на разговор. „Сегал не ми беше любимият човек. Беше много арогантен и работата с него течеше бавно и под стрес“, призна пред „Монитор“ Толкингтън. Нещо повече, звездата от „Изкуплението Шоушенк“ е пожелал да прекара една вечер единствено в компанията на Джонас. За целта двамата издирили единствения ресторант в столицата, който предлага вкусни ребърца и си говорили с часове. „Едно от нещата, които ми каза е: Ако винаги си мил с всички, те ще ти прощават дори когато грешиш. Но винаги трябва да си наясно какъв е статусът ти“, спомня си с усмивка Толкингтън. Съвсем скоро – през януари, ще се забавляваме от сърце и с новата роля на Джонас в киното. Комедията „Екшън“ го представя като залязваща екшън звезда, опиянена от собственото си отминало вече величие. Джон Келър, както е името на персонажа, е повикан за снимки на филм в България, а зад продукцията стоят мошеници, чиято единствена цел е да перат пари. Следват безброй комични ситуации, а трансформациите на Толкингтън се множат и според героите на Келър. До толкова, че го виждаме дори и с перата на Винету. „Знаете ли, в Щатите той не е изобщо известен. Не знаех почти нищо за него докато не дойдох в България преди 19 години и още в първия апартамент, в който живеех, намерих книгата“, обяснява Джонас, като допълва, че именно чрез много четене се е научил да общува завидно добре на български. Той признава, че в който се е снимал. Нещо повече, екипът му позволил да промени част от репликите на английски, така че хуморът да „говори“ и на публиката, боравеща предимно с езика на Шекспир. Най-любим обаче му е моментът, в който по-големият му син Себастиан е бил с него на снимачната площадка в Долна Малина. „Сцената предполага героят на героя ми да е на кон. Обаче реално кон нямаше и цялото нещо се случваше върху един стол пред зелен екран. И Себи дойде между дублите при мен на „коня“ и играехме заедно и това беше много забавно. От реквизита дадоха пистолети и той игра и с други деца, които бяха дошли на площадката. Беше един прекрасен слънчев ден“, казва ни актьорът и категорично заявява, че измежду всички професии, които е практикувал – Семейството му се увеличи преди около два месеца с още един член, когато на бял свят се появи малкият Йохан. А със съпругата му, която е българка, възпитават децата си едновременно на два езика. „Ние винаги говорим със Себи като че той е възрастен. И той знае много неща и му харесва да пита. А понякога въпросите му са уникални. Пита ме на английски „Тати, кой е най-големият ти страх в живота?“ или „Ако имаше силата да промениш едно нещо, какво би било то?“. И после се обръща и пита и майка си същите въпроси на български“, горд е таткото. А малкият Себи знае толкова добре английския, че още от сега във втори клас помага с уроците на своите съученици. Често е полезен и на баща си, когато му дава насоки за някой кастинг. Постепенно актьорската професия измества екологията от сърцето на Толкингтън. Въпреки това именно биологията и химията са науките, които го довеждат в България. У нас Джонас пристига още през 2000 г., изпратен от Корпуса на мира. Позиционират го в Златоград, където помага за пречистването на водата. „Имах уникално детство. Моите родители са интелигентни хора и аз нямам братя или сестри. Така че те ме изпращаха в добри училища и ми помогнаха да завърша това, което обичах. И така аз исках да помогна на други хора именно, защото аз бях отраснал в добри условия“, споделя Толкингтън. За това, че пристигането му в България е работа на съдбата, говори и фактът, че първоначално идеята е била да отпътува за Австралия. След като програмата се проваля, той получава право на избор между България, Молдова, Македония, Украйна и Казахстан. Тогава Джонас прекарва няколко дни в библиотеката, за да направи списък „за“ и „против“ всяка от държавите. И се спира на България не само защото климатът е сходен с този, на който е вече свикнал, а и заради древната история. Три месеца преди да започне работа в Златоград, Джонас е изпратен на интензивен курс по български език в Дупница. Дават му на разположение общо три месеца, в които прекарва до 9 часа на ден в изучаване на кирилицата. Когато не е зает в училище, прекарва времето си при българско семейство, отворило дома си за него. „Никой от членовете на семейството не говореше английски. И още първия ден те бяха направили голяма вечеря с много голяма салата от сурови домати. Беше чудесно, но аз наистина не обичам сурови домати. Не исках да ги обидя, затова си изядох всичко. В Щатите е така – показваш уважение, като си изядеш порцията и след това си сипваш сам, ако искаш допълнително. Трябваше ми време, за да разбера, че тук трябва да си оставиш малко в чинията, за да покажеш, че не желаеш повече. Та същата вечер едва на третата порция сурови домати успях да ги откажа да ми сипват“, смее се Толкингтън. Често им се налагало да комуникират с бележки, които те пишат на български, а той носел на преподавателката си за превод. След няколко дни обаче и той самият можел да им каже на родния ни език вкусовите си предпочитания. От американската кухня пък в началото му липсвали най-много желето от червени боровинки и лютият сос. Признава, че ги свързва с детството си и затова дори и днес на всеки Ден на благодарността те фигурират заедно с пуйката, на семейната трапеза. Само месец по-късно пък с удоволствие опакова коледните подаръци за децата. „Изненадах се, когато дойдох, защото вие се събирате по-често на Бъдни вечер, докато в Америка празнуваме по-скоро на 25 декември“, казва ни още Джонас. И макар че нямат екстравагантни традиции за празника, той признава, че със съпругата му се опитват всяка година да посетят църква навръх Коледа.", "date": "2019.12.28", "title": "„Екшън“-ът на Джонас Толкингтън между екологията и киното"}
{"url": "https://www.monitor.bg:443/bg/a/view/top-10-shantavi-elhi-184439", "text": "Коледата е съвкупност от традиции, сред които е и украсата на елховото дърво. Е, традициите не са това, което бяха. И някои елхи са доста по-различни от традиционната представа за тях. Можете да се убедите и сами в това. Представяме ви колекция от наистина шантави елхи, които може да ви провокират и да ви предизвикат да развихрите въображението си. Ако не сега, то догодина.   Този тоалет едва ли ще впечатли принца дотам, че да забрави за всички жени в кралството и да поиска слугинята за жена, а и със сигурност ще е доста неудобен за носене, тъй като боцка. Но Пепеляшка в елховия лес ще си е точно на мястото. Нищо, че изглежда малко... обезглавена. Големият снежен човек е тук. Дълги години учени и изследователи умуваха дали Йети действително съществува, а се оказа, че той е бил под носа им. Маскиран като елха.   Искате да сте в крак с модата, но се чудите каква прическа да изберете в новогодишната нощ, а и пропуснахте момента с украсяването на коледното дърво? Ето начин да комбинирате нещата и да блеснете като елха в края на годината. Само не искам да си представям как ще танцувате с тази грамада върху главата си.   Публична тайна е, че някои пластични операции не са сполучливи. Същото става и с украсата на Мис Елха, когато се озове в грешни ръце. Този бюст може да конкурира редица плеймейтки с размерите си, но определено не е симетричен и се нуждае спешно от корекция.  Хавайско ви е, а не можете да мръднете дотам, за да отпразнувате Нова година по бански? Можете да докарате Хаваите у дома с тази ананасова елха, която не изглежда толкова зле, колкото предната, макар и да няма плеймейтски претенции.   Магьосникът е заплес и си е изгубил шапката, която му е скроила номер и се е маскирала като елха. Сега ще изпробваме силите му на вълшебник – ако не разкрие капелата си, лошо му се пише. Ще си остане невидим, а това ще му докара трайни комплекси.   Оставете феновете на \"Междузвездни войни\" да се тъпчат в киносалоните. Междузвездните елхи може да се пренесат моментално у вас и да получите възможност да разберете дали силата е с вас или не.   Ето го и учителят на джедаите. Всеки момент ще демонстрира, че враговете са го подценили. Не рискувайте с него, освен ако не сте незаконен брат на Люк Скайуокър.   Какво прави един кечист на върха на елхата? Може би се е загубил. Или си търси акъла. Но резултатът е плачевен. Коледното дърво се килва повалено, а кечистът пада отвисоко. И това ако е победа?!   Този очевидно скъсан чувал може да мине и за рог на изобилието, но всъщност е коварен номер. Тежко му и горко му на онзи, който тършува за подаръци под елхата нощем с боси крака. Голямо търкаляне ще падне покрай разпилените топки.", "date": "2019.12.28", "title": "Топ 10: Шантави елхи (СНИМКИ)"}
{"url": "https://www.monitor.bg:443/bg/a/view/djo-bajdyn-njama-da-svidetelstva-v-senata-za-impijchmynta-na-trymp-184451", "text": "Бившият американски вицепрезидент Джо Байдън потвърди, че няма да се подчини на призовка на Сената да даде показания по делото за импийчмънт на президента Доналд Тръмп, съобщи американският регионален в. \"Де Мойн реджистър\" в щата Айова. В началото на месеца Байдън - фаворит за номинацията на демократите за президентските избори догодина и главен съперник на републиканеца Тръмп - заяви, че няма да се подчини на евентуална призовка от Сената и в интервю за вестника вчера потвърди решението си. До момента той не е призован, но съюзниците на Тръмп лансираха тази идея. Байдън каза, че ако свидетелства в Сената, това ще отклони вниманието от Тръмп и от обвиненията срещу него. Бившият вицепрезидент отбеляза, че дори Руди Джулиани, личния адвокат на Тръмп и бивш кмет на Ню Йорк, не го е обвинил, че върши нещо друго, освен работата си. Байдън изтъкна, че всеки опит да бъде призован по делото ще има съмнителни основания и прогнозира, че няма да се стигне дотам. Байдън каза, че дори да се яви доброволно да свидетелства за успокояване на обстановката, това ще създаде медийна среда, която ще позволи на Тръмп да се измъкне от затрудненото положение. Според него всичко, което Тръмп прави цял живот, е да отклонява вниманието от себе си. Малко след като Камарата на представителите в Конгреса гласува за импийчмънт на Тръмп, Байдън беше в щата Айова в рамките на кампанията си. Там той определи импийчмънта като \"тъжен момент за страната\" и подчерта, че е необходим президент, способен да я обедини.", "date": "2019.12.28", "title": "Джо Байдън няма да свидетелства в Сената за импийчмънта на Тръмп"}
{"url": "https://www.monitor.bg:443/bg/a/view/plovdiv-zapochva-pregovori-s-eib-za-zaem-do-120-miliona-leva-184443", "text": "Община Пловдив ще започне преговори за поемане на дългосрочен общински дълг по предложение от Европейската инвестиционна банка (ЕИБ) за предоставяне на кредитна линия до 120 милиона лева за реализиране на важни инфраструктурни и инвестиционни проекти. Това решиха на извънредната си съботна сесия местните общински съветници. С 30 гласа „за”, 16 „против” и с 2 „въздържали се” те дадоха съгласие в бюджета на община Пловдив да бъде включен лимит за поемане на дългосрочния дълг. Със същото решение се дава мандат на кмета Здравко Димитров да стартира преговори с ЕИБ, за да се подаде искане до банката за определяне размера на финансирането по кредитната линия до 120 милиона лева при лихва от под 1%, с гратисен период от 7 години и срок за погасяване до 25 години. Вносител на предложението в Общинския съвет (ОбС) бе градоначалникът Здравко Димитров, който активно се включи в продължилите над един час дебати. По думите му решението за тегленето на заема щяло да бъде взето заедно от всички съветници, а всеки един проект, който щял да бъде финансиран, щял да бъде и обсъждан. „Дали ще вземем 5, 20, 30 или 50 милиона лева, пак ние ще решим. Може и да не теглим заем, но тогава в Пловдив нищо няма да се случи. Когато се построи нещо, то ще е за нас, за нашите деца, за да го ползваме заедно. То ще е за Пловдив и вдига равнището на живота. Сами трябва да си помогнем – тук и сега, ако искаме Пловдив да стане по-добро място за живеене”, заяви от трибуната на местния парламент Зико. Друг негов аргумент бе, че в града има започнати проекти, за които няма осигурено финансиране. В същото време бюджетът на общината за догодина ще е около 300 милиона лева, от които проектите без осигурено финансиране, няма как да бъдат приключени. „Имаме започнати проекти, нефинансирани проекти. Повечето от вас са гласували за тях, вие ги знаете, няма нищо скрито. Всеки един проект ще се обсъди, ще сядаме на масата и решаваме заедно, защото след това всички ние ще трябва да намерим пари да ги връщаме”, каза той пред съветниците. Гласувалите против новия заем се аргументираха, че първо Пловдив трябва да се опита да поиска пари от държавата преди да влиза в дългове. Чак след това да се прецени дали има нужда от кредит, каза Стефан Аксиев от „Воля”. Съветникът от левицата Николай Радев поиска референдум по темата. Кметът и неговият заместник Илия Кирчев подчертаха, че целта на новия кредит не е да бъдат вдигани данъците на пловдивчани. Обектите и проектите на обща стойност 441 296 964 лева, финансирането на част от които би се осъществило от новия заем, са разделени условно от общината на четири групи. Това са такива, за които все още няма сключени договори, има договори, но няма финансиране, по европрограми или са в процес на подготовка за кандидатстване по европрограми. Част от тях са: реконструкцията на бул. „Северен“ от „Брезовско шосе“ до „Карловско шосе“ (изграждане на пътен възел) – 22 000 000 лева; подлез „Модър – Царевец“ –  12 000 000 лева; пробив под Водната палата за 8 000 000 лева; изграждане на нов мост над река „Марица“ за 30 000 000 лева и много други.", "date": "2019.12.28", "title": "Пловдив започва преговори с ЕИБ за заем до 120 милиона лева"}
{"url": "https://www.monitor.bg:443/bg/a/view/vdignaha-chast-ot-danycite-v-plovdiv-184444", "text": "Част от местните данъци и такси в Пловдив бяха повишени с решение на местния Общински съвет. С 26 гласа „за” предложението на администрацията да бъдат изменени няколко вида данъци и такси за догодина бе прието. Данъкът за жилищните и вилните имоти в регулационните граници на Пловдив се повишава с 0,3 и става от 1,5 на 1,8 промила. За останалите услуги размерът на данъка се запазва. С 0,5% се вдига и данъкът за придобиване на имущество – от 2,5% на 3%. Туристическият данък за 2020г. скача с 20 стотинки за нощувка. Данъкът върху автомобилите също се променя, като изменението засяга само коефициента за екологичния компонент за коли с категория евро 5 и евро 6 и новите дизелови двигатели EEV, като стойността от 2019г. се намалява с 0,05 през новата 2020г.", "date": "2019.12.28", "title": "Вдигнаха част от данъците в Пловдив"}
{"url": "https://www.monitor.bg:443/bg/a/view/naj-malko-90-ubiti-pri-atentat-s-kola-bomba-v-mogadishu-184440", "text": "Най-малко 90 души са загинали при атентат с кола бомба в сомалийската столица Могадишу, съобщи правителствен говорител, цитиран от АП. Десетки са ранени. Колата експлодирала на много оживен полицейски контролен пункт в града, на който се събира пътна такса. Това станало в сутрешния час пик, когато много хора отивали на работа след петъчния празничен ден. Ранените били отведени в болница \"Медина\", където друг свидетел на Ройтерс видял десетки хора да пристигат с линейки от мястото на експлозията. Кметът на Могадишу майор Омар Мухамуд каза пред репортери, че правителството е потвърдило за най-малко 90 ранени при взрива, повечето от тях деца и ученици, както и студенти, минаващи оттам с автобус. На снимки от местопроизшествието се виждат обгорели каросерии на коли, а над града се издига гъст облак дим. Никой засега не е поел отговорност за кървавия атентат, но свързаната с терористичната мрежа Ал Каида ислямистка групировка \"Аш Шабаб\" често извършва такива атаки. Групировката, която се стреми да свали подкрепяното от ООН правителство, бе изтласкана от столицата Могадишу преди няколко години, но продължава да контролира чрез рекетьорска \"данъчна\" система части от централните и южните райони на Сомалия и да извършва нападения срещу популярни и оживени места като кръстовища и хотели в крайморската столица. Установяването на точния брой на жертвите и пострадалите не е лека задача, защото властите са дали инструкция на медицинския персонал да не разкриват бройки, както те правеха по-рано, а на журналистите е забранено да отиват на местата, където са извършени такива терористични атаки, отбелязва Ройтерс. Сомалия е раздирана от вътрешни конфликти и междуособици от 1991 г. насам, когато военните племенни вождове свалиха диктатора Сиад Баре, а след това започнаха борби помежду си.", "date": "2019.12.28", "title": "Най-малко 90 убити при атентат с кола бомба в Могадишу"}
{"url": "https://www.monitor.bg:443/bg/a/view/volni-ezdachi-zameniha-djado-koleda-pod-lipite-184442", "text": "С ескорт от над 30 мощни мотоциклета  пристигнаха точно в 12,00 часа на 28 декември в центъра на Стара Загора Дядо Коледа и Снежанка, в ролята на Добрия Старец се въплъти едрогабаритният Наско,  рокер от мотоклуба Волните ездачи, който специално за новата си роля яхна 1300-кубикова „Хонда“. Моторджиите от Града на липите за поредна година зарадваха хлапетата с лакомства и концерт, в който участие взеха едни от най-добрите вокални и танцови детски групи. Специално за проявата в родния му град Стефан Вълдобрев изпрати най-новия си коледен хит  „Лепило за брада“, изпълнен от създадената през 2005 година детска музикална формация „Звездопад“,след което от сцената прозвучи любимата на поколения българи „Притури се планината“.", "date": "2019.12.28", "title": "Волни ездачи замениха дядо Коледа под липите"}
{"url": "https://www.monitor.bg:443/bg/a/view/vodata-v-pernik-ne-bila-zarazena-184441", "text": "Няма ешерихия коли във водата в Перник, съобщи bTV. До момента Регионалната здравна инспекция е взела 13 проби от различни места в града, които показват чисти стойности. Извършват се допълнителни изследвания и за други бактерии. Преди дни стана ясно, че четирима души от града са в болница, след като са пили чешмяна вода. Заради случая здравният министър Кирил Ананиев побърза да успокои, че няма епидемия от ешерихия коли в Перник. От днес започва да тече новият срок на бедственото положение в Перник, след като вчера кризисният щаб в града реши да го удължи с още 30 дни, докато се изпълняват новите мерки по увеличаване на притока на язовир \"Студена\". Бедствено положение на територията на Перник бе обявено на 21 декември, след като воден режим бе обявен в цяла Пернишка област на 18 ноември. На вчерашното заседание на Министерски съвет премиерът Бойко Борисов заяви, че не иска да търси вината за кризата в Перник на правителствата назад. Най-ефективно било да се изтегли нов водопровод за Перник. Главният прокурор Иван Гешев пък разпореди спецнадзор над разследването на водната криза в Перник. От своя страна министърът на икономиката Емил Караниколов обяви, че в града цари пълен хаос и навсякъде има течове. По негови думи в момента се правели безумни неща, за да се разреши проблемът.", "date": "2019.12.28", "title": "Водата в Перник не била заразена, бедственото положение остава още 30 дни"}
{"url": "https://www.monitor.bg:443/bg/a/view/varna-njama-da-vdiga-danyk-sgradi-i-taksa-smet-184445", "text": "Единственото увеличение от 2,6% на 3% ще има за данъка за придобиване на имущество, който се заплаща еднократно“. Това обяви кметът на Варна Иван Портних по време на последното за годината заседание на Общинския съвет. „Нито един данък, който е на годишна основа и касае всички граждани във Варна. например данък сгради и такса смет, няма да бъде увеличен през 2020 година. Направили сме ясни разчети, ползваме натрупания опит в управлението на публичните средства и на европейските проекти, за да направим така, че бюджетът на Варна за 2020 година да бъде  отново амбициозен, балансиран, реалистичен и в същото време да даде възможност да ускорим темповете за развитието на града. Единственото увеличение от 2,6% на 3% ще има за данъка за придобиване на имущество, който се заплаща еднократно“. Това обяви кметът на Варна Иван Портних по време на последното за годината заседание на Общинския съвет. Налогът при придобиване на имущество по възмезден начин за последно е променян преди повече от 10 години. От този вид местен данък се очакват приходи в бюджета от около 3,7 млн. лева повече. Те ще бъдат инвестирани в облагородяване на градската среда, опазване и поддържане на зелената система на общината, изграждане и ремонт на тротоари и улици в междублоковите пространства. Кметът даде конкретен пример -  когато някой си купува апартамент, примерно за 60 000 лв., данъкът за придобиване на имуществото се увеличава с 240 лева. „Аз не смятам, че това е данък, който се отнася за всеки гражданин, добави градоналникът. Предвид активното строителство в града, това е начин да увеличим постъпленията в бюджета, като средствата ще бъдат използвани за подобряване на градската среда“, коментира още той. Портних подчерта, че твърденията в публичното пространство за вдигане на всички данъци в общината, са неверни, с цел манипулиране на общественото мнение.", "date": "2019.12.28", "title": "Варна няма да вдига данък сгради и такса смет"}
{"url": "https://www.monitor.bg:443/bg/a/view/rabotodatel-dava-bonusi-na-roditelite-za-otlichni-ocenki-na-decata-im-184446", "text": "Шеф на фирма от Бургас определя заплатите на служителите си според успеха на децата им в училище, съобщи Нова телевизия. Условието е учениците да изкарват само петици и шестици и да нямат неизвинени отсъствия. Нестандартният подход вече дава резултати - само за 3 месеца броят на отличниците се повишил двойно. Идеята за бонус към заплатата идва случайно - след среща на бизнесмена Йоско Алипиев с един от служителите му, който дошъл на работа с дъщеря си. „Попитах детето дали ходи на училище и дали знае стихотворение, то почна да казва стихче, стигна донякъде и спря. Дадох й лакомства и й казах, че ако научи цялото стихотворение ще има повече лакомства и награди за нея”, разказа Йоско. След седмица детето отново се връща. „Изрицитира цялото стихотворение като войник. Аз бях много щастлив от това, че съм я накарал да седне и да учи”, каза още Йоско. Оттогава всеки месец служителите на Йоско, чиито деца изкарват петици, получават увеличение на заплатата с 50 лева. А ако получават само шестици, парите скачат със 100 лева. И в двата случая обаче учениците не трябва да имат отсъствия. От социалното министерство твърдят, че не знаят за друг подобен случай у нас. Надяват се обаче примерът да бъде последван. Така освен учителите, полицията и социалните работници в битката за задържане на децата в клас, ще има още един помощник - работодателите. Сега мерките включват от подкрепа за намиране на жилище и учебни пособия до спиране на помощите. „Когато става въпрос за деца от уязвими групи, се работи и по отношение на лингвистична подготовка, уроци по български, работи се с родителите, правим и изнесено бюро по труда, за да можем да стимулираме родителите през децата да си търсят работа”, заяви Зорница Русинова,зам.-министър на труда и социалната политика. За последните три години по механизма за задържане на децата в училище са открити и върнати над 40 хиляди ученици.", "date": "2019.12.28", "title": "Шеф дава бонуси на служителите си за отлични оценки на децата им"}
{"url": "https://www.monitor.bg:443/bg/a/view/svobodata-v-bylgarija-e-na-39-to-mjasto-184448", "text": "България се нарежда на 39-о място в Индекса за човешки свободи за 2019 г. на американския институт \"Като\". Класацията включва общо 162 държави, а страната ни получава оценка 7,79 по 10-степенна скала. Спрямо резултатите на института от миналата година България подобрява позицията си с две места. Според Индекса за човешки свободи на Балканите най-свободна е Румъния - тя заема 30-о място с индекс 8,11. На втора позиция със 7,84 е Албания. В общата класация тя се нарежда непосредствено преди България. Македония е 56-а със 7,34, Гърция се нарежда на 57-о място със 7,33, а Сърбия - на позиция 58 със 7,30. Турция пък е 122-а с 6,21. Индексните оценки се базират на 76 показателя, свързани с личните и икономическите свободи в различни области, включително върховенството на закона, сигурността, свободата на движение, религията, сдружението и гражданската организация, изразяването и информацията, както и зачитане на собствеността, достъп до финанси, търговски свободи и регулиране на трудовите и бизнес отношения. На челното място в класацията по свобода е Нова Зеландия с 8,88 точки, а втора е Швейцария с 8,82. Следват Хонконг (8,81), Канада (8,65), Австралия (8,62), Дания и Люксембург (по 8,56), Финландия и Германия (по 8,53), Ирландия (8,52). САЩ са 15-и с 8,46. На дъното на класацията пък е Сирия с едва 3,79 точки. Непосредствено преди нея са Венецуела (3,80) и Йемен (4,30).", "date": "2019.12.28", "title": "Свободата в България е на 39-то място"}
{"url": "https://www.monitor.bg:443/bg/a/view/majstor-nikola-i-negovata-sveta-bogorodica-v-pazardjik-184393", "text": "Най-голямата възрожденска църква в България и най-старият християнски храм в Пазарджик - трикорабната „Успение на Света Богородица“ пази интересно предание за създаването си. Построена е през 1836-1837 г. и е обявена за архитектурно-строителен и художествен паметник на културата с национално значение през 1964 г. През годините храмът е изграждан от местните хора пет пъти, като през всичките периоди на строеж църквата е строена, вкопана в земята, по нареждане на османските власти. Легендата гласи, че някога мюдюрът (турски – управител на малък град) е позволил българите да си построят църква, но тя да е голяма колкото волска кожа и не по-висока от джамията.. Тогава уста Никола Томчев разрязал на тънки ленти една волска кожа и с нея опасали мястото за новия градеж. След като видял това, турският управник се възхитил от находчивостта на християните и повече не им създавал никакви пречки. Църквата устоява на природата повече от сто години. „Света Богородица“ представлява трикорабна псевдобазилика с три портала: централен – на Света Богородица, ляв – на Свети Харалампий, десен – на Свети Мина, и два параклиса в женското отделение – Свети Архангел и Свети Николай, в мъжкото. Тя е масивна постройка, изградена от розов риолит. След Освобождението (1878 г.) е построена и камбанарията на църквата. Оградата, която огражда храма, е разрушена през 1904 г., а през 1914 г. храмът „Света Богородица” е обновен и изписан отвън и отвътре. В храма „Света Богородица” има 221 икони, датиращи се от различни периоди - от ХVІІІ, ХІХ и ХХ век. Най-старата – св. Дионисий – е от 1814 г., а най-новите са от 1914 г. Една от най-хубавите и ценни икони е иконата на Св. св. Кирил и Методий, рисувана от Станислав Доспевски през 1860 г. Тук се намира и чудотворната икона на Светата Дева и Младенеца, чийто автор е неизвестен. За чудесата на Пресветата дева в града се говори от миналия век, когато през 1837 г. е създаден и самият храм. Вероятно иконата попада в него в средата на XIX в. Най-разпространеното чудо, което се е случило с иконата е, че първоначално тя е била поставена на балкона в пазарджишкия храм, където при пожар остава почти незасегната, въпреки огнената стихия. След това Божията майка е била свалена в храма, където е поставена вдясно на олтара, в портала на Свети Харалампий. Църквата е известна сред поклонници и туристи най-вече със своя иконостас, изработен от дърво. Той е дело на майсторите от Дебърската школа. За изработването му е била необходима голяма за времето си сума - 70 000 гроша. Наложило се пазарджиклии, мощните местни еснафски организации, да вземат заем от виенска банка - първият български международен кредит за обществени нужди. Пазарджиклии разказват, че иконостасът бил изработен от седем майстори за седем месеца. Цълквата „Св. Богородица“ е изключително постижение на дърворезбата не само в България, но и на Балканския полуостров и съвсем заслужено е под егидата на ЮНЕСКО. Мощи от трима светци са инкрустирани в сребърен кръст, който може да бъде видян в храма „Успение на Света Богородица“ в Пазарджик. Става дума за Елефтерий, Прокопий и Панталеймон.  ", "date": "2019.12.28", "title": "Майстор Никола и неговата „Света Богородица“ в Пазарджик"}
{"url": "https://www.monitor.bg:443/bg/a/view/vandali-vilnjaha-v-matematicheskata-gimnazija-v-dobrich-184437", "text": "Неизвестни засега вандали потрошиха част от Природо математическата гимназия „Иван Вазов“ в Добрич, която в момента е в мащабен ремонт, а учениците са пръснати в други училища. Пръв за това алармира кметът Йордан Йорданов, който публикува в профила си в социалната мрежа снимки и коментар. От външната част на фасадата са забити в стената няколко стола, в класните стаи е разлята боя върху радиаторите, има опустошени чинове, в една стая са писали с латекс по стените, в съблекалнята на втория етаж на малкия физкултурен салон е извадена ламперия. Според директора на учебното заведение Галин Канев, вандалщината е станала по Коледните празници. Щетите са в ремонтирани части. Не е ясно откъде хулиганите са проникнали в гимназията. Училището се заключва, няма данни за влизане с взлом. Видеонаблюдение в момента няма, било е изключено по време на саниране на сградата. Подаден е сигнал до полицията. Изчакват се резултатите от разследването. Ремонтът на гимназията е на финална фаза. Остават довършителни работи, трябва да се пусне отоплителната инсталация, за да могат да се възобновят учебните занятия вече в ремонтираната сграда. Математическата гимназия се ремонтира по проект „Реконструкция и обновяване на образователна инфраструктура в Добрич“, финансиран по оперативна програма „Региони в растеж“ и е на стойност над 2 млн. лева. От началото на учебната година, заради ремонтните дейности, учениците учат в сградите на две основни училища. В ОУ „Н. Й. Вапцаров” са учениците от 5 до 8 клас, а в ОУ „Стефан Караджа” – от 9 до 12 клас, като там учат на три смени.", "date": "2019.12.28", "title": "Вандали вилняха в Математическата гимназия в Добрич"}
{"url": "https://www.monitor.bg:443/bg/a/view/krosouvyr-se-prevyrna-v-magistralen-systezatel-184427", "text": "Гамата модели на BMW от спортното подразделение M GmbH става все по-широка и разнообразна. Ако преди тя включваше предимно седани, купета и кабриолети, то сега разполага с цели четири кросоувъра - X3 M, X4 M, X5 M и X6 M. Един от най-интересните спортни кросоувъри е BMW X4 M, като особено вълнуваща е версията Competition. Новото BMW X4 M е базирано на новата платформа CLAR. Дължината му е 4,76 метра, широчината е 1,93 метра, а междуосието е цели 2,86 метра. Теглото надхвърля с малко 2 тона, но пък под предния капак има смайващо мощен двигател. На външен вид BMW X4 M Competition изглежда стремително и привлекателно, като се отличава от стандартното X4 по черната бъбрековидна радиаторна решетка, по-големия въздухозаборник в предната броня и допълнителните хриле в страничните повърхности. Нови са и страничните огледала за обратно виждане. Също така се е появил и аеродинамичен пакет за купето и два спойлера - на горния ръб на капака на багажника и в долната част на задното стъкло. От задната броня надничат четирите ауспухови тръби на спортната изпускателна система. В стандартната версия X4 M са поставени 20-инчови алуминиеви джанти, а в още по-спортната X4 M Competition колелата са с 21-инчови черни алуминиеви джанти, полирани до блясък. Интериорът на BMW X4 M е подчертано спортен, декориран с кожа и алуминий, но най-впечатляващи са карбоновите детайли. Педалите са украсени с метални планки, а светодиодното осветление може да променя цвета си. Новият спортен волан е с малък диаметър и е удебелен в зоните за захващане. Най-важните данни се проектират на опционалния Head-up дисплей със специална графика, който се намира точно пред погледа на водача на предното стъкло. Традиционно централният панел е леко обърнат към водача. Отгоре е позициониран 10,25-инчовият сензорен дисплей на мултимедийна система, която може да се управлява и чрез кръглия джойстик, както и с жестове. Нов е и селекторът на автоматичната скоростна кутия. Кросоувърът е получил нови спортни седалки с интегрирани подглавници. Те имат добра странична опора, но остават удобни. Оборудвани са с електрическо регулиране и отопление. В централния подлакътник се крие просторна кутия за малки вещи. Обзорът назад е малко ограничен поради леко повдигната опашка. На втория ред има прилично пространство за краката, но няма много място над главата, така че за хора с ръст над 180 см тук ще е тясно. Затова пък се променя ъгълът на наклон на задната облегалка. Обемът на багажника е 525 литра в нормално състояние и 1430 литра със сгънати задни седалки. Капакът на багажника се отваря с електрозадвижване и се активира със сензори. Под дългия преден капак на новото BMW X4 M Competition се спотайва 3,0-литров редови 6-цилиндров бензинов двигател с двоен турбокомпресор. В стандартната версия на BMW X4 M моторът развива максимална мощност от 480 к.с., но при екстремната версия Competition мощността е увеличена до 510 к.с. Максималният въртящ момент и при двете версии е 600 Нм в интервала от 2600 до 5950 об/мин. Благодарение на това турбомоторът осигурява предостатъчно тяга във всеки един момент. Той е необичайно отзивчив и бързо се развърта до над 7000 об/мин. Версията BMW X4 M Competition ускорява от място до 100 км/ч за феноменалните 4,1 секунди, а максималната скорост достига до 285 км/ч. Във версията Competition има и спортна изпускателна система с клапи, която осигурява силен и гърлен звук. Новият двигател е комбиниран със спортната 8-степенна автоматична скоростна кутия M Steptronic, която работи светкавично бързо и без никакво забавяне. За ръчна смяна на предавките има метални планки на волана, които рядко ще се сетите да използвате. Предвид състезателните умения на тежкия кросоувър, средният разходът на гориво от 13,5 л/100 км е умерен, но в натоварения градски трафик и с пълна газ достига до 16-17 л/100 км. Новото BMW X4 M Competition е оборудвано със задвижване на всички колела от специалната система M xDrive, която контролира перфектно разпределението на мощността и подава повече тяга към задните колела за повишаване на сцеплението. В съчетание с активния заден диференциал и системата за векторно разпределение на тягата, BMW X4 M Competition е изненадващо пъргаво и стабилно на пътя. Воланът е точен, информативен и приятно тежък. Амортисьорите с електронно управление на специфичното окачване позволяват екстремно директен контакт с пътната настилка с малки движения на колелата и каросерията. Специфичното за X4 М окачване отпред е с два носача и пружинна стойка, а отзад е с конструкция с пет рамена. Монтирани са и адаптивни амортисьори, които променят твърдостта си. Само с натискане на бутон може да бъде повлияно и на характеристиките на двигателя и трансмисията, както и на кормилното управление. В режим M Dynamic системата за контрол на стабилността DSC за динамичен контрол позволява контролирано приплъзване на колелата, като естествено има възможност и да бъде изключена. Водачът може да запамети две индивидуално конфигурирани от тези параметри цялостни настройки в менюто на iDrive и по всяко време спонтанно да ги активира от двата бутона на волана. Страничните наклони са минимални и по планинските пътища спортният кросоувър се държи стабилно и уверено, като пътното поведение наподобява спортните седани на марката. Големите дискове осигуряват отлично спиране. Добрата шумоизолация в салона се забелязва особено при високи скорости. Серийното оборудване на BMW X4 M включва LED фарове, HiFi аудиосистема от високоговорители и навигационен пакет Connected Drive, както и професионална навигационна система, система за достъп без ключ, пълен електрически пакет, тризонов автоматичен климатик, сензори за светлина и дъжд, Bluetooth, сателитна навигация, камера за обратно виждане, сензори за паркиране, адаптивен круиз контрол с автоматична спирачна технология. Също така са инсталирани 7 въздушни възглавници, стабилизационни системи и мониторинг на налягането в гумите. Сред опциите са вентилация на предните седалки, автопилот за паркиране с дистанционно управление, Wi-Fi, четири камери за 360-градусов кръгов обзор, разпознаване на пътните знаци, система за полуавтономно движение и други. Новото BMW X4 M вече се продава в Европа. Цената започва от 173 800 лева, а версията Competition струва минимум 191 691 лева.", "date": "2019.12.28", "title": "Кросоувър се превърна в магистрален състезател"}
{"url": "https://www.monitor.bg:443/bg/a/view/trima-agenti-na-ruskoto-gru-zameseni-v-referenduma-v-katalunja-184433", "text": "Името на офицерът от руското военно разузнаване Денис Сергеев, с псевдоним \"Сергей Федотов\", се оказа замесено в нов скандал. Той, заедно с още двама служители на руското военно разузнаване ГРУ са пътували до Барселона през периода 2016-2017 г. преди незаконния референдум за независимост в Каталуния, показва разследване на групата Bellingcat,  . \"Най-малко трима служители на руското ГРУ са пътували до Барселона от ноември 2016 г. до декември 2017 г.\", се казва в съвместна публикация на разследващите. Посочва се, че става дума за служителите секретното \"подразделение 29155\" Денис Сергеев, Алексей Калинин и Михаил Опришко. Сергеев е посетил Барселона няколко пъти, като понякога е използвал за прикритие фамилията Федотов. Последното му посещение е на 29 септември 2017 г., два дни преди референдума. Точно Сергеев е пристигнал в Лондон през март 2018 г. едновременно с отровителите на Сергей и Юлия Скрипал - Александър Мишкин (\"Александър Петров\") и Анатолий Чепига (\"Руслан Боширов\"). Според източниците на Би Би Си, Сергеев е с чин генерал-майор в ГРУ. Сергеев/Федотов е ръководил покушението срещу Емилиян Гебрев. На 14 декември 2016 г. Алексей Калинин, който се смята за най-активния от агентите на ГРУ, е пристигнал в Барселона под името Алексей Никулин - месец след пристигането на Сергеев. Калинин е засичан не само в Европа, но и в Китай, Турция, Израел и Дубай. Третият руски шпионин Михаил Опришко е пристигнал в Барселона през декември 2017 г., след като на 27 октомври същата година испанското правителство пое директно управлението на Каталуния заради приетата от местния парламент декларация за независимост. Към момента не е изяснено колко време е останал Опришко в Испания. Според източници от испанските дипломатически кръгове, испанското правителство отдавна е подозирало Русия, че се намесва във вътрешните работи на Испания. От пролетта на 2018 г. и след случая Скрипал, британските и американските служби предоставяха информация за няколко дестабилизиращи операции, предприети от руснаците на Запад, включително в Испания, като вниманието им е било съсредоточено именно върху Каталуния\", коментира един от събеседниците на разследващите. Националният съд на Испания, както беше съобщено по-рано, разследва намеса на руските спецслужби в провеждането на референдума в Каталуния през 2017 г.", "date": "2019.12.28", "title": "Трима агенти на руското ГРУ замесени в референдума в Каталуния"}
{"url": "https://www.monitor.bg:443/bg/a/view/zaminavashtite-za-chujbina-bylgari-sa-pochti-kolkoto-zavryshtashtite-se-184436", "text": "Броят на българите, които се завръщат от чужбина, почти се е изравнил с броя на заминаващите, коментира за БТА Емилия Клайн от Сдружението на българите с опит и образование в чужбина \"Тук-Там\". Организацията създава общност от наши сънародници от цял свят и има проекти и събития с професионална, образователна и социална насоченост в България и в чужбина. \"Според статистически данни през 2018 г. са се завърнали близо два пъти повече българи в сравнение с 2016 г.\", посочва Клайн. Същевременно пазарът на труда се нуждае все повече от висококвалифицирани кадри, а безработицата в България е достигнала исторически най-ниското си ниво. България предоставя все по-привлекателни условия за кариера за квалифицирани кадри и все повече българи виждат възможности за професионално и личностно развитие именно в родината ни, смята тя, като отбелязва като мотивиращ фактор за кариера у нас възможността да сa близо до семейството и приятелите си. Едно от важните за \"Тук-Там\" направления е образованието и фондът за стипендии \"Иди, учи и се върни\" предоставя стипендии на млади и амбициозни българи, които планират да придобият диплома за висше образование в чужбина и да се завърнат обратно, обяснява Емилия Клайн. Тя посочва, че тази година е завършило успешно четвъртото издание на фонда, с което за целия период са помогнали на 17 блестящи кандидати, инвестирайки близо 120 000 лв, като амбицията им е да увеличават този брой. \"Надяваме се, че българите все повече ще осъзнават какви са ползите от това да натрупаш знания и опит в чужбина, за да можеш да се върнеш и приложиш наученото в България\", казва тя. Миналата година е създаден Клуб на завършилите в САЩ, който има над 650 членове, а през ноември е стартирал и Клуб на завършилите в Обединеното кралство, който само за месец е събрал 350 човека. От създаването си през 2008 г. сдружението е достигнало до над 100 000 души чрез своите проекти, чийто фокус са хората, имащи желание да заминат и да се върнат; тези, които са в чужбина, но мислят за България и искат да останат свързани с нея и тези, които обмислят дали да се върнат, но още не са взели категорично това решение. Организацията съдейства чрез проекти, свързани с образование, кариерно развитие и информираност и създава възможности за принос и ангажираност.", "date": "2019.12.28", "title": "Заминаващите за чужбина българи са почти колкото завръщащите се"}
{"url": "https://www.monitor.bg:443/bg/a/view/godinata-na-stefan-ilchev-184410", "text": "Изпращаме Стефановден със звезден именник. Това е не кой да е, а носителят на най-търсеното име в Google за изминалата година Стефан Илчев. Самият той изповядва максимата „Скромността краси човека“, но безспорно отбеляза многобройни успехи през 2019-а. „Когато видях статистиката, си казах: „Тук нещо не е наред“. Но когато пристигна официалната информация, се убедих, че затвърждавам „любовни“ позиции сред феновете. Но не съм от тези хора, които се бият в гърдите и искат да се кичат с медали. Въобще! и да продължавам да давам на хората внимание, обич и музика“, каза с усмивка пред „Монитор“ той. Илчев рядко празнува именния си ден заради професионални ангажименти, а и да няма такива, не обича да прави планове предварително. „Не съм от хората, които планират такива неща. От доста отдавна обичам да експериментирам. Така виждам и кои от моите приятели са податливи на такива изживявания. Ставаш, казваш и тръгваш, може и в друг град дори. Много обичам такива бягства“, сподели той. Равносметката на Стефан за 2019-а изглежда така: поредно пътуване до Щатите, победа в шоуто за имитации „Като две капки вода“, дуетното парче с Тони Димитрова „Животът“ и две самостоятелни песни - „Каквото искаш“ и „Любовта“. „Когато започна 2019-а, дори не съм си представял, че ще ми се случат толкова хубави неща и че ще завърши по този прекрасен начин. Слава богу, годината беше доста здрава и изключително успешна във всяко едно отношение. Е, с изключение на личния живот, но явно там се пише нещо за 2020-а“, намигна той. Освен чуден глас Илчев има още един талант, с който може да се гордее – способността да имитира. Той обаче крачи смело към загърбването на този етап от живота си. „В един момент това нещо трябва да се случи и то се случва с новите песни, които правя. Затова и последният ми клип е с такава тематика – имитации. След „Като две капки вода“ цяла България разбра, че освен Лили Иванова, която е така интересна за всеки, всъщност мога да имитирам и още 13 други изпълнители. В някои случаи правих дуети със себе си. Но и какво може като самостоятелен изпълнител. На това залагам“, категоричен е той. Да издаде албум и да се поклони пред многобройна публика в зала 1 на НДК са сред желанията му за 2020 година. „Пожелавам си здраве, тази обич и хубава енергия, която идва към мен, да се запази и да се умножава и да бъда все така творчески настроен, за да имам вдъхновението да работя с прекрасния си екип - Крум Георгиев, Мага, Добромир Банев и Петър Антонов. Искам тези хора да присъстват в моя творчески път на този етап от живота ми, защото нещата, които правим, стигат там, където искаме. което според мен започва осезаемо да се случва“, сподели ни още изпълнителят. Това, което му е липсвало през вече заминаващата си година, са пътешествията. „Лятото буквално между участия успявах да си открадна по 1-2 дни, за да отида да релаксирам на място, на което няма много хора. Да зареждам батериите, както се казва“, обяснява той. Все пак две от пътуванията на певеца през 2019-а са оставили траен отпечатък в съзнанието му. „В края на януари отидох до Щатите и имах възможността да гледам Boyz II Men. Това е свързано с мен и моята професия, а и не можеш да видиш Boyz II Men всеки ден, така че бях много щастлив. Второто беше покрай рождения ми ден. Тогава вече течеше предаването „Като две капки вода“ и отидох до Лисабон. Беше буквално кражба за три дни, за да празнувам там. Много красиво място“, разказа пред „Монитор“ той. Изпълнителят на „Каквото искаш“ се надяваше да аплодира и Марая Кери по време на коледния й концерт в „Медисън Скуеър Гардън“ в Ню Йорк. \"Много исках буквално да кацна вечерта, да гледам концерта и след това да се върна обратно. Но за съжаление ангажиментите отново не ми позволиха това нещо. Но догодина тя пак ще има концерт, а аз съм си обещал, че трябва да направим повторна среща“, казва той. Що се отнася до свободното време на Стефан, което никак не е много, то се уплътнява с дежурните за всеки човек задачи. „Много рядко се случва да имам свободно време, особено когато съм в София. Всички знаем какъв е трафикът и колко време губим в път, затова много стриктно подреждам графика си в свободните дни, за да свърша възможно най-много неща. Нося си дрехите на химическо чистене, отивам на фризьор, на кино с приятели“, разказва Илчев. Лентата, която наскоро е гледал и му е допаднала най-вече заради музикалното оформление, е „Последната Коледа“. „Иначе изобщо не съм киноман. Лошото при мен е, че когато гледам един филм, аз много бързо изключвам какво е заглавието, кои са актьорите, режисьорите... Липсва чекмеджето в мозъка ми, в което трябва да се складира тази информация“, признава той. Всички сме чували песента „Лале ли си, зюмбюл ли си“, но покрай предаването „Маскираният певец“ в ушите на Стефан Илчев кънти въпросът „Роза ли си, Гарван ли си?“. „Просто беше някакъв кошмар. В крайна сметка се разбра, че не участвам, но до последно ме питаха. Имах интересна случка и в деня преди финала. Имах участие в родния ми град Бургас и едно момче искаше да се снимаме. След това ми пожела успех за следващия ден. Аз се поогледах, защото не знаех за какво говори. „Еее... ти нали си Розата, успех утре на финала“. Горкият“, смее се певецът. Илчев не знае дали би участвал отново в риалити формат, но пък пази добри спомени от участието си в „Като две капки вода“. Поддържа контакт с някои от останалите участници. Най-близък покрай работата си е с поп звездата Мария Илиева, като периодично се чува по телефона и с палавия мустак на попфолка Милко Калайджиев.", "date": "2019.12.28", "title": "Годината на Стефан Илчев"}
{"url": "https://www.monitor.bg:443/bg/a/view/osydiha-bylgarin-za-iztochvane-na-fondacija-za-bolni-deca-v-sa-sht-184438", "text": "Присъда за българин в американския град Питсбърг. Обвинението - източване на пари от фондации за набиране на средства за болни деца и кражба на данните на десетки хиляди хора и бизнеси. Общата щета е за над 100 милиона долара в международната схема, разбита от ФБР, съобщи Би Ти Ви. През 2016 година в няколко държави властите арестуват мъже, за които ФБР твърди, че са част от хакерска група, ограбила над 100 милиона долара. Арестите са в Русия, Грузия, Молдова, Украйна и във Варна, България. Там е задържан 48-годишният Красимир Николов. Няколко месеца по-късно е екстрадиран в Пенсилвания. Според ФБР хакерите създали зловреден софтуер, който нарекли \"Гозним\". „Ние идентифицирахме повече от 41 хиляди жертви – нищо неподозиращи граждани на държави в Европа и Америка. Те мислили, че кликат на фактура за техния бизнес. Вместо това обаче са давали достъп на хакерите до тяхната най-лична и тайна информация”. Ролята на Николов била на касиер – той влизал в банковите сметки с откраднатите данни и правел парични преводи към сметки на престъпната група. Това се случвало и през български сметки и фирми. Именно такъв превод за близо 400 хиляди долара насочили властите към българина. „Колегите от ФБР установяват няколко IP адреси в България, които принадлежат на престъпната група \"Гозним\". Ние установихме, че те са били използвани от Красимир Николов”, каза Николай Неделчев, от ГДБОП. Николов се призна за виновен през пролетта и сега получи присъда равна на времето, прекарано в ареста – близо 40 месеца. За него предстои депортация обратно в България.", "date": "2019.12.28", "title": "Осъдиха българин за източване на фондация за болни деца в САЩ"}
{"url": "https://www.monitor.bg:443/bg/a/view/oblachen-i-studen-shte-byde-uikendyt-184434", "text": "Атмосферното налягане ще бъде малко по-високо от средното за месеца. След обяд ще започне да се повишава. През следващото денонощие облачността над страната ще се задържи променлива, по-често значителна и на отделни места в планинските райони ще превали слаб сняг. Ще продължи да духа до умерен северозападен вятър, с който ще прониква по-студен въздух. Минималните температури ще бъдат между минус 1 и 4 градуса, а максималните - между 1 и 6 градуса. Над Черноморието ще има променлива облачност. Ще духа до умерен северозападен вятър. Максималните температури ще са 5 - 6 градуса, температурата на морската вода е 11 - 12 градуса. Над планините ще има значителна облачност с превалявания от сняг. Ще духа умерен до силен северен вятър. Максималната температура на височина 1200 метра ще е около минус 2 градуса, на 2000 метра - минус 9 градуса. В неделя, главно в Северна България и в планините ще вали сняг, в североизточните райони и в Предбалкана ще се образува снежна покривка. Ще продължи да духа умерен северозападен вятър, в източната половина от страната - север-североизточен, умерен до силен. С него ще нахлува още студен въздух и на места минималните температури ще бъдат до минус 4 - минус 5 градуса, а дневните ще са около нулата. В Добруджа и Лудогорието и по старопланинските проходи ще има условия за виелици и навявания. В началото на следващата седмица валежите бързо ще спрат, облачността ще се разкъса. В източните райони ще остане ветровито и студено.", "date": "2019.12.28", "title": "Облачен и студен ще бъде уикендът"}
{"url": "https://www.monitor.bg:443/bg/a/view/edna-jena-kaza-djado-koleda-e-pede-ast-184069", "text": "Скъпи Дядо Коледа! Така започват обикновено писмата. И не свършват добре. Защото ти, Дядо Коледа, си абсолютен гадняр. Една жена каза, че й звъняли тия дни от твое име. Казали й, че са заловили банда телефонни дядоколедовци измамници и искат съдействие, за да ги качат на шейната. Хвърлила от балкона 10 000 лева на комисар Рудолф Петров. Той взел парите и повече не се видял. Една друга жена се похвали, че си намерила подаръка от теб на паркинга пред блока - чистак ново порше, червено на цвят. Знам, че си недоскив, затова пояснявам – точно като скапаната точка на бързонагряващия тиган, който донесе на мен. Иде ми да те халосам по главата с него, за да ти дойде акъла. Само че това е невъзможно. Той е напълно изфирясал. По бай-тошево време не беше така. Навестяваше ме всяка година. Изпълни ми мечтата – да ми донесеш малка цигулчица. Снабдяваше ме с банани и портокали, които не бяха третирани с фунгициди. Виж само какви сложни и модерни думи знам вече. Чакам да се понатрупат още малко и ще ги преведа, също като онази леля, която пренаписа „Под игото”. Сещаш се – чемширът е вечнозелено дърво, маскарите са палавници. За теб онази „авторка” щеше да напише – измислен палавник с обилно изкуствено окосмение и червени потури – обяснението за тях под черта. Не че ме гони носталгия, но по бай-тошево време на никого не му хрумваше да посегне на Вазов. Нито да пише тъпотии за Левски и Ботев в Уикипедия. Нямаше здравна и образователна реформа. Имаше здравеопазване и образование... То и ти беше различен тогава. Носеше си червената мантия гордо. После реши, че е демоде и се пребоядиса в синьо. След няколко изпирания обаче дрехите ти пак станаха червени. Като произхода ти. Колкото и да скачаш по площадите, не че много го правиш напоследък, годинките ти натежаха. Та, колкото и да се правиш на младеж и на демократ, си жив зян (питай \"авторката\" какво значи това) и хич, никак даже, не ти вървят номерата. И Истанбулската конвенция, дето се опита да ни я пробуташ, не мина. И джендър идеологията ти да си ходи при нея. Както е тръгнало, ще се опиташ и елените с червените носове да завъдиш като поминък. На мястото на изтребените прасета заради африканската чума. Една жена каза, че еленчетата ти понамалели. Явно си хапваш тайничко еленски бут, след като изтрепа хуманно прасетата и зареди магазините със стек от кенгуру и пилешки кълки, от които на подрастващите момчета им растат гърди. То нещата се пообъркаха, та са си баш по модата така. Една жена каза, че и ти си по модата, бил си се барнал. Видяла те да се паркираш на един софийски покрив с електрическа тротинетка под наем. Ризата ти била разкопчана, та добре те огледала. Бил си епилиран и гладко обръснат, нагримиран, с изскубани вежди и опъната кожа. И шкембето ти вече го нямало. Подозира, че и ти като нея си карал високомазнинната диета на Наско Узунов. Може и с някоя липосукция да си се вталил, а гримът бил перманентен. Твоя работа на какво си решил да се правиш. На мен по ми харесваше лъмбърсексуален. Поне на мъж мязаше. Сега, казва жената, си бил жив педе*аст. И по характер си същия. Една жена каза, че Снежанките ти били по-мъжествени от теб. На мис Анита Шмайзер го докарвали. Само че по-прегорели. Всички мис Снежанки напоследък били афроамериканки. Негърки, по старому. Не знам защо изобщо се хабят хората да ти пишат писма, след като ти не ги четеш. На модерен се правиш и в това отношение – очилата ти са без диоптър, та да младееш. Иначе си кьорав, та не можеш елен от Елена Попт. да различиш. И тя като теб недовижда. Имаше там една история с крем, забърсан от недовиждане. Тази година обаче, гледам, са й простили. Мернах я няколко пъти на телевизора. Все едно нищо не е било. И други неща се говорят. Една жена каза, че си обещавал на разсипия предсрочни избори догодина. И Лозан Панов президент да го правиш. Големи хора, пък още вярват в Дядо Коледа! На мен такива не ми минават. И да ти пиша, и да не ти пиша – керванът си върви. Хич нямам намерение да те чакам да се ориентираш откъде духа вятърът. Знаеш ли, аз съм от #MeToo. Помня те много добре. Веднъж, още Дядо Мраз беше, ме тури на коленете си, обеща ми подарък, ако слушкам и ме погледна едно особено. Даже и ми намигна. Като за 300 000 долара. Нищо, че беше преди трийсет години. За тези неща няма давност. Аз Пласидо Доминго оправих, че ми се налендзил на излизане от гримьорната, та теб ли няма. Готви се, Дядо Коледа, да се изръсиш сериозно. И по вестниците смятам да те разнеса, сега ми е паднало. Не ти ща подаръците, искам си обезщетението. След теб и джуджетата ще подпукам по този сценарий. Една другарка от #MeToo каза, че ставало. Та това писмо го приеми за уведомление. Излизай от кинтите, чакам си ги по банков път.", "date": "2019.12.28", "title": "Една жена каза: Дядо Коледа е педе*аст"}
{"url": "https://www.monitor.bg:443/bg/a/view/vlado-karamazov-vinagi-trjabva-da-tyrsim-zrynce-optimizym-184400", "text": "Актьорът Владо Карамазов разказа в интервю за \"Монитор\", че фотографията се е настанила много сериозно в живота му. - Равносметката ми е много дълга и едва ли бих могъл да я кажа цялата. Най-драстичното от тази година е, че се случиха много тъжни неща, свързани с мои приятели. Всъщност равносметката ми е такава, че винаги трябва да се опитваме да гледаме и да търсим доброто. Защото лошото е толкова много. То е навсякъде около нас и ние сме потънали в него. Най-лесното е да направим някаква генерална крачка със себе си, но много по-трудно и предизвикателно е да намериш смисъл да останеш в този свят и да се бориш, да напредваш, да получаваш удовлетворение от нещата, които правиш. Трудно е, защото много често човек не вижда перспектива, но винаги трябва да търсим някакво зрънце оптимизъм. Аз всяка година в моя сайт правя такива равносметки, които са доста по-обстойни. Чудих се дали да ги правя публично, но защо пък не. Всеки решава сам за себе си. Аз смятам, че точно в искреността, с която подхождам към моята аудитория, има някакъв смисъл. Много често млади хора ми пишат с разни въпроси, съвети, търсят подкрепа. Наскоро едно момче ми писа, че иска да кандидатства за актьор, но родителите му казали, че това не е перспективна професия, което е абсолютно така. Те са прави, защото актьорската професия е странна, неблагодарна, не се подчинява на никакви закони и правила, а всичко е просто един хаос и много бързо можеш да се разочароваш. ? - Много се радвам, че преди две години започнахме работа по тези Общности. Тази комуникация е в пъти по-пряка от останалите социални мрежи. В момента там всекидневно получавам много повече последователи и те вече са към 70 000. Получавам много въпроси, свързани най-вече с личния ми живот, но много често хората се интересуват от театър и от сериали. Не го правя бързо, но винаги отговарям. Това е все едно да открехна вратата на дома си и последователите ми да влизат вътре. Има много млади хора, сигурно над 70%, което е чудесно, защото моята генерална мисия е към тях – да намерят смисъл в България, да разберат, че има хора, които успяват тук, и всичко е въпрос на начин на мислене и стремеж. Тези млади хора са ми много ценни, защото имам какво да им кажа, какво да им предложа и мисля, че мога да ги запаля. - Мисля, че младите хора имат интерес към всичко. Към театъра може би най-малко, защото не е чак толкова видим. Театърът е едно изкуство, което е за тесен кръг хора - залата е за 700 човека. А една серия я гледат над милион души. Всъщност театърът не може да те направи толкова бързо популярен, а младите хора се блазнят от парите и популярността, която смятат, че получаваш, щом си на екран. Но ако се запалят към актьорското майсторство ще видят много бързо, че истината е в театъра. Той е мерилото за това дали си добър, или не си добър като актьор. - Не е хубаво да сравнявам двата сериала, но в „Дяволското гърло“ се случиха много сериозни неща като преживяване. „Дяволското гърло“ ще остане един от най-ярките ми спомени от тази професия. Ние заминахме извън София, което допринесе да стане нещо по-специално. Не се занимавахме с битовизми. Получи се, както ние казваме, магия. Случва се рядко всички компоненти да съвпадат в една продукция - като сценарий, режисура, актьори, екип... С Теодора Духовникова дадохме всичко от себе си. И след като видяхме как хората приеха сериала, беше страхотно. В „Откраднат живот“ хубавото пък е, че е една много добре смазана машина. Моята най-добра приятелка Христина Апостолова пише сценария и винаги знам, че тя ще ми измисли нещо хубаво, което ще ме предизвика като актьор, защото тя много добре ме познава. Сега ще снимам цял сезон „Откраднат живот“, след това се надявам и „Дяволското гърло“. - Аз съм много далеч от това да съм лекар и всички тези термини за мен са отвратителна работа и жестока трудност. Христина ми пише толкова, колкото тя прецени, че мога да понеса и да науча. Също е предизвикателство фактът, че имам страхова невроза към всякакви операции, кървища и т.н. - Засега е надежда. Най-вероятно ще има, но все още не знам дали са започнали работа по него. Продуцентите не казват всичко, но наистина се надявам това нещо да го има и според мен ще го има. - Това се оказа нещо много сериозно, което почти нито една медия не отрази. Това представлява нещо като телевизионна борса, на която присъстват най-големите сериали в целия свят. И освен фестивалната част – излъчването на първите епизоди на тези сериали, има и друга част. В нея продуценти от целия свят ходят и пазаруват за собствените си телевизии. И всъщност когато видяхме сред кои продукции сме номинирани, ни падна шапката. Ние всички сме фенове на световните сериали и ни стана страшно хубаво, че присъстват няколко сериала на Netflix и „Чернобил“, който според мен е шедьовърът на десетилетието сред сериалите. Няма как да попаднеш там, ако те не виждат хляб в работата ти. Много се радвам и стискам палци на „Дяволското гърло“ наистина да пробие. И според мен ще го направи, защото вътре има нещо, което е уникално и то е българската природа. Всъщност историята е много интересна, всички актьори играят страхотно и няма как това нещо да не бъде купено. Дано. Това ще бъде голям пробив. - Наскоро гледах филма на Яна Титова „Доза щастие“. Много ми хареса. Смятам, че всичко е в ръцете на младите. Ако се появи хубав филм, който може да се конкурира със световните образци, според мен ще бъде от млад човек. Стискам палци. Лошото е, че в България за младите е изключително трудно правенето на един игрален филм. Смятам, че в момента българските сериали са по-добри от българското кино. Не всички, в голяма степен са големи провали по мое лично мнение, но има и такива на много сериозно ниво. - Всъщност ми останаха малко постановки и така е най-добре. В един момент се получава пренасищане от професията, защото всеки ден играеш и снимаш. Уморяваш се, а това все пак е професия, която изисква да си във физическа кондиция. В момента си оставих да играя представленията, които най-много харесвам и те са четири. Като най-добре се чувствам в „Богът на касапницата“ поради простата причина, че за хората, които гледат, се превръща в някакъв жесток празник. Те си тръгват супер щастливи. Не съм чул нито един отрицателен коментар за това представление. И е на камерна сцена, хората са на половин крачка от нас. - Започнах в много дълъг период във времето напред да си правя графици. Преди не съм го правил и се получаваше тази каша, за която говоря. През тази година, която идва, ще снимам. Много неща, едно след друго. Театърът остава на по-заден план. Ще си играя само тези четири представления, което също не е никак малко. Ще се занимавам и с моите лични проекти. Опитвам се да се развивам в друга област, която в момента ме удовлетворява. Сблъсквам се с нови предизвикателства, което за мен е много важно.   - Да. Фотографията се настани много сериозно в живота ми. За да станеш добър в такова занимание трябва да отделиш много време и да се доказваш. Преди дни тръгна  . Предстоят ми и две сериозни пътешествия, свързани с фотография. Говорил съм с Христина Апостолова да направим издания, които са свързани с дадена малко посещавана страна. Идеята е да пътуваме двамата и тя да пише текстове, а аз да правя снимки. Мисля, че може да се получи нещо много хубаво. - Ще кажа само едното – Монголия. Много ми е интересна тази страна.   - Да, до Азорските острови, Мароко... Пътувам много, но така беше и преди. Отделих 10 години за пътешествия и обиколих голяма част от света. И понеже го правих много интензивно се изморих. После пък пътувах много заради работа. И сега се появи фотоапаратът… Той всъщност се появи още преди 20 години, но сега си поставих по-високи цели. Любопитството ми към света се завърна и започнах да търся непознати места. - Винаги казвам едно и също – Аржентина. Това е мястото, на което съм се чувствал най-добре. Буенос Айрес е уникален град. Има нещо много близко до нас и в същото време е много далеч. И може би тези прословути череши, които никога няма да забравя... Ние тръгнахме при -10 градуса през зимата и стигнахме там на 30 градуса. И като слязохме от самолета първото нещо, което забелязахме навсякъде в града, бяха череши и ягоди. Това беше нещо невероятно, защото нагласата ти е за люта зима, а в същото време отиваш и ядеш череши. - Това се случи много отдавна. Винаги съм бил много запален. Спомням си как още докато следвах във ВИТИЗ и нямах никакви пари съм си събирал месеци наред, за да си купя фотоапарат и това беше някакво невероятно събитие за мен. За онова време бяха абсолютно непрофесионални апарати, но толкова ми стигаха силите. Между другото аз още си пазя всеки един от старите апарати. Те са като някаква реликва, много са ми ценни. Всички работят. Точно с „Дяволското гърло“ нещата се преобърнаха. Единият от режисьорите Павел Веснаков, който е и фотограф, отново ме запали. Започнахме само за това да си говорим. И като се прибрах от снимките си взех първия хубав апарат, после още един и така влязох в целия този поток на фотографията. - Винаги е запълнен с някакви мои занимания, които ми доставят много голямо удоволствие. Аз имам две кучета, които са жестоки. Това са два принца, които гледаме точно като принцове и се занимаваме много с тях. Те изискват много внимание и много грижи. Водя ги на изложби и това отнема много време. Сега имах 3-4 свободни дни. Хванах големия и отидохме на изложба в Македония. Той стана национален шампион, върнахме се с медали и титли. Сега в София водих и малкия. Това за мен е най-готината почивка, защото в тези среди контактувам с хора, които са запалени по кучетата и по кинологията и са ми много симпатични. - Да съм спокоен и здрав. Спокойствието е нещо много важно, а аз не съм спокоен. Постоянно нещо се терзая или имам някакви мои си вътрешни драми. Без здраве пък нищо не става. Човек, когато мине 35-40 години, започва много да мисли за здравето. Миналата година беше кошмарна, защото имах проблеми с кръста, борих се с нечовешки болки. Когато стигнеш до там осъзнаваш, че нищо друго не е важно.", "date": "2019.12.28", "title": "Владо Карамазов: Винаги трябва да търсим зрънце оптимизъм"}
{"url": "https://www.monitor.bg:443/bg/a/view/posmejte-se-s-futbolnite-lafove-na-2019-a-184425", "text": "Футболните деятели определено са хора, чиято изява пред микрофоните може да роди бисери, които остават за поколенията. А тази година за съкровищницата на лафовете смело твориха футболисти, треньори, клубни президенти и коментатори, като освен „обичайните заподозрени“ Венци Стефанов, Валери Божинов и Христо Крушарски, има няколко нови герои. Затова в края на 2019-а няма как да не отделим заслуженото на поразяващите усти и да се позабавляваме с впечатляващите им прозрения и вербални каламбури: \"Младите момчета са един вид доста по-млади\" Валери Божинов \"Венци като види микрофоните, все едно вижда печено прасе\" Благой Георгиев \"ЦСКА и Левски го обърнаха на спартакиада\" Георги Димитров – Джеки \"Локомотив (Пловдив) се готви за световен шампион\" Христо Крушарски \"Левски е голям, защото е голям отбор\" Валери Божинов \"Преди мача с Дунав говорих с момчетата в кабината\" Красимир Балъков \"Целият отбор игра като отбор, което е най-важното за футболен отбор\" Мариян Христов след Септември (София) – Берое \"Кръчмата ще я прекръстят на \"Пътят на Левски минава през Пловдив\" Христо Крушарски \"Виждаш ми се интелигентно момче, но перчемът ти е от времето на Рузвелт\" Венцеслав Стефанов към репортер \"Търсим четвъртия съдия – няма го, може да се е качил да пие едно кафе\" Любослав Пенев по адрес на Ивайло Стоянов след дербито с Левски \"Първо, добър вечер на всички...\" Иван Турицов в 15:00 часа \"Съживявам мъртъвци\" Сашо Ангелов \"Има спусната директива от Хасан Чинчири\" Венцеслав Стефанов \"С Венци Стефанов имаме цивилизационни разминавания\" Павел Колев \"Ние създадохме Левски – дадохме им мрежи и греди\" Венцеслав Стефанов \"Продължава т.нар. \"ганкино\" от червените\"  Коментаторът Георги Попвасилев за футболистите на Байерн (Мюнхен) \"За 90 минути имаха 80 атаки\" Николай Бодуров след България – Косово \"Гледам, че публиката започва да се завръща на терена\" Любослав Пенев \"Ще напиша съобщение на Интер да ме вземат\" Станислав Костов \"Ако бях агроном, щях да отговоря дали тревата е различна\" Георги Дерменджиев за разликата между терените на \"Герена\" и \"Васил Левски\" \"Римската империя и Левски пропаднаха заради съветници\" Станимир Стоилов \"Централният нападател, циганчето, беше вкарал пет гола онзи ден\" Иван Вутов за един от футболистите на Верея \"Надежда за феновете на Ливърпул – от \"Анфийлд\" до Долна Диканя\" Явор Кръстев по време на полуфинала Ливърпул – Барселона \"Ние сме императорите на Пловдив\" Момчил Цветанов \"Докато ние вкараме VAR, другите ще играят футбол на Марс\" Николай Бодуров \"Манчестър Юнайтед няма никакъв шанс срещу Локо Пловдив\" Христо Крушарски \"Диего Фабрини игра миналия сезон в Ботушари\" Пламен Марков за футболния Ботошани \"Нямам цел да стана премиер-министър\" Венцеслав Стефанов \"Езе вдигна крак да убие комар и така Славия вкара гол\" Бруно Акрапович \"Ако Люпко Петрович знае къде се намира, аз ще си отрежа главата\" Георги Димитров – Джеки \"Ще докарам Локомотив до нивото на Манчестър Сити\" Христо Крушарски \"Взел съм Чавдар Цветков, защото е спец по бирата\" Христо Крушарски \"Излизаме винаги за победа! Това е в ЕГН-то на ЦСКА\" Кирил Котев \"Испанската тояга Албентоса завлече топката с ръка\" Георги Димитров – Джеки \"Няма да ставам треньор, съпругата не е съгласна\" Ивелин Попов \"Нарушение на Нейтланд-Мейтланд-Нейлс\" Петър Василев за Ейнсли Мейтланд-Найлс \"Хубави червени дъждобрани, и аз бих си взел един\" Георги Попвасилев \"Няма да ни бият с много, надявам се на равен, но ако може да бием\" Владимир Манчев преди България – Англия \"Иска ми се да вземем халфа на Англия и Магуайър, ама не може\" Гриша Ганчев \"На мача с Англия очаквах на терена да излезе Апостол Карамитев\" Велислав Вуцов \"Дойде време да си сипете питието и да си пуснете мачлето\" Георги Попвасилев подгрява за среща от ШЛ \"Копърфийлд, Тръмп и Путин да дойдат тук, няма да оправят нищо\" Венцеслав Стефанов \"Усилията им за гол са неосъществими, както е неосъществима моята мечта Анджелина Джоли да ми направи стриптийз\" Георги Попвасилев по адрес на играчите на Олимпиакос \"Христо Иванов е на прага на своята кариера\" Младен Стоев за ветерана в състава на Етър \"Повече се нервирам от футболистите, вкъщи ще строша някоя чаша от яд\" Мартин Петров за националите \"Срещу Англия националите нямаха нужда от психолог, а от патоанатом\" Слави Трифонов \"Мадам, върви на кино в мола, ние чакаме гола\" Георги Попвасилев в откровение по време на мач от ШЛ \"Който е междинен – да играе тото кой ще спечели мача\" Димитър Пенев преди дербито с Лудогорец \"Ако увеличим охраната, имаме право да бием Унгария\" Димитър Пенев относно баража за Евро 2020", "date": "2019.12.28", "title": "Посмейте се с футболните лафове на 2019-а"}
{"url": "https://www.monitor.bg:443/bg/a/view/vmro-petrich-sreshtu-stroitelstvoto-na-krematorium-184432", "text": "ВМРО-Петрич организира протест срещу намерението на частна фирма да строи крематориум между селата Кърналово и Рупите. Жители на петричките села изразиха своето несъгласие пред сградата на община Петрич: Замърсяването на въздуха с фини прахови частици от изгаранията в крематориума и последвалото замърсяване на водите в района са част от притесненията на местните. Изграждането на крематориума е на етап инвестиционно намерение, като то е входирано в РИОСВ –  Благоевград, коментира пред радио Благоевград кметът на община Петрич Димитър Бръчков. Това инвестиционно намерение получи нашето опровержение и процедурата беше стопирана. В момента пак има инвестиционно намерение от РИОСВ. Днес общината за втори път ще входираме нашето опровержение, срещу изграждането на крематориума“, допълни Бръчков.     Местните духовници също се обявиха против изграждането на крематориум в района:„Изграждането на подобно съоръжение противоречи с християнската ни вяра“, коментира архиерейският наместник на Петрич отец Павел. Жителите на селата са на мнение, че е абсурдно да се строи на това място крематориум, защото наблизо се намират зеленчуковата борса, храма на Ванга и римското селище Хераклея Синтика. На тези места ежедневно се събират хиляди хора.", "date": "2019.12.28", "title": "Протест в Рупите срещу строителството на крематориум"}
{"url": "https://www.monitor.bg:443/bg/a/view/deca-tvorjat-za-decata-184389", "text": "Децата виждат доброто и красивото по-добре от възрастните. Независимо дали са ученици, или още в детската градина, те могат да кажат на своите родители, баби и дядовци много неща. Техните рисунки и разкази се харесват и разбират от всички, защото са искрени. Специално за Рождество Христово децата от „Духовно огледало“ ни радват със свои творби. \"Наша отговорност е децата ни да растат приучавани към добротворство. Каузата е добра възможност за това родители и деца заедно да участват в приготвянето на подаръци и да поговорят за благотворителността, за милостта и грижата за бедните и онеправданите, да покажат на дело християнска добродетелност като висш израз на Христовата любов\", заявяват от Софийската митрополия и Българската православна църква. -Що така си заблестяла, ей, звездице, ясна, бяла, и с лъчи прозрачни, меки, къпеш снежните пътеки? -Грея, ой, детенце будно, грея тази вечер чудно, че Ви нося радост свята, радост вечна на земята. Затова съм заблестяла, затова съм ясна бяла- грея с туй дърво елхово, че е Рождество Христово. Застанал пред иконата смирен, със светла вяра във душата, о Господи, бъди добър към мен и чуй молитвата ми свята. През новата година подари на всички ни живот и здраве, та щастие в дома ни да цари и радост да ни озарява. Носи на татко в службата успех, на мама - радост във очите, а мене ме пази от зло и грех, за да дочакам дни честити. О, Господи велик, благословен, Ти, Който бдиш от небесата, бъди тъй щедър и добър към мен и чуй молитвата ми свята! Любомир Дойчев Паулу Коелю Веднъж в навечерието на Коледа свещеникът на селцето Сен-Мартен, което се намира във френските Пиренеи, се готвел за рождественската служба, когато неочаквано до него достигнало вълшебно благоухание. Навън била зима и всички цветя отдавна били прецъфтели, но отнякъде идвал сладостен аромат, сякаш пролетта била решила да дойде много преди времето й. Изненадан, свещеникът излязъл на улицата да погледне що за чудо е това и видял момчето. То седяло на прага на училището, а пред него лежало златно коледно дръвче. - Какво прекрасно дърво, възкликнал свещеникът. - Сигурно самите небеса са го докоснали, толкова дивно благоухае! А е направено и от чисто злато! Къде го намери? Момчето изобщо не споделило възторга на свещеника. - Колкото по-дълго го нося, толкова по-тежко става, оплакало се то. - И игличките му са вече съвсем твърди. Все пак това едва ли е истинско злато и се страхувам, че у дома здраво ще ме наругаят. И момчето разказало на свещеника какво се е случило с него. -Днес сутринта тръгнах за големия град, за Тарб. Мама ми даде пари, за да купя красива елха за Коледа. По пътя обаче, като минавах през едно село пред очите ми излезе самотна старица, която нямаше с кого да посрещне нашия светъл празник, свят за всички християни. Дадох й малко пари за вечеря - не се съмнявах, че ще мога да се спазаря за малко по-евтино коледно дръвче. В Тарб минах край големия затвор. Там се беше събрала тълпа от хора, които чакаха свиждане със затворниците. Всички бяха много тъжни: нали им предстоеше да прекарат коледната нощ далеч от своите близки и роднини. От разговорите им разбрах, че някои от тях нямат дори с какво да си купят парче хляб. Поддадох се на порива и реших да разделя парите си с тези хора – бяха в крайна нужда. Оставих си само, колкото да мога да хапна нещо. Търговецът, който продаваше коледните елхи е приятел на нашето семейство и си помислих, че ще мога да се уговоря с него да ми даде елха, а през следващата седмица да си отработя дълга. Когато обаче отидох на пазара, се оказа, че днес този търговец не е излязъл да продава. Аз се опитах колкото мога да поискам назаем пари, за да купя елхичка от друг продавач, но никой не искаше да ми даде срещу дълг. Тогава си казах, че със сит стомах се съобразява по-лесно. Но до кафенето, към което се запътих, стоеше някакво момче, на вид чужденче. То ме помоли за малко пари — вече два дни не беше слагал нито троха в устата си. Аз веднага си представих, че може би, когато Иисус е бил малък, също така е гладувал. Нищо друго не ми оставаше, освен да дам на бедното момче всичко, което ми беше останало и си тръгнах за вкъщи. По пътя скърших борово клонче. Опитах се да го отрежа по-равно, но то стана твърдо като метал. Нима за такава коледна елха си мечтаеше мама? -Мило момче, казал му свещеникът, - това дърво толкова чудесно благоухае, че несъмнено е било докоснато от самото Небе. Чуй как е свършила твоята история. Още щом си се сбогувал с онази самотна старица, тя се е помолила на Дева Мария и е поискала от нея да те отблагодари за твоя щедър дар. Роднините и близките на затворниците решили, че ангел небесен е долетял при тях в твоите одежди и се помолили на ангелите, молейки ги да те възнаградят за угощението, което сега можели да си купят за Коледа. А момчето, на което ти си дал милостиня, се помолило на Иисус за тебе. Дева Мария, ангелите и Христос чули молитвите на онези, на които ти си помогнал. И когато си отчупил боровото клонче, Дева Мария вложила в него благоуханието на милосърдието. Докато си вървял към дома си, ангелите докоснали боровите иглички и ги превърнали в злато. И накрая, самият Христос погледнал чудесното клонче и го благословил — и отсега всеки, който се докосне до това коледно дръвче, ще му се простят всички грехове и всичките му желания ще се изпълнят. И всичко станало както казал свещеникът. Легендата гласи, че чудесното борово клонче и до днес се пази в селцето Сен-Мартен. Великата сила на благодатта се спуска върху всеки, който помага на своите ближни в навечерието на Коледа, колкото и далече да се намира.", "date": "2019.12.28", "title": "Деца творят за децата + (Приказка за Рождество)"}
{"url": "https://www.monitor.bg:443/bg/a/view/nova-godina-v-chujbina-po-evtina-ot-bylgarija-184394", "text": "Броени дни преди Нова година офертите за посрещането й в последния момент в чужбина са по-ниски, отколкото у нас, установи проверка на „Монитор“. В България освен предпразнично повишените цени на нощувките в планинските курорти ни изненадват и с цената на куверта - искат по 100 лв. на дете, за възрастен - двойно. Така 4-звездна почивка в Банско за Нова година излиза 716 лв. за двама души, сочи оферта на родна турагенция. В нея влизат по 2 нощувки в двойна стая със закуски, спа центърът също може да бъде използван. във въпросната цена. За да се поглезите в някоя от механите в града, ще трябва да броите още 180 - 200 лв. Миналата година кувертите в заведенията са били по 120 лв. Ако сте с деца, сумата се качва допълнително. За деца от 6 до 12 години искат по 90-100 лв. В менюто за възрастните има салата, деликатеси като филе от сьомга с див ориз и гел от лайм за основно, едно безалкохолно и 100 мл аперитив и вино. Децата получават доста „солени“ пилешки хапки за основно. Вторият по големина ски курорт у нас Пампорово предлага 2 нощувки със закуски и вечери в апартамент за двама за 670 лв. Празничната вечеря и музикалната програма също са включени. Гостите ще могат да се отпуснат в джакузито в спа центъра или да покарат ски, като транспортът им до пистите е безплатен, преди голямото празненство в ресторанта на хотела. През зимните месеци морето не е най-търсената дестинация, но оферти и за там не липсват. от Златни пясъци - 423 лв. на човек за 3 нощувки в двойна стая. Новогодишното събиране, влизащо в пакета, е планувано да се проведе в една от залите на хотела. Интересното в случая е, че след 23 часа алкохолни и безалкохолни напитки ще се предлагат само срещу допълнително заплащане. Близките чуждестранни дестинации също не пропускат да изкушат нашенци - Гърция, Турция и Македония предлагат по-добри оферти на по-ниски цени. Едно от най-атрактивните места в Турция – Кушадасъ, предлага 3 нощувки на база All inclusive за 329 лв. на човек. Алкохолът и безалкохолните напитки през целия престой са на корем, а вечерята през новогодишната нощ ще бъде на сет меню под съпровода на диджей, ориенталски танци, томболи и изненади. Именно тук е най-ниската цена на нощувка - малко под 110 лв. на човек, показва справка в сайтовете. Пакетната цена на почивка в другата ни южна съседка Гърция е 225 лв. на човек за 2 нощувки със закуски и вечери. Изхранването е на блокмаса, а галавечерята ще е на сет меню от 6 степени. Гледката от ресторанта предлага съчетание от неповторимия Солунски залив и светлините на града. Македонската перла Охрид предлага и екскурзия през Скопие, Крива паланка и Куманово. Транспортът влиза в пакета, който е общо за 315 лв., и срещу него получаваме 2 нощувки на човек, 2 закуски и 2 вечери (едната от тях празнична). Включените алкохол и безалкохолни в новогодишния куверт са с лимит 10 лв., което в напитки е чаша ракия за наздраве и минерална вода. Екскурзоводско обслужване ще има по време на цялото пътуване, се твърди в офертата.", "date": "2019.12.28", "title": "Нова година в чужбина по-евтина от България"}
