{"url": "https://www.monitor.bg:443/bg/a/view/vechnite-schupeni-trybi-175160", "text": "Водопроводите по нашите земи не са от вчера, а още от римско време. Всяко лято обаче, особено при суша като сегашната, много села и по-малки градове минават на воден режим. Често обаче причина е не толкова недостигът на живителната течност, а окаяното състояние на тръбите, по които тя стига до чешмите на хората. От ВиК дружествата от своя страна се жалват, че ниската цена на водата не им позволява да инвестират достатъчно средства за справяне с проблема. Абонатите обаче естествено хич не са очаровани от идеята услугата да поскъпва вечно и в един момент да им се наложи да се върнат с десетилетия назад и ползват кладенците, изкопани някога от прадедите им. По въпроса за бунарите някои твърдят, че в богатите страни за малките селища рядко се правели общи водохващания и водопроводи. Там всеки сам си биел сонда в двора и си изкарва вода. Не става ли тя за пиене, я ползва само за миене и други битови нужди. За готвене и пиене си купува от магазина или си налива от съседното село, например. У нас в някои райони има села с по 20-30 души, като през зимата не остават и толкова. Тръбопроводите за тези места открай време са амортизирани и често аварират. Според ВиК операторите не е рентабилно в тях да се инвестират огромни средства за основни ремонти или изграждане на нови. Но пък редно ли е да се оставят хората на сухо? Дори в големите градове обаче голяма част от водопроводите са в състояние, като че ли са били открити при археологически разкопки на селище от преди Христа. Повечето от тръбите от времето на соца са етернитови и са отдавна амортизирани. От тях в земята изтича над половината вода, която идва от водоемите. По груби изчисления за да се доведе водопроводната ни мрежа до нивото на напредналите страни от ЕС ще ни трябват поне 11 млрд. лв. От еврофондовете я успеем да докараме един, я - не. Останалото ще трябва да се осигури от хазната или от ВиК операторите, т. е. от данъци и по-високи цени на водата. Не бива да забравяме обаче, че в условията на климатични промени, вещаещи по-дълги засушавания, инвестициите в проекти за доставка на вода и разумното й използване са от жизнено значение. В миналото, дори в 20-ти век, немалка част от конфликтите са били и за завладяване на контрола над водоизточниците. В България още вода газим, жадни ходим. Затова много от нас си мислят колко богата страна на вода сме, но се лъжем. Затова и у дома, дори при непрекъснато покачващите се цени на водата, някои от нас още не са се научили да я използват разумно. После си мислим, че водомерът е развален.", "date": "2019.09.11", "title": "Вечните счупени тръби"}
{"url": "https://www.monitor.bg:443/bg/a/view/orlin-goranov-cherpi-fermeri-s-biskvitki-175132", "text": "Истинско възхищение и широки усмивки предизвика появата на Орлин Горанов във „Фермата: Нов свят“. В пети сезон на шоуто обичаният от няколко поколения изпълнител влиза в ролята на Мъдреца и единствен ще има правото да минава през триметровата стена, символ на разединението между чорбаджии и сиромаси.  \"Това е едно от най-страхотните предизвикателства, в които човек може да се забърка. Само в това предаване всичко е толкова истинско! Изключително щастлив съм, че съм сред вас!“, обяви той. Горанов предвидливо бе донесъл метални кутии с бисквити, с които да подслади живота на двата отбора. Сиромасите нападнаха лакомствата, но не можаха да предложат кафе на специалния си гост. „Нямаме такива екстри, имаме само вода. и да донесеш малко провизии, като идеш при съседите?“, попита с намигване проектантът на сгради Александър. Фермерът на седмицата Краси Джунов разведе Горанов из скелето на спалното помещение, което още е с недосторен покрив. „Тук сте си направо звездобройци!“, усмихна се певецът и се наведе да поздрави кучето Карамелчо, пазача в двора на сиромасите. Спартанските постройки Орлин Горанов намери за вдъхновяващи: „Фен съм на такива къщи, всичко е от дърво, те дишат по някакъв начин!“. Изпълнителят на „Светът е за двама“ си тръгна зареден от позитивната енергия на сиромасите, които въпреки нищетата изглеждаха щастливи и обединени.", "date": "2019.09.11", "title": "Орлин Горанов черпи фермери с бисквитки "}
{"url": "https://www.monitor.bg:443/bg/a/view/b-tv-se-prevyrna-v-buhalka-na-oligarhijata-175161", "text": "Напоследък BTV се превърна в отявлена трибуна и бухалка на олигархията. От екрана ни заливат провалени министри, депутати, сменили по няколко партии като цветарки, протестъри, изживяващи се като глас на гражданското общество и крадци на лични данни. В новините и актуалните предавани на показ в повечето случаи са само лица, по един или друг начин свързани със задкулисието. Телевизията започна и свърши вчера новините си с манипулациите и лъжите на обвинения в шпионаж русофил №1 Николай Малинов и нелепите му твърдения за леви и десни ръце на укриващия се в Белград кредитен фараон Цветан Василев, и за виртуален кабинет, който имал във фалиралия трезор депутатът и издател на „Телеграф Медиа“ Делян Пеевски. Както вече писахме, Пеевски никога не бил дясната ръка на Василев, нито е имал кабинет във фалиралата КТБ. Депутатът не участвал в контролните или надзорните органи на фалиралия под вещото ръководство на БГ Мадоф трезор, който се оказа кредитна пирамида, ужилила вложителите с над 5,6 млрд. лева. Пеевски също така не е притежавал акции от КТБ. Няма активи от фалиралия трезор, за които да има съдебни дела. По негов адрес всекидневно се тиражират лъжи и инсинуации чрез механизма на фалшиви новини. Причината е ясна. Медиите му - „Телеграф“, „Монитор“ и „Политика“, са едни от малкото, които разкриват грабежа и машинациите на олигархията, и то не само на страниците си, а дори и в отделни книги. Този пладнешки обир на народа беше извършен от Гуруто на бандитската приватизация Иван Костов, който подари на приближените си олигарси Иво Прокопиев, Огнян Донев, Сашо Дончев и Цветан Василев златни активи от българската икономика и банки. Ясно е, че във времето, когато bTV е пред продажба, в телевизията цари безвластие и самоуправство. Придворният журналист на Прокопиев Венелин Петков, който в частност управлява новините, актуалните предавания и спорта, прокарва в национален ефир опорните точки на господаря си чрез тиражирането на фалшиви новини. Още в полуконспиративните стенограми на задкулисието „Арго“ стана ясно, че разградският олигарх, който сега е подсъдим за пране на пари от „Каолин“ и за аферата „ЕVN”, владее мейнстрийма – разбирай големите телевизии, и те се управляват от него и защитават интересите на олигархичните кръгове. Старият слоган bTV “Всички гледни точки” беше захвърлен в кошчето на историята и заменен с по-гръмкия „Силата да бъдеш информиран“ - в смисъл да бъде информиран правилно от лицата на задкулисието. Освен опорките на Прокопиев в bTV с охота се дава гласности и на гледните точки на псевдодесните жълтопаветници, предвождани от провалилия се правосъден министър и грантов барон Христо Иванов. Призивите им на последния митинг, организиран във вторник от „Правосъдие за всеки“, показват, че те нямат нищо общо с дясното, а по-скоро звучат като леви русофили. Обществото силно се надява, че новите собственици на bTV, които и да са те, ще върнат изконните журналистически правила, етиката и всички гледни точки, без да се опитват да манипулират зрителите с диктовки в слушалките на опорки, обслужващи само и единствено хората, ограбили същите тези зрители.", "date": "2019.09.11", "title": "bTV се превърна в бухалка на олигархията"}
{"url": "https://www.monitor.bg:443/bg/a/view/studenata-voda-ubila-v-jegite-stadoto-kravi-174872", "text": "Дупнишкото село Бистрица си отдъхна, след като пробите показаха, че мъртвото стадо крави не е жертва на коварна зараза. Жителите на селото се паникьосаха, когато през август намериха цяло мъртво стадо до река Бистрица. Общо 7 животни бяха открити на брега на реката, която захранва с вода цяло село и околията. “Нямаме представа на кого са кравите, но те се бяха натръшкали на брега на реката край местността Пазар дере. Веднага подадохме сигнал до кмета, тъй като бяхме изключително притеснени да не тръгне някоя зараза. Все пак ние и цялата околия използва водата от тази река“, разказаха бистричани. Теренът, в който бяха открити умрелите крави, вече е дезинфекциран, а труповете на животните са загробени. Засега не е известно дали има образувано дело на кого са намерените крави и как са попаднали там. Припомняме, че по същия начин бяха намирани трупове на прасета по пътища, неизвестно от кого, след като пламна заразата с африканската чума.   Кметът за селото Кирил Огненски веднага се зае със случая и подаде сигнали до всички отговорни институции, в случая  НП „Рила“, тъй като животните са открити на тяхна територия, и ветеринарните служби. От животните бяха взети проби, чийто резултат показа, че кравите не са били заразени и няма опасност да тръгне някоя епидемия в района.   Местни ветеринари смятат, че основната причина за смъртта на животните били огромните температурни разлики. „Ако в селото температурата е 35 градуса, то в тази местност става много по-ниска, тъй като е в планината. Качват се нагоре кравите, напиват се със студена вода и сърцето им спира мигновено. Това най-вероятно е станало“, обясняват още ветеринарите. Селяни от Северозападна България разказват, че е имало човешки жертви на разликата на огромните жеги и студената вода. Ако човек е много нагрят, никога не бива да стъпва внезапно в студена вода, нито да пие. Това може да предизвика инфаркт. В с. Владимирово, Монтанско, е имало такъв случай преди години по време на жътва. Бистричани пък изразиха и подозрения, че е възможно някой злосторник да е примамил животните и да ги е отровил. Пробите обаче не показаха  подобно нещо. „Искам хората да са спокойни и да знаят, че няма проблем да използват водата. Животните са били здрави, причината за смъртта им е рязката промяна в температурите“, категоричен беше кметът на Бистрица Кирил Огненски.    ", "date": "2019.09.11", "title": "Студената вода убила в жегите стадото крави  "}
{"url": "https://www.monitor.bg:443/bg/a/view/globiha-1173-semejstva-na-deca-kryshkachi-ot-chas-175158", "text": "Общините са наложили 1173 акта на семейства заради деца, които не посещават или не са записани в предучилищна и в училище. Издадени са и 509 наказателни постановления, обясниха за „Монитор“ от просветното министерство. Градоначалниците имат право да съставят актове за административно нарушение в размер от 50 до 150 лв. на родителите, които не са осигурили присъствието на малчуганите в образователна институция. Просветният министър Красимир Вълчев обясни, че а всяко училище трябва да намери свой собствен подход, с който да задържи учениците в школата. „Има 1100 училища в страната с концентрация на ученици от уязвимите групи и в тези училища учителите имат ежедневна допълнителна работа с децата“, заяви той. Най-проблемни били професионалните гимназии и школата в обособените квартали, като в част от тях средната посещаемост пада под 50%. За допълнителни възнаграждения на учителите и за дейността на 200 медиатори в уязвимите училища са отпуснати 30 млн. лв. допълнително. Темата за задължението на общините да се грижат за посещението на учениците повдигна депутатът от БСП Ирена Анастасова по време на образователната парламентарна комисия във връзка промените по постановлението за механизма за обхват и идеята за ежедневни посещения по домовете на отсъстващите ученици. Просветният министър посочи още, че няма да има криза за преподаватели, а само единични незапълнени работни места. По данни на МОН само 3,5% от всички 90 000 учители са навлезли в пенсионна възраст, докато младите били над 11 000. Вълчев уточни, че при нормална възрастова структура в образованието педагозите до 35 години би трябвало да са 25%. Това означава, че са необходими над 8000 млади учители, за да запълнят освободените бройки от пенсионираните си колеги. Къде са най-големите липси ще може да се следи с информационната система, която МОН разработва. В нея завършващите педагогика ще посочват къде искат да преподават, а директорите колко учители ще се търсят. За да успеят за отличниците на випуска, които избират да следват педагогически или инженерни науки. Вълчев посочи, че само 115 от 5000 ученици с най-добър резултат на изхода на гимназия са се насочили към педагогическо образование, а по-голямата част избирали стопански или правни науки.", "date": "2019.09.11", "title": "Глобиха 1173 семейства на деца кръшкачи от час"}
{"url": "https://www.monitor.bg:443/bg/a/view/korab-fantom-kupen-s-9-7-mln-kredit-ot-ktb-175163", "text": "9 700 000 евро били източени от КТБ уж за купуването на кораб, но парите били превъртени през офшорки и върнати за погасяване на задължения на фирми на Цветан Василев. Това разкри пред спецсъда основният свидетел по делото Бисер Лазов. Той е бил главен счетоводител на множество контролирани от банкера дружества под общото име „Фирмата“. Източването на банката е ставало години наред чрез кредити към тези дружества, които веднага били прехвърляни където Василев посочи. Въпросният кредит бил превъртян през дружеството „ЕМ Стейт“ ЕООД , което от създаването си през 2007 г. било използвано само за точене на заеми от КТБ. За номинален собственик се водела една от юристките във „Фирмата“ - Мария Илиева. През юни 2009 компанията получила въпросните 9,7 млн. евро, като директорите на банката Александър Панталеев и Георги Зяпков разказали на Лазов, че за да ги отпуснат, скалъпили цялата документация за покупка уж на кораб. Взели от интернет как изглеждат договори за покупка на кораб и скалъпили такива като искане за кредита от „ЕМ Стейт“. „Говореха и че ще направят документи за морска ипотека. Аз не съм виждал тези документи. До затварянето на КТБ не е завеждан като актив кораб. Преди повече от 1 г. до мен достигна информация, че този кредит е продаден от синдиците на КТБ. Купувачът потърсил корабна ипотека в корабната администрация на Малта, където по документи се води, но се оказало, че такъв кораб не съществува“, разказа Лазов. Схемата за фиктивната покупка била измислена от Панталеев и Зяпков, които били много горди от това. Милионите били превъртени през офшорки, за да се избегнат данъци. През октомври 2010 г. същата фирма пък получила друг кредит от КТБ - 5 150 000 евро, и парите отишли за погасяването на стари банкови кредити към дружества във „Фирмата“ - „Гипс“, Дунарит“, „Киа Моторс България“,“Инфраструктурна компания“. Лазов втори ден отговаря на въпроси на прокуратурата в съда. Той разказа и как е купен военният завод „Дунарит“. „Едно от дружествата във „Фирмата“ - Дивал 59“ ЕООД, се водеше собственост на Емил Галов, служител във „Фирмата“ като IT-специалист. Дружеството бе използвано за купуването на военния завод „Дунарит“ от Агенцията за приватизация. Това стана с кредит от КТБ през 2005 г. През октомври 2012 г. с друг кредит беше създаден капитал на дружество, използвано за инвестицията в БТК. През „Дивал 59“ минаваха и пари за ТВ7. Телевизията беше основно и ежемесечно перо, което се финансираше. През март 2010 г. дружеството получи кредит от 9 400 000 евро, с които бяха купени облигации на стъкларската фабрика „Рубин“ АД. Бяха изготвени документи, с които се прехвърляха дружествените дялове от Емил Галов на Цветан Василев. Това бе гаранция, че при поведение на Галов, различно от полза за Василев, той ще въздейства и санира нещата в своя полза“, разказа още Лазов. Той описа и как е станало увеличаването на капитала на корабостроителницата в Русе по познатата схема. „Глобъл агротрейд“ ООД беше типично дружество от „Фирмата“, създадено и използвано за кредитиране от КТБ и използването на тези средства по различни направления. Без собствена дейност, офис, персонал и имущество. Собственик и управител беше Айтен Ибрямова, служителка в офиса на „Фирмата“. Тя отговаряше за декларирането от дружествата на недвижими имоти, следенето на местните данъци и такси и своевременното им плащане. Един от кредитите, които получи от КТБ в началото на 2011 г., отиде за разпореденото от Цветан Василев увеличаване на капитала на корабостроителницата в Русе. Общото увеличаване на капитала беше с 60 млн. лв, малко над 20 млн.лв. от тази сума беше осигурена като кредит от КТБ към „Глобъл агротрейд“. Беше даден кредит и на „Акванада“ за същата цел“, посочи Лазов.", "date": "2019.09.11", "title": "Кораб фантом купен с € 9,7 млн. кредит от КТБ"}
{"url": "https://www.monitor.bg:443/bg/a/view/bsp-podkrepi-maja-manolova-za-kmet-na-sofija-175162", "text": "БСП подкрепя Мая Манолова за кмет на София. Това реши градската конференция на червените в София с явно гласуване като само двама от 144 делегати са се въздържали. Водач на листата на червените общинските съветници ще бъде лидерът на БСП-София Калоян Паргов. Очаквайте подробности!", "date": "2019.09.11", "title": "БСП подкрепи Мая Манолова за кмет на София "}
{"url": "https://www.monitor.bg:443/bg/a/view/rajonnijat-prokuror-na-sofija-stana-apelativen-175156", "text": "Прокурорската колегия на ВСС избра за апелативен прокурор на София ръководителят на Софийска районна прокуратура Радослав Димов. Той получи 8 от гласовете на кадровиците, а неговият конкурент – и.ф. апелативен прокурор на София Алебна Вутова, получи само 1 глас „за“. Един от членовете на колегията гласува „против“ двамата кандидати. Това е втората поредна процедура по избор на ръководител на Апелативната прокуратура в София. Първият път кандидат за поста бе единствено досегашният апелативен прокурор Алебна Вутова. Тя обаче не получи подкрепата на кадровиците, но въпреки това се яви и в настоящия конкурс. С иновация, проактивен подход и креативност, както бе описан от самите кадровици, Радослав Димов успя да спечели доверието на мнозинството в прокурорската колегия. Димов заяви, че увереността му да кандидатства за ръководител на прокуратура от по-високо ниво от тази, в която към момента работи, се обосновава от професионалния му опит, от доверието на колегите му, както и от резултатите, които е постигнал начело на Софийска районна прокуратура от 2017 г. досега. Като проблеми в Апелативния район кандидатът отчете липса на борба срещу корупционни престъпления от страна на останалите прокуратури освен специализираната, на която се разчита преимуществено, както и недостатъчно добрата комуникация на ръководството на Апелативната прокуратура с медиите. Димов коментира и наболелия проблем с вещите лица и липсата на съдебни медици в района и заяви, че предвижда да потърси помощ от съседни апелативни райони и ще се срещне с ръководителите на лечебните заведения, за да намерят съвместно решение.", "date": "2019.09.11", "title": "Районният прокурор на София стана апелативен "}
{"url": "https://www.monitor.bg:443/bg/a/view/i-malofeev-sys-zabrana-da-vliza-u-nas-malinov-si-prizna-za-zaverata-obzor-175159", "text": "Освен генерала от руското ГРУ Леонид Решетников и приближеният до Кремъл олигарх Константин Малофеев е със забрана да влиза в България за срок от 10 години. Това съобщи от парламентарната трибуна главният прокурор Сотир Цацаров. Обвинител №1 бе извикан от депутатите, за да даде повече подробности около шпионския скандал, при който с обвинение за престъпление срещу Републиката се сдоби бившият соцпарламентарист, ексиздател на партийния вестник на БСП „Дума“ и настоящ лидер на движение „Русофили“ Николай Малинов. Малинов бе арестуван навръх 9 септември, а впоследствие привлечен под отговорност и пуснат на свобода срещу гаранция от 50 бона по обвинение, че е шпионирал в полза на две организации със седалища в Москва, съзаклятничейки с лидерите им – Решетников и Малофеев, за преобръщане на геополитическата ориентация на страната ни от прозападна към Русия. Планът включвал Малинов да им помогне да овладеят стратегически компании в медийния, телекомуникационния и оръжейния сектор и да бъде сформирана партия, която да стане незаобиколим фактор в българския политически живот. За реализирането на „проект България“, както условно била наречена заверата, била постигната договорка и за прехвърлянето на активи за над милиард лева от Цветан Василев. Пред парламентаристите Цацаров посочи, че и са били установени парични потоци, стигащи до определено лице, търговски дружества и обществени организации. Това лице е именно Николай Малинов, обясни обвинител №1, според когото не малка част от паричните потоци са били адресирани от чужди организации – Общество „Двуглав орел“ и Руски институт за стратегически изследвания, и насочени към обвиняемия и дружества, контролирани от него. Става дума за финансиране, насочено към определени дейности у нас и изпълнение на определени задачи – преориентация на българската външна и вътрешна политика, както и информация за дейността на държавни органи. Досъдебното производство е стартирало на 3 юли, като са извършеви 11 обиски на жилища и адреси и осем на физически лица. 15 свидетели са били разпитани, а в резултат са били задържани 8, но след преценка на доказателствата те са пуснати и като обвиняем е привлечен само Малинов. „Става дума за поставяне в услуга и получаване на финансови средства. Обвинението не касае чужда държава, а чужди организации. То не касае хиледите членове на обществено движение, а едно лице, което е ползвало това движение, за Той бе категоричен, че арестът няма връзка с местните избори, нито става въпрос за политическа акция, а помолен за коментар на думите на президента Румен Радев, че очаква „неоспорими доказателства“, заяви: \"Неоспорими факти се представят пред съд, а не пред други държавни органи. Не за друго, а защото такава е конституцията на страната“. Цацаров поясни също, че при разследването си сътрудничат с партньорски служби, но без да уточни кои. Преди това, за изслушване по същата тема, депутатите повикаха и МВР шефа Младен Маринов и председателя на ДАНС Димитър Георгиев, които заявиха от трибуната, че Малинов е участвал в схема за пране на пари. Макар и тримата да се явиха незабавно след взетото решение да бъдат изслушани, част от депутатите пак възнегодуваха, като от БСП дори се оплакаха, че ръководствата на МВР и ДАНС са се подиграли с парламента, защото били дали повече подробности пред медиите, отколкото пред НС. В същото време обаче изслушваните обясниха, че тъй като разследването продължава, а данните се дават на открито заседание, няма как да бъде изнесена информация, която би застрашила делото или е класифицирана. Междувременно самият Николай Малинов реално си призна с половин уста почти всичко, изнесено от разследващите органи. Той се появи в сутрешния блок на bTV, където потвърди огромна част от информацията дотук. Заяви, че с Малофеев, когото упорито наричаше на умалено име „Костя“ са „абсолютно единомишленици“ и по еднакъв начин разбирали как трябва да се преструктурира светът. Заяви, че той бил първият, който му звъннал, след като излезнал от ареста и потвърди, че са планирали медиен проект около финансираната с 300 млн. лева от КТБ телевизия TV7, чиято крайна цел е била за да може да прокарва идеите си за велика Русия. От думите му стана ясно също, че е било обсъждано и придобиването на телеком, а е било обсъждано и създаването на партия. В същото време обаче заяви, че не може да бъде преследван „за намерения“, както и че тъй като геополитическата насоченост на страната ни не била записана в Конституцията и затова можело да бъде променяна със законови средства. На въпрос за данните, че базирана в Кипър фирма, свързана с Малофеев, му е прехвърлила милиони евро за реализацията на медийния проект, той се пробва да се измъкне, заявявайки, че бил стратег, а не се занимавал с бизнес проекти. В същото време обаче посочи: „Аз пари от Малофеев не съм получавал. Това, че партньорски фирми на мои приятели са получавали и кредити, после са ги връщали, как са ги връщали, тези неща аз нямам представа“. Малинов потвърди и разкритията на изданията от „Телеграф медиа“ , че Тези разкрития бяха упорито опровергавани с лъжи от изданията, свързани с банкера-беглец и с другарите му олигарси у нас, като самият Василев се пробва да се изкара проамерикански ориентиран бизнесмен, който бил станал жертва на корпоративен рейд у нас. Сега, след като тези му твърдения бяха разбити на пух и прах не само в България, а и от арбитража в САЩ, ортакът му Малинов също свали маската му, докато се опитваше да се разграничи от него. Заяви, че е свързал Малофеев с Цветан Василев, защото банкерът-беглец се страхувал за живота си и този на семейството си и „помолил за връзка с влиятелни кръгове в Русия“. Със самия Василев пък го бил запознал бившият премиер и екслидер на БСП Сергей Станишев в кабинета си, във времената, в които Малинов станал издател на „Дума“. Сред обсъжданите варианти бил и Василев да стане такъв. С Решетников пък ексдепутатът се познавал от средата на 90-те и бил голям негов приятел като връзката станала по линия на бащата на Николай Малинов. Той, по думите на сина си, бил високопоставен офицер в Първо главно на ДС. Малинов реално потвърди и че е имало среща на соцлидера Корнелия Нинова с Решетников, като посочи, че тя е станала с посредничеството на Венци Стефанов, на когото дал телефона на руския генерал. В България има руски шпиони. Само в руското посолство в София са около 68 души. Извън него са няколкостотин и техните имена се знаят“, това коментира бившият външен министър и президент на Атлантическия клуб Соломон Паси пред бТВ. По думите му покрай отравянето на Скрипал сме имали възможност да изгоним някой от тях, но не сме се възползвали. Въпреки това Паси обясни, че има по-високо мнение за руското разузнаване. \"То едва ли може да наеме шпиони, които да дойдат в бТВ да обясняват, че не са шпиони\", коментира той, визирайки ТВ-изявата на Николай Малинов в сряда. През 2005 г. същият този \"русофилски кръг” го обвинил в шпионаж в полза на Израел. По думите му у нас нямало истински русофили, иначе децата им нямало да учат на Запад , а в Русия. Според него най-голямата опасност за Запада в момента е именно руската пропаганда, която сега била много по-агресивна, мащабна и ефективна и атакувала „умовете и сърцата на младите“. Паси подчерта, че русофили, платени от Москва, имало и в парламента. Това пък се видяло от дебатите при сделката за покупката на изтребителите F-16, когато една от партиите в НС казала \"дайте да направим така, че и Русия да участва\". Следим с интерес изявленията на българските власти тази седмица, свързани с предполагаемия случай на шпионаж. Обединеното кралство подкрепя усилията на България като близък европейски партньор и съюзник в НАТО да защитава националните си интереси срещу подобни заплахи\". С такова изявление излезе на страницата си във Фейсбук Британското посолство в София. Ден преди това, с изявление в същия дух излезе и американското посолство у нас, откъдето подчертаха, че САЩ изцяло подкрепят усилията на страната ни да защити суверенитета си. Геостратегическата ориентация на България е ясна далеч преди ГЕРБ да бъде създадена и да влезе във властта. Тази теза защити премиерът Бойко Борисов, който при началото на днешното заседание на МС коментира разкритието, че руският олигарх Константин Малофеев и генералът от ГРУ Леонид Решетников са кроили планове за преобръщане на прозападната ориентация на страната ни към Русия със създаване на партия и налагане на контрол над стратегически сектори от икономиката и публичното пространство на страната. Заради заговора с обвинение за шпионаж се сдоби бившият соцдепутат Николай Малинов, а самият план е трябвало да бъде реализиран с активи за над милиард от банкера-беглец Цветан Василев. „Нашата геостратегическа ориентация е ясна, избрали сме ЕС и НАТО много преди ГЕРБ да го има“, коментира Борисов, като в същото време заяви, че не трябва да се поставят на една плоскост отношенията ни с Русия и шпионския скандал. Той посочи, че когато има нещо в сферата на външната политика и не сме съгласни с него, реагира Външно, след което допълни: „Когато руски олигарси се опитват да правят проекти в България, свързани с нашия военен промишлен и всичко останало, нашите служби работят по тази тема заедно с партньорски служби и го прави прокуратурата. Аз нямам никаква роля в този процес“. Борисов сравни шпионския скандал с този от началото на 21 век, при който от България със забрана да влиза в страната бе изгонен Майкъл Чорни. „Така беше с проекта му – телевизия, голям телеком и влиянието в страната – това работят службите“, посочи премиерът и заяви: „Има бивши шефове на службите, които едва ли не са проамерикански настроени, а казват, че това е наша дейност, да им вземем електората“. В същото време министър-председателят отново подчерта, че управляващите нямат нищо против „хората, които обичат Русия“. „Аз съм бил и в Кремъл, и в Белия дом, има други, които не са стъпвали никъде.....Ако знаех, че такава злоба ще предизвика закупуването на най-добрия самолет, а не тези грипени, сигурно нямаше изобщо да се занимавам. “", "date": "2019.09.11", "title": "И Малофеев със забрана да влиза у нас, Малинов си призна за заверата (ОБЗОР)"}
{"url": "https://www.monitor.bg:443/bg/a/view/vmro-obsyjdat-tri-imena-za-kmet-na-sofija-karakachanov-djambaski-i-kontrera-175153", "text": "Министърът на отбраната и лидер на ВМРО Красимир Каракачанов е сред обсъжданите варианти в патриотичната партия за кандидат за кмет на София. Това разкри пред Нова телевизия общинският съветник от ВМРО Карлос Контрера. Всъщност ВМРО  обсъжда общо три имена за кмет на София. Освен Каракачанов, другите варианти са самият Контрера и евродепутата Ангел Джамбазки. Според Контрера е важна не толкова личността на кандидата, а програмата, с която ще излезе. „Избираме местна власт за 4 години, което означава ясен ангажимент за изпълнение на конкретни мерки и действия. Един кмет, който е по-скоро медиен образ, дали е най-доброто решение?”, попита реторично той. По думите му ВМРО има реални шансове да издигне кметове в няколко големи града. Контрера е категоричен, че химическата кастрация и регистъра на сексуалните престъпници са мерки, които трябва да вземем като общество.", "date": "2019.09.11", "title": "ВМРО избира кандидат-кмет на София между Каракачанов, Джамбазки и Контрера"}
{"url": "https://www.monitor.bg:443/bg/a/view/lekarskijat-syuz-se-sreshtna-s-prokuraturata-zaradi-nasilieto-175149", "text": "Ръководството на Българския лекарски съюз се срещна със заместниците на главния прокурор - Иван Гешев и Мария Шишкова по повод продължаващото насилие над медици, съобщиха от прокуратурата. По време на срещата е бил обсъден и последният случай от края на миналата седмица , когато бяха нападнати лекари и медицински сестри от Специализираната белодробна болница „Д-р Трейман“ във Велико Търново. Обсъдено е било и създаването на съгласуван работещ механизъм и начините на прилагането на законовия инструментариум с цел защита на лекарите на работното им място. Участниците в срещата са дискутирали и необходимостта от съвместни действия на институциите за промяна на обществените нагласи и възвръщане на доверието към работещите в системата на здравеопазването. Прокуратурата има подписано споразумение за сътрудничество с Министерството на здравеопазването от 2015 година. Съгласно него на 14 август 2017 г. главният прокурор Сотир Цацаров издаде заповед за осигуряване на приоритетно разследване при случаи на посегателства срещу медици, без забавяния, по възможност по реда на бързото производство.", "date": "2019.09.11", "title": "Лекарският съюз на среща с прокуратурата заради насилието "}
{"url": "https://www.monitor.bg:443/bg/a/view/spored-signal-s-tajni-chatove-na-ivancheva-vasilev-i-prokopiev-brojat-hiljadarka-na-kalpak-za-razmirici-na-protesta-175164", "text": "Между 500 и 1000 лв. на хора, които са готови да направят необходимото, за да се радикализира протеста в четвъртък срещу кандидата за нов обвинител №1 Иван Гешев, са броили забегналият в Белград покрай грабежа на КТБ Цветан Василев и ортакът му Иво Прокопиев. Това става ясно от лъснали наяве чатове, които в сряда бяха предадени в прокуратурата от Йордан Бонев – син на Венцислав Ангелов-Чикагото. Той твърди, че чатовете са между осъдената на първа инстанция за корупция екскметица на столичния район „Младост“ Десислава Иванчева и Чикагото, като в тях тя дава насоки по организацията за провеждането на първия митинг във вторник и на втория само два дни по-късно. В комуникацията си с Ангелов, също осъден, но за трафик на наркотици, Иванчева недвусмислено подчертава, че банкерът беглец, който нарича „нашия в Белград“ и „Цецо Василев“ налива колосални суми, а крайната цел е сваляне на кабинета на Бойко Борисов от власт. „Нашият от Белград вкарва много голям ресурс за протеста, чакам да договоря и кметските избори да налее за гласове“, подхвърля тя. И дава да се разбере, че разходите си за свързаното с него сдружение „БОЕЦ“, което участва в схемата заедно с рекетьорския сайт с кремълски обвързаности „Биволъ“, мустакатият аферист дели именно с разградския олигарх Прокопиев. Тъкмо оглавяваното от Георги Георгиев НПО „БОЕЦ“ е и официалният организатор на протеста в четвъртък, който по думите на Иванчева освен срещу номинацията на Гешев за главен прокурор трябва да се насочи и срещу правителството. „ПротестА да се насочи за оставка на ББ, Цецо и Иво така искат“, заръчва на Чикагото осъдената екскметица. Самият Ангелов трябвало да получи пари по каналния ред, които да разпределя надолу за осигуряването на масовка на протестите. На калпак се давали по 50 лв., като за всеки платен клакьор той прибирал в собствения си джоб по още 25 лв. Парите се предавали на адвокат на Цветан Василев във Варна или Русе, за да стигнат накрая до счетоводителя на „Дунарит“, от когото трябвало да ги взима Ангелов. И двамата с Иванчева обаче не само не са изтрили навреме от мобилните си телефони кореспонденцията помежду си, въпреки уговорката да направят това, а са подценили сина на Чикагото Йордан Бонев, който също е трябвало да бъде вкаран в схемата, но вместо това я осветли и даже подаде в сряда сигнал в прокуратурата за организиране на държавен преврат. „Моите наблюдения са, че Десислава Иванчева е взела 75 000 лв. Тя създава илюзия, че няма пари. Изведнъж стана диктатор. Иванчева и Георги Георгиев са по-фрапиращи случаи от Бисер Миланов”, коментира пред Нова ТВ Бонев, след като ден по-рано обяви, че протестите са част от цялостен заговор срещу Гешев и кабинета, финансиран от подсъдимите Василев и Прокопиев с основни изпълнители Иванчева, „БОЕЦ“, „Биволъ“ и други, а за доказателство приложи чатове, звукозаписи и видеозаписи. На улицата в четвъртък освен Иванчева, която иначе в сряда разпространи отворено писмо, отричайки чатовете да са нейно авторство, почти сигурно както във вторник ще се появят и други основни фигури в сценария, като куклата на конци на олигархията Христо Иванов заедно с хората си от „Да, България“ и дясната ръка на Иван Костов Атанас Атанасов. Със сигурност масовката на платени клакьори ще включва отново и ултраси, и роми, на които явно този път ще се разчита изцяло за реализирането на плана. Междувременно шефът на „БОЕЦ“ опита да прокара в сряда поредно внушение, като се оплака, че е бил привикан в СДВР и не изключвал дори да бъде арестуван. И тази му лъжа обаче беше опровергана, тъй като стана ясно, че с него е проведен разговор в качеството му на организатор на предстоящия в четвъртък протест, за да му бъдат дадени насоки, гарантиращи мирното провеждане на митинга.", "date": "2019.09.11", "title": "Според сигнал с тайни чатове на Иванчева: Василев и Прокопиев броят хилядарка на калпак за размирици на протеста"}
{"url": "https://www.monitor.bg:443/bg/a/view/kradec-narkoman-ostavi-bez-asansiori-polovin-duzina-kooperacii-175142", "text": "  27-годишен старозагорец със солидно криминално минало и от години зависим от дрогата остава за постоянно в ареста по обвинение, че е оставил без асансьори половин дузина многоетажни кооперации в Града на липите. Напусналият затвора през декември 2016-а година Димитър Д. е бил спипан след сигнал от чистачка на кооперация на 13 август, която забелязала съмнителен човек да се шмугва в подемника и по-късно да излиза от там с чанта, в която имало различни части. Младият мъж бил закопчан от криминалистите при опит да изтъргува в пункт за изкупуване на цветни метали, където пробвал да продаде 63 релета, 4 контактора и 3 трансформатора. Оказало се че Димитър Д. седмица по-рано продал в същия пункт от същите резервни части, за които получили стотина лева. Поредната кражба била извършена  в рамките на срока за предсрочното му освобождаване от затвора , което гарантирало и постоянната мярка за неотклонение „задържане по стража“. Близо дузина са случаите на окрадени асансьори в Стара Загора и областта от началото на годината, показва справка от МВР, тепърва ще се установява към колко от грабежите са на арестувания. От датата на задържането на Димитър Д. криминалистите работят по още общо 4 аналогични случаи.  ", "date": "2019.09.11", "title": "Крадец остави без асансьори половин дузина кооперации"}
{"url": "https://www.monitor.bg:443/bg/a/view/da-prevyrnesh-otpadycite-v-gybeno-carstvo-174867", "text": "Младежите основно се занимават с производството на гъба кладница и нейните разновидности – розова, жълта и царска кладница. Отделно от това те произвеждат и продават компост за нея на любители и колеги фермери. „Някои хора отглеждат гъбите на дървени трупи - не харесваме тази идея. Отглеждаме на слама и дървесни стърготини. Магията на този процес е, че взимаш един отпадък от агрикултурната и дърводобивната индустрия с малко стойност и го използваш за компост за гъбите, след което получаваш високо ценен, лечебен и хранителен продукт - самите гъби. Силно желаем и работим по въпроса да отглеждаме и други лечебни гъби - шийтаке, майтаке, херициум и други. Много са важни и се надяваме съвсем скоро да реализираме и тази наша мечта“, разказват дейните момчета. Фермата на Боби и Дени към момента е сравнително малка, разполагат с около 150 квадрата оранжерийно пространство. „От нищото започнахме да строим нашата ферма и то през свободното си време. Ако някога всичко това беше хоби за нас, то вече прерасна в начин на живот. Има много място за грешки, като всяка една се изразява в хвърлени усилия и пари на вятъра. С нужните знания и съоръжения обаче смятаме, че ще продължим да се развиваме“, категорични са Борислав и Денислав. Те казват, че ежедневието им е доста натоварено и разнообразно. Освен със садене и поддържане на реколтата, доста време им отнема и самото строителство на оранжериите. Не скриват и факта, че най-трудни са дните на садене, в които през ръцете им минават тонове материал. Най-голямо удоволствие пък момчетата изпитват от вида на продукцията и хилядите доволни клиенти. „До този момент не сме се възползвали от програми. Амбициите са ни големи, но за жалост всичко опира до пари. Имаме много да се развиваме и с правилната нагласа и много труд искаме да поставим град Кюстендил на картата на гъбопроизводството. А до този момент каквото сме си поставили за цел сме го постигали, смятаме, че и това ще се случи в най-скоро време“, категорични са още едва 23-годишните момчета, които пускат и страница за тяхното стопанство, озаглавена не случайно – „Гъбено царство“.", "date": "2019.09.11", "title": "Да превърнеш отпадъците в гъбено царство "}
{"url": "https://www.monitor.bg:443/bg/a/view/drakonovi-merki-za-uchastnicite-v-maskiranijat-pevec-175126", "text": "Кой се крие зад маската? Отговорът на този въпрос се предполага, че знаят само 12 човека в цяла България. Шоуто „Маскираният певец“ застъпва в ефир на 14 септември от 20 ч, а зад реализирането му стоят драконови мерки. Общуване с листчета, тайни срещи, тайни квартири и записи, договори с огромни финансови неустойки, индивидуални гримьорни – това са само част от условията за участниците. Тези известни личности, с които е говорено дали биха участвали в предаването, а в последствие не са одобрени, също са подписали договори за конфиденциалност. Продуцентът Маги Халваджиян издаде, че дори от Нова телевизия не знаят кой участва в собственото им шоу, тъй като подписаните договори не включват имена. „В началото помислихме, че ще е лесно, но после се оказа, че огромното предизвикателство е сигурността на това шоу. Телевизията доброволно се съгласи с това, защото това е в Библията на шоуто.“, разказа той по време на пресконференция. Водещите Васил Василев-Зуека и Димитър Рачков пък репетират без участниците и ще се наложи да импровизират повече от обичайното. „Проблемът е един – какво да правим на сцената? Не знаем. Знаем, че ще се забавляваме ама как - и ние не знаем. Общо взето, ние сме водещи на нещо, което не знаем. Ние репетираме с поставени хора от екипа. Ние ще ги видим за първи път на лайфа.“, коментира Зуека. Балетът също репетира без участниците, като съвместните танци за първи път ще се  осъществят в живото предаване. Участниците ще пеят с естествените си гласове, но могат да ги преправят. Когато говорят във видеата и на сцената обаче гласът им ще е скрит със специални ефекти. В предаването ще има детективски панел в състав Ники Кънчев, Гала, Герасим Георгиев-Геро и Мария Илиева. „Това не е жури. Това не са хора, които оценяват пеенето на участниците. Това са хора, които и да се опитват да разгадаят кой е зад маската.“, уточни Халваджиян. „Адски готино шоу, адски свежо, най-популярното в момента. Абсолютно подкрепям решението да бъде лайв, американската версия не е. Това ще коства много на екипа. “, сподели Ники Кънчев. „Приемам това като Индиана Джоунс – една голяма енигма, нищо не знаем, това е прекрасно. Ние панелистите ще бъдем абсолютно наравно с телевизионния зрител, защото нищо не знаем. Ще ми е интересно папаракът как ще се справи с цялата тази история.“, допълни Геро и се пошегува, че ще следи театралните програми, за да види кой отсъства в съботите и така да познае част от участниците. Що се отнася до регламента - „Маскираният певец“ ще се разгърне в 13 епизода, като във всеки един от тях ще отпада поне по един участник. Зрителите ще гласуват за този, който искат да видят в следващия епизод. Маска се сваля, след като в края на всеки епизод зрителите са гласували най-малко за нея. В първия лайв ще видим осем участници, разделени по двойки, като всяка една от тях ще се състезава помежду си. Във второто живо включване ще видим останалите осем. Всеки победител от двойката продължава напред, а от четиримата загубили един ще отпадне от шоуто. Големият победител ще си тръгне единствено с любовта на публиката. Костюмите са дело на Кремена Халваджиян и нейният екип, като някои тежат над 100 кг. Някои мъже ще застанат под светлината на прожекторите в женски дегизировки и обратното.", "date": "2019.09.11", "title": "Драконови мерки за участниците в „Маскираният певец“"}
{"url": "https://www.monitor.bg:443/bg/a/view/horata-nad-65-godini-s-bezplatna-vaksina-sreshtu-grip-175146", "text": "Хората над 65 – годишна възраст от тази година имат право на безплатна ваксина срещу грип. Тя е по желание, съобщиха от Министерството на здравеопазването. За момента се предвижда тя да бъде поставена на 10 % от пенсионерите, като това ще става по преценка на личния лекар предвид общото здравословно състояние на човека и съпътстващите хронични заболявания. Препоръчва се ежегодно на всички лица, навършили 65 години, както и на други възрастните и деца над 6-месечна възраст, страдащи от някои хронични заболявания, на живеещите в старчески домове, хосписи и други колективи като военни поделения, например, транспортни работници, служители в армията и полицията, медицински персонал и всички, които имат контакт с много хора да се имунизират срещу грип, посочиха от здравното ведомство. Оттам припомниха, че у нас твърде малко хора се ваксинират срещу зимната зараза. За периода 2013-2017 г., например, средният обхват в страната е едва 2,4 на 100 души (2,17 – 2,61%). Експерти на МЗ уточниха, че изчисленията са на базата извършени продажби, а не на реално приложени дози, което означава, че ваксинираните е твърде възможно да са и по-малко. Имунизацията срещу сезонен грип е особено важна за хората в напреднала възраст, при които тежкото протичане и усложнения намаляват до 60%, а смъртните случаи с 80 на сто, посочиха от там. Целта за първата година от влизане в действие на въпросната програмата е да се постигне 10 % имунизационен обхват, който да се повишава плавно всяка следваща година, като през 2022 г. той трябва да бъде 25 на сто. Ето защо, при имунизационен обхват през 2017 г. от 2,4% за всички рискови групи, Министерството на здравеопазването счита, че притесненията за недостиг на ваксини против грип през 2019 г. са неоснователни. В полза на ваксините се изказа проф. Тодор Кантарджиев – директор на Националния център по заразни и паразитни заболявания и национален консултант по микробиология. „Два пъти е по-малка вероятността да се разболеем от грип, ако ги използваме”, каза той. Този сезон се очакват 4 грипни щама с екзотични имена от Австралия – „Бризбейн“, Америка – „Канзас“ и „Колорадо“, и Азия – „Пукет“. По думите на проф. Кантарджиев е възможен пик на случаите на западнонилска треска. Засега има потвърдени 5 случая, но продължаващото топло време предразполага повишение на заболеваемостта.", "date": "2019.09.11", "title": "Хората над 65 години с безплатна ваксина срещу грип"}
{"url": "https://www.monitor.bg:443/bg/a/view/malinov-se-brani-s-lyji-za-peevski-175151", "text": "Обвиненият в шпионаж русофил №1 у нас Николай Малинов се опита да се изкара жертва и взе да се брани, както сами вече се досещате, чрез фейк срещу депутата и издател на „Телеграф медиа“ Делян Пеевски.   В интервю в сутрешния блок на bTV пионката на руския ортодоксален олигарх Константин Малофеев и на генерала от КТБ Леонид Решетников и виден ортак на банкера беглец Цветан Василев изсипа в ефира куп лъжи, манипулира факти и „забрави“ части от биографията си. \"Делян Пеевски и Цветан Василев имаха кабинети един до друг - той му беше дясната ръка\", заяви гръмко Малинов. В това няма нищо вярно. Пеевски никога не бил дясната ръка на Василев, нито е имал кабинет във фалиралата КТБ. Депутатът не участвал в контролните или надзорните органи на фалиралия под вещото ръководство на БГ Мадоф трезор, който се оказа кредитна пирамида, ужилила вложителите с над 5,6 млрд. лева. Пеевски също така не е притежавал акции от КТБ. Няма активи от фалиралия трезор, за които да има съдебни дела. Опитът да му се припишат подобни сделки са част от опорните точки на задкулисието, прокарвани от медиите на подсъдимите олигарси Иво Прокопиев и Огнян Донев, както и от сайтовете „Медиапул“ и „Фрогнюз“. Първият е на говорителката на Иван Костов Стояна Георгиева, а вторият на Огнян Стефанов – агент Академик на ДС, който и играе ролята на говорител на банкера беглец, а медията – на негов пресцентър. Именно тези два сайта първи тиражираха лъжите на Малинов, разбира се, с акцент върху Пеевски. Малинов си призна, че е получавал пари от Русия, но никога от Малофеев, макар прокуратурата да посочи точно обратното. Специализираното обвинение го уличи, че милионите са идвали през кипърска офшорка, собственост на Малофеев. След това най-нагло излъга, че напъните му и тези на руските му покровители да сложат ръка над ТВ7 и да я превърнат в пропаганден рупор на Кремъл по подобие на тв канала на Малофеев „Царьград“ всъщност били съвсем други. Те искали да я превърнат в политематична развлекателна телевизия. Малинов се изкара и враг на парите. Призна с половин уста, че е запознал Малофеев с БГ Мадоф и накрая се отрече от банкера беглец, като заяви, че бил разочарован от Василев. Той само „следял сделките на Цветан Василев“. Как се следят тези сделки - не стана ясно. Прокуратурата вече разкри, че Малинов е подготвил докладна записка до организациите на руските си партньори - „Двуглав орел“ на Малофеев и Руския институт за стратегически изследвания към Кремъл, оглавяван доскоро от Решетников, за геополитическа преориентация на страната ни от Запада към Русия. За целта на пълзящия преврат е било подготвяно прехвърляне на активи за половин милиард евро (над 1 млрд. лева) от Василев. Малинов вероятно страда от амнезия. Докато е партиен деец в БСП и издател на печатния им орган „Дума“, той поддържа и тесни бизнес контакти с Цветан Василев, за което свидетелстват и собствените му показания по делото „КТБ“. Излиза, че с благоволението на БГ Мадоф по времето на Малинов „Дума“ едва ли не е издържана с пари от КТБ. Председателят на Национално движение „Русофили“ Малинов заяви гордо, че русофилството за него е “нещо много свято и планетарно“. Само че официално се смята за главния проводник на интересите на Кремъл у нас. Спомена мимоходом по bTV, че през юни 2018 г. е участвал в Четвъртия международен ливадийски форум и лобирал само за правото на нашите студенти да работят в Русия. Форумът се проведе на анексирания от Русия украински полуостров Крим под егидата на горната камара на Федералното събрание на Русия. Участваха русофилски организации от цял свят. Ще му припомним, че по собствените си самохвални твърдения Малинов се изявил като един от най-страстните агенти за влияние на Русия и идеите му за увеличаване на властта на Кремъл над България и държавите от Източна Европа били горещо посрещнати от представителите на властта в Москва. В частност - в лицето на председателя на Съвета на Федерацията на Русия Валентина Матвиенко. Малинов предложил на руските си другари да се създаде междуведомствен съвет на руските агенции, министерства и организации, занимаващи се с наука, култура, образование и спорт, с който съвет той и колегите му русофили от цял свят да могат да контактуват по-тясно. Освен това бившият депутат предложил и изграждането на международно русофилско движение и създаването на Съвет на ветераните русофили, в който да бъдат включени редица личности с международно влияние, за да лобират за интересите на Русия по света. Кое е истина – това, което Малинов говори пред колегите си русофили, или пред българското общество?", "date": "2019.09.11", "title": " Малинов се брани  с лъжи за Пеевски"}
{"url": "https://www.monitor.bg:443/bg/a/view/eltyn-djon-ima-poveche-jajca-na-faberje-ot-kremyl-175141", "text": "Британската поп звезда Елтън Джон има повече яйца на Фаберже, отколкото в колекцията на Кремъл. Интересният факт стана публично достояние след излизането на мемоарите на битанските писатели и сценаристи Дик Клемент и Иън Ла Френ - More Than Likely. В книгата пише, че на Елтън Джон била предложена ВИП обиколка в Кремъл, която включвала разглеждане на съкровищата на руските царе, сред които яйцата на Фаберже. Когато обиколката свършила и групата излязла на Червения площад, Елтън Джон казал на съпругата на Дик Клемент - Нанси, че е бил удивен да разбере, че неговата колекция от яйца на Фаберже е по-голяма от тази в Оръжейната палата в Кремъл. Смята се, че Карл Фаберже е създал най-малко 71 от своите ювелирни яйца. 54 от тях са от така наречените “императорски”, изготвени като подаръци между членовете на царската фамилия. В Оръжейната палата в Кремъл има десетки от тези яйца. Не е ясно кои произведения на Фаберже притежава Елтън Джон, но дори най-евтиното яйце на бижутера се продава за минимум 1 милион британски лири.", "date": "2019.09.11", "title": "Елтън Джон има повече яйца на Фаберже от Кремъл"}
{"url": "https://www.monitor.bg:443/bg/a/view/krystosan-ogyn-mejdu-djonsyn-i-faraj-175155", "text": "Премиерът на Великобритания Борис Джонсън изключи предизборно споразумение с партия \"Брекзит\" на Найджъл Фараж, който предупреди, че консерваторите ще получат \"истински ритник\" на избори, ако страната не напусне ЕС, информира \"Ройтерс\". Джонсън, който изгуби мнозинството си в Камарата на общините, иска предсрочни избори, но парламентът му нареди да поиска от ЕС отлагане на Брекзит за 2020 г., ако не успее да сключи споразумение с ЕС на срещата на върха на 17-18 октомври. След като парламентът блокира две молби на Джонсън за избори, Фараж коментира, че е ясно, че ще има избори скоро. Евроскептикът поясни, че традиционната партийна лоялност към консерваторите и лейбъристите се е променила заради Брекзит. Ако все още сме член на ЕС след 31 октомври, което изглежда все по-вероятно, много гласове за Консервативната партия ще отидат за партия \"Брекзит\", коментира Фараж пред журналисти. Той добави, че ще обмисли споразумение с консерваторите преди възможни парламентарни избори, ако Джонсън се съгласи да търси \"чист\" Брекзит. \"Консерваторите ще получат истински ритник след 1 ноември. Много се надявам Борис Джонсън просто да погледне числата. Ако се изправим срещу тях, те не могат да спечелят мнозинство\", категоричен Найджъл Фараж. Говорител на Джонсън обаче отвърна: \"Премиерът няма да сключи споразумение с Найджъл Фараж\". Високопоставен източник от Консервативната партия добави, че Фараж не става и не трябва да се позволява да се доближи до правителството.", "date": "2019.09.11", "title": "Кръстосан огън между Джонсън и Фараж"}
{"url": "https://www.monitor.bg:443/bg/a/view/sled-brekzit-london-dava-po-dve-godini-sled-zavyrshvaneto-na-chujdestrannite-studenti-175152", "text": "Британските власти ще разрешат на чуждестранните студенти да остават във Великобритания две години след дипломирането си, предаде Франс прес. Целта е след Брекзит Великобритания да задържи най-големите таланти сред студентите, заяви днес британското правителство. Идеята е във Великобритания да остават най-изявените таланти сред чуждестранните студенти, както и да бъде даден тласък на бъдещите постижения в науката, технологиите и изследванията, заяви пред радио Би Би Си министърката на бизнеса, енергетиката и индустриалната стратегия Андреа Ледсъм. \"Планираме да увеличим броя на чуждестранните студенти с 30 процента и до 2030 г. те да достигнат 600 000. Един от начините да постигнем това е да им разрешим да работят две години след дипломирането, тъй като е в интерес на Великобритания да привлече най-добрите и най-умните студенти от целия свят\", изтъкна Ледсъм. Според нея след Брекзит правителството ще трябва да определи миграционната политика на Великобритания. Тя заяви, че вместо да се ползва само от свободното движение в Европейския съюз, след Брекзит Великобритания ще може да привлича таланти от целия свят. Сега чуждестранните студенти могат да останат във Великобритания до четири месеца след дипломирането си. Новите правила ще влязат в сила за студентите, които ще започнат да следват догодина.", "date": "2019.09.11", "title": "След Брекзит: Лондон дава по две години след завършването на чуждестранните студенти "}
{"url": "https://www.monitor.bg:443/bg/a/view/kitaj-posjaga-na-rezerva-si-ot-meso-zaradi-chumata-po-svinete-175157", "text": "Китай бе обхванат от тежка епидемия от АЧС, която рязко повиши цените на свинското месо. Страната бе принудена да внася големи количества и сега планира да посегне на стратегическите си резерви от замразено месо, за да стабилизира ситуацията, предаде АФП. Цените на свинското - категорично най-консумирано месо в страната с 46,7 на сто на годишна основа през август. За да избегне какъвто и да било недостиг и най-вече народно недоволство, което би могло да помрачи 70-ата годишнина от основаването на Китайската народна република на 1 октомври, властите обявиха днес, че ще вземат мерки, за да гарантират достатъчно месо. По официални данни през първото полугодие броят на свинете в страна, най-големият в света, е намалял с 15% за една година до 347,6 милиона. Властите обаче заявиха и че само 1,16 милиона свине са били умъртвени като превантивна мярка, отбелязва АФП.", "date": "2019.09.11", "title": "Китай посяга на резерва си от месо заради чумата по свинете"}
{"url": "https://www.monitor.bg:443/bg/a/view/trima-ministri-shte-pregovarjat-za-skypija-tok-ot-tec-marica-iztok-3-175154", "text": "Правителството даде мандат на вицепремиера Томислав Дончев, на финансовия министър Владислав Горанов и на енергийния министър Теменужка Петкова да водят преговори с „Контур Глобал Марица Изток 3“ АД за прекратяване на дългосрочния договор за изкупуване на електрическа енергия, съобщиха от пресцентъра на МС. Контрактът е сключен на 13 юни 2001 г. между „Националната електрическа компания“ ЕАД и частния ТЕЦ, притежаван тогава от американската компания Contour Global. В този период на власт е правителството на Иван Костов, което сключва неизгодния договор за гарантирано изкупуване на енергия на фиксирани цени до 2026 г. Вицепремиерът и двамата министри имат мандат за провеждане на срещи с „Контур Глобал“, както и да направляват и осъществяват комуникацията с Главна дирекция „Конкуренция“ на Европейската комисия  във връзка с прекратяването на договора. Европейската комисия е образувала производство в Главна дирекция „Конкуренция“ на основание на подадена жалба от Комисията за енергийно и водно регулиране, в която се посочва, че договорът за изкупуване на електрическа енергия представлява несъвместима държавна помощ.", "date": "2019.09.11", "title": "Трима министри ще преговарят за скъпия ток от ТЕЦ ”Марица Изток 3“"}
{"url": "https://www.monitor.bg:443/bg/a/view/uchenici-prebiti-s-buhalki-zaradi-gadje-175134", "text": "Ученици от Спортното училище във Велико Търново са нападнати и жестоко пребити с бухалки от свои връстници заради момиче. Екшънът се разиграл във вторник по обяд в района на пазарчето в кв. Бузлуджа. Тримата младежи, двама в девети и един в седми клас, са причакани и потрошени пред очите на десетки граждани минувачи. След побоя нападателите избягали, а пострадалите са откарани в болницата с отоци и избити зъби. След подаването на сигнала, извършителите на престъплението веднага са разкрити и са задържани от полицията. Те са младежи на възраст 16-17 години и също са ученици, но от други търновски училища. Причината за побоя е спор за момиче. Мотивите за нападението и побоя се изясняват, съобщават от Областната дирекция на МВР във Велико Търново.", "date": "2019.09.11", "title": "Ученици пребити с бухалки заради гадже"}
{"url": "https://www.monitor.bg:443/bg/a/view/perachi-na-pari-ot-stara-zagora-vlizat-v-zatvora-175140", "text": "Две ефективни присъди от по 5 половина и 10 и половина години постанови състав на старозагорския окръжен съд спрямо двама обвиняеми за пране на пари в особено големи размери. Казусът по НОХД № 475/2018 г. е от вече далечната 2014 година, когато по сметка на фирма „Рефриго транс“ , прехвърлена на името на родения през 1984 г. Добрин Георгиев постъпват 986 920 евра . Сумата идва от белгийска компания, която е била умело подведена , че парите са за придобиване на българско дружество чрез фалшифициран факс уж от името на председателя на управителния й съвет. В хода на съдебното дирене става ясно, че фирмата е била притежание на някой си Валентин Нейчев, който я е регистрирал на 17 юли 2014 г. с уставен капитал от 10 лв, а прехвърлянето й на Добрин е станало на 3 септември с.г.Постъпването на парите е станало на 15 септември, когато е бил направен опит траншът да бъде прехвърлен на други две компании: „Гранд публисите „– Стара Загора и „ Интеркомерс“ – Варна, чийто собственици били категорични, че нямат никакви търговски взаимоотношения нито с 35-годишния Добрин, нито с  3-годиния по-младия му , роден в Тюмен и вече веднъж осъждан за данъчни измами ортак Генчо Христов Георгиев. До задържането на двамата старозагорци се стигнало след сигнал от Брюксел по жалба на измамената местна компания, служители на МВР са дебнали край касата на банката кой ще пробва да изтегли парите, разказват запознати. Двамата подсъдими са признати за виновни за пране на пари в особено големи размери , Добрин е осъден да престои в затвора 66 месеца и да плати глоба в размер на 10 000 лв, а Генчо ще стои зад решетките 126 месеца и ще бъде глобен с 22 600 лв. Отделно към тази му присъда са прибавени още 34 месеца от предходно условно осъждане.  ", "date": "2019.09.11", "title": "Перачи на пари от Стара Загора влизат в затвора"}
{"url": "https://www.monitor.bg:443/bg/a/view/protest-sreshtu-nakazanieto-na-priznat-za-vinoven-po-4-prestyplenija-175148", "text": "Районната прокуратура във Варна внесе протест срещу размера на наказанието на подсъдимия Илиян Петров. Днес състав на Варненския районен съд го призна за виновен в извършването на четири престъпления. На 34-годишния мъж бе наложено условно наказание от 8 месеца лишаване от свобода с 3-годишен изпитателен срок. Подсъдимият Илиян Петров бе предаден на съд за причиняване на 2 леки телесни повреди по хулигански подбуди на две жени, за закана с убийство на една от тях, както и за унищожаване и повреждане на чуждо движимо имущество – мобилен телефон и два автомобила. За всяко от четирите деяние съдът го е признал за виновен и му определи наказания, като му наложи да изтърпи най-тежкото от тях. Според изнесените факти, Илиян бил съсед по имот на една от пострадалите жени. Тя го наела и в него отглеждала бездомни кучета, което било повод за непрекъснати разправии помежду им. На 8 април, 2017 г. наемателката отишла до имота, където имала среща с мъж и жена, които пристигнали на адреса с автомобила си Фолксваген Пасат. Когато ги видял, Илиян започнал да отправя закани за убийство, крещял, че ще очисти и ликвидира съседката си и правел жестовекато, че й реже главата. Жената помолила своя познат да й помогне и след физическия сблъсък между двамата мъже, подсъдимият се прибрал в дома си. Малко по-късно той излязъл отново, но с брадва в ръцете. С няколко удара той повредил бронята, една от вратите и калника на Пасата. На 10 юни същата година пострадалата отново отишла в ползвания от нея имот с личния си автомобил. Имала уговорена среща с доставчици на храна за кучетата, които отглеждала. След като видял съседката си, Илиян започнал отново да крещи и да я обижда. За да не се разправя с него, тя останала да чака в колата. Тогава Илиян се нахвърлил с юмруци върху автомобила, като удрял безразборно. За да го спре, наемателката отворила прозореца на колата, а Илиян се пресегнал и взел мобилния й телефон, блъснал го в земята и го счупил, а жената ударил няколко пъти в главата. Намесата на друг човек предотвратила по-нататъшните действия на озверелия мъж. Според експертизата, стойността на увреденото имущество възлиза на 1 400 лева.", "date": "2019.09.11", "title": "Протест срещу наказанието на признат за виновен по 4 престъпления  "}
{"url": "https://www.monitor.bg:443/bg/a/view/francija-detronira-sa-sht-ot-svetovnija-vryh-v-basketbola-175137", "text": "Отборът на Франция поднесе голямата сензация на световното първенство по баскетбол, побеждавайки фаворита САЩ с 89:79 на четвъртфиналите. \"Петлите\" се класираха на втори пореден полуфинал на Мондиал след 2014 г., а американците се простиха с мечтите за историческа трета поредна световна титла, като ще играят за местата от 5-о до 8-о в Китай. Именно САЩ триумфира на последните световни шампионати през 2010 г. и 2014 г. За последно тимът не влезе в Топ 4 през 2002 г. на домакинското първенство в Индианаполис. За място във финала Франция ще спори с Аржентина, докато за американците предстои мач със Сърбия, чийто отбор също претърпя разочарование на четвъртфиналите. Четвъртфиналният сблъсък бе много оспорван и изпълнен с напрегнати моменти, като французите имаха аванс на почивката - 45:39. Американците се активираха в третата част и поведоха с 3 точки, но Франция навакса изоставането си и успя да стигне до гръмката победа. Руди Гобер завърши с 21 точки и 16 борби, а Еван Фурние реализира 22 за \"петлите\". 29 точки на Донован Мичъл пък се оказаха недостатъчно за САЩ, който показа слабости и в предишните си срещи на първенството. Сигурен за полуфиналите е и тимът на Испания.", "date": "2019.09.11", "title": "Франция детронира САЩ от световния връх в баскетбола"}
{"url": "https://www.monitor.bg:443/bg/a/view/motorist-bez-knijka-pomete-vyzrastna-jena-175135", "text": "Моторист, закоравял нарушител помете и едва не уби възрастна жена на пешеходна пътека във Велико Търново. Произшествието стана във вторник вечерта на ул. Краков. По разкази на очевидци, пишман рокерът се движел с мотора си на задна гума. Той не могъл да спре на пешеходната пътека и ударил пресичащата жена. След удара тя е откарана в болница в тежко състояние и с опасност за живота. виновникът пък си плюл на петите и напуснал местопроизшествието. Няколко часа по-късно оаче той е открит а задържан. При направената проверка се оказва че 19-годишният младеж е без книжка, моторът му  енерегистриран, а самият водач е с цели пет нарушения на ЗДП.", "date": "2019.09.11", "title": "Моторист без книжка  помете възрастна жена"}
{"url": "https://www.monitor.bg:443/bg/a/view/18-godini-ot-11-septemvri-2001-g-snimki-175139", "text": "Преди 18 години в Америка терористите от „Ал Кайда” извършиха най-смъртоносната атака, отвличайки четири самолета, за да се врежат в двойните кули на Световния търговски център в Ню Йорк и да ударят Пентагона. Полет 93 е четвъртият самолет. Именно пътниците на полет 93 са се обединили срещу похитителите и са им попречили да ударят столицата на САЩ отново. Самолетът се е разбил в поле край малък пенсилвански град, където е издигнат паметник, наречен “Кулата на гласовете”. С убити 2 996 души и повече от 6 000 ранени, атаката остава най-смъртоносната в историята на САЩ. Тя хвърли Съединените щати във верига от войни срещу ислямските джихадисти. Полет 77 се разби във военния щаб в Пентагона. Всички 59 пътници и екипажа на борда на самолета бяха убити заедно с още 125 служители, намиращи се в Пентагона. В допълнение към убитите на 11 септември, хиляди доброволци за спасяване на пострадалите, строителни работници и жители са развили заболявания, много от които са в резултат на вдишване на токсични изпарения.", "date": "2019.09.11", "title": "18 години от 11 септември 2001 г. (СНИМКИ)"}
{"url": "https://www.monitor.bg:443/bg/a/view/peru-shokira-brazilija-arjentina-gazi-s-4-0-175136", "text": "Перу сложи край на серията на Бразилия от 17 поредни мача без загуба, постигайки изненадващ успех с 1:0. Единственото попадение падна 5 минути преди края след удар с глава на Луис Абрам. Загубата на бразилците шокира феновете, след като Селексао играха с всичките си звезди. Сред титулярите бяха Филипе Коутиньо и Роберто Фирмино, а като резерви се появиха Неймар, Винисиус и Фабиньо. Срещата се игра пред 32 287 зрители на стадиин „Мемориал Колизеум“ в Лос Анджелис. На други полюс бе настроението в лагера на Аржентина. Гаучосите нямаха проблеми и размазаха с 4:0 Мексико също в приятелски мач, игран в Сан Антонио (САЩ). Всички попадения паднаха през второто полувреме, хеттрик записа Лаутаро Мартинес, а с един гол се отчете Леандро Паредес от дузпа. Така Аржентина завърши с победа турнето си в САЩ, след като преди дни беше направено нулево равенство с Чили.", "date": "2019.09.11", "title": "Перу шокира Бразилия, Аржентина гази с 4:0"}
{"url": "https://www.monitor.bg:443/bg/a/view/syrbija-zabranjava-brakovete-za-maloletni-175122", "text": "Сърбия планира да забрани браковете на малолетни с изменения и допълнения към закона за семейството, съобщава в. \"Политика\", позовавайки се на източник от министерството на труда, заетостта, за ветераните и социалната политика. През февруари тази година в Сърбия бе формирана Национална коалиция за премахване на детските бракове с цел прекратяване на тази практика, разпространена главно сред ромската общност. По данни на Републиканския статистически институт миналата година брак са сключили 204 малолетни момчета и 1215 момичета на възраст между 16 и 19 години. Проучване на УНИЦЕФ показва, че близо половината ромски момичета се омъжват, преди да навършат пълнолетие, а една пета от тях встъпват в брак на възраст под 15 години. Близо 40 процента от ромските момичета раждат дете между 15 и 18 години, а 4 процента стават майки, преди да навършат 15 години.", "date": "2019.09.11", "title": "Сърбия забранява браковете за малолетни"}
{"url": "https://www.monitor.bg:443/bg/a/view/biznesyt-shte-se-bori-sys-sivija-sektor-s-proekt-za-2-mln-lv-175150", "text": "Асоциацията на индустриалния капитал в България (АИКБ) даде старт на нов проект днес, с който ще се бори срещу сивия сектор. Средствата, с които организацията ще разполага, за да продължи усилията си в сферата, са 2 033 230 лв. Договорът за официален старт на проекта „Подобряване достъпа до заетост и качеството на работните места чрез ограничаване и превенция на недекларираната заетост“ бе подписан днес от председателя на АИКБ Васил Велев и ръководителя в ОП „Развитие на човешките ресурси“ (ОП РЧР) Зорница Русинова. Борбата с недекларирания труд и неформалната икономика са сред приоритетите на ОП РЧР, но също така са и част от препоръките на Европейската комисия, отправяни към България в рамките на Европейския семестър. ще бъде Конфедерацията на независимите синдикати в България (КНСБ), а асоциирани партньори ще са Министерството на труда и социалната политика, Изпълнителна агенция „Главна инспекция по труда“, Българска стопанска камара (БСК), Българска търговско-промишлена палата (БТПП) и Конфедерацията на работодателите и индустриалците (КРИБ) в България. “Широкото партньорство цели да постигне по-добра адаптация на предприятията и работещите в тях, превенция и смекчаване на последствията от икономическото преструктуриране, особено по отношение на новите форми на заетост и подобряване състоянието на работещите и на средата в предприятията“, поясняват от АИКБ. Основните дейности, с които ще се занимава АИКБ, е да провежда изследвания и да разработва програми за обучение, информационни материали и инструкции за консултиране и методически материали за борба с недекларираната заетост. Към НЦ „Икономика на светло“ пък ще бъде създадена електронна платформа за масово въвеждане на разработени иновативни инструменти, модели и механизми срещу сивия сектор. Очаква се в края на проекта, който ще продължи 30 месеца, да бъде създадена както и методика за борба с нея. Работата на НЦ „Икономика на светло“ ще бъде разширена и наградена като бъде създадена платформа за дистанционно обучение. Прогнозите са да бъдат обучени 3 000 лица, от които 2 000 дистанционно. Тестово ще бъдат консултирани 300 предприятия относно подобряване на състоянието на трудовоправните отношения.", "date": "2019.09.11", "title": "Бизнесът ще се бори със сивия сектор с проект за 2 млн. лв."}
{"url": "https://www.monitor.bg:443/bg/a/view/frenska-medija-tvyrdi-mihael-shumaher-e-v-syznanie-175138", "text": "Седемкратният шампион във Формула 1 Михаел Шумахер е в съзнание, твърди френският \"Паризиен\", позовавайки се на служителка в парижката болница \"Жорж Помпиду\", където германецът бе настанен за лечение 50-годишният Шумахер бе приет в понеделник за трансплантация на стволови клетки. Френското издание цитира медицинска сестра от кардиологията, която е потвърдила пред изданието, че легендарният пилот е в болничното заведение и е в съзнание. Лечението, на което се подлага Шуми в Париж все още е експериментално и не е позволено в цял свят. Президентът на Международната федерация по автомобилизъм и близък приятел на Михаел - Жан Тод, е посетил германецът в болницата. Преди ден той присъства на погребението на трагично загиналия в катастрофа на пистата \"Спа\" 22-годишен пилот Антоан Юбер, където бе в компанията на сина на Шумахер – Мик. В края на юли именно Тод, който е сред малкото допускани до дома на Шумахер, разкри за прогрес във възстановяването му и дори разказа, че заедно са гледали състезание от Формула 1. Счита се, че Шумахер се подлага на лечение за премахване на мозъчно възпаление, след като продължава да се възстановява от тежкия инцидент преди повече от 5 години и половина. Оттогава информацията за състоянието на бившия пилот е изключително оскъдна по желание на неговото семейство.", "date": "2019.09.11", "title": "Френска медия твърди: Михаел Шумахер е в съзнание"}
{"url": "https://www.monitor.bg:443/bg/a/view/a1-shte-predlaga-novite-modeli-i-phone-175128", "text": "А1 ще предлага най-новите модели iPhone. Серията включва iPhone 11, iPhone 11 Pro и iPhone 11 Pro Max – последните технологични модели в портфолиото на iPhone, които се отличават с впечатляваща производителност и редица нововъведения при камерите. Предварителните поръчки на трите модела стартират на 20 септември в 0:01 часа, като смартфоните ще бъдат в продажба в търговската мрежа на А1 от 27 септември. iPhone 11 Pro и iPhone 11 Pro Max са флагманските модели от портфолиото на Apple, като предоставят впечатляваща производителност с новия А13 Bionic чипсет. Корпусът на двете устройства съчетава неръждаема стомана и закалено стъкло с олеофобно покритие, като в допълнение притежава рейтинг IP68 за водо- и прахоустойчивост. iPhone 11 Pro има 5,8-инчов Super Retina XDR OLED дисплей, с гъстота на пикселите от 458ppi. Моделите работят с най-новата операционна система от Apple – iOS 13, която според компанията е най-персонализираната и най-сигурната мобилна операционна система, предоставяща множество функции и удобства в полза на потребителите.", "date": "2019.09.11", "title": "А1 ще предлага новите модели iPhone"}
{"url": "https://www.monitor.bg:443/bg/a/view/grigor-na-sedmicata-na-modata-s-naj-vlijatelnata-jena-v-bransha-175130", "text": "Българската звезда в тениса Григор Димитров се отдаде на светски събития след приключването на US Open. Хасковлията се появи на първия ред до подиума, за да изгледа отблизо новата колекция, която представи Том Форд по време на Седмицата на модата в Ню Йорк. Григор беше сред знаменитостите, които се запознаха с тенденциите за пролет/лято 2020. Редом до българския тенисист беше седнала дамата, смятана за едно от най-големите имена в модния бизнес, чието мнение тежи много – главният редактор на американското списание “Vogue” Анна Уинтур. Гришо се поздрави с американския баскетболист от НБА Ръсел Уесбрук, а малко по-късно се засече и дори позира за снимки със Серена Уилямс. Самият тенисист не изневери на стила си и отново блесна със своя спортно-елегантен избор на облекло.", "date": "2019.09.11", "title": "Григор на Седмицата на модата с най-влиятелната жена в бранша"}
{"url": "https://www.monitor.bg:443/bg/a/view/bojan-asenov-otkri-pobednata-smetka-na-nashite-na-svetovnoto-po-boks-175125", "text": "По-малкият брат на Тайсъна - Боян Асенов, откри победната сметка на българските боксьори на световното първенство за мъже в Екатеринбург (Рус). В първия кръг на кат. до 57 кг европейският вицешампион от Владикавказ 2019 се наложи над словенеца Ник Вебер с 5-0 съдийски гласа. Боян влезе освободено в мача и започна да нанася хубави прави удари в тялото и главата на съперника си, който не успя да намери отговор на атаките на българина. И в трите рунда Асенов бе по-свежият и по-бърз боксьор, което доведе до единодушното решение на съдиите. Във втория кръг на 15 септември Боян ще има доста по-трудната задача срещу руснака Алберт Бетиргазиев, който е осми в схемата и почиваше на старта. Утре на ринга ще се качи Кирил Русинов за първия си мач в кат. до 63 срещу израелеца Ахмад Щиви. България участва с общо петима боксьори, като останалите са: Даниел Асенов (52), Радослав Панталеев (91) и Петър Белберов (+91).", "date": "2019.09.11", "title": "Боян Асенов откри победната сметка на нашите на световното по бокс"}
{"url": "https://www.monitor.bg:443/bg/a/view/1066-sobstvenici-na-domashni-praseta-v-pazardjishko-poluchiha-obezshtetenija-175121", "text": "100 стопани в пазарджишко, които са изклали доброволно домашните си прасета, вече са обезщетени. Това съобщи зам.-областният управител на Пазарджик Йордан Кожухаров след поредното заседание на епизоотичната комисия. Той допълни, че парите се дават за почистване и дезинфекция на обектите, след доброволно усвояване на месото от прасетата в личните стопанства. Получилите обезщетения са от 40 населени места на областта в общините Пазарджик, Панагюрище, Септември, Лесичово, Брацигово. В област Пазарджик не са регистрирани нови случаи на заболяването Африканска чума по свинете. Продължава стриктното изпълнение на всички разпоредени мерки за биосигурност в свинекомплексите  и в двете инфектирани зони в землищата на ДГС „Алабак“ и ДЛС „Чепино“. Всяка събота се извършват проверки на пазарите за животни в региона от служители на ОДБХ и ОДМВР Пазарджик.След констатирано огнище на болестта АЧС в с. Михалково, община Девин, област Смолян, е определена 8 км. инфектирана зона, в която попада част от землището на с. Фотиново, община Батак. Със заповед на директора на РДГ Пазарджик е забранен достъпът на физически лица и пътни превозни средства до горските територии в землището на с. Фотиново.", "date": "2019.09.11", "title": "1066 собственици на домашни прасета в пазарджишко получиха обезщетения"}
{"url": "https://www.monitor.bg:443/bg/a/view/bdj-puska-paren-lokomotiv-za-denja-na-nezavisimostta-175127", "text": "БДЖ организира още едно празнично атракционно пътуване за своите клиенти. Този път повод е Денят на Независимостта, който ще отбележим на 22 септември. Влакът ще се движи по маршрута София-Черепиш-София. Атракционният влак ще отпътува от Централна гара София в 09:10 ч. По време на престоя си туристите ще могат да посетят Черепишкия манастир „Успение Богородично”, както и да разгледат музейната част в комплекса. В обратното направление композицията от 6 вагона с ретро локомотив 01.23 ще потегли от гара Черепиш в 14:15 ч. като цената на един е 29.50 лв. за пътуване в двете посоки (с включени запазени места). Децата до 7-годишна възраст ще пътуват безплатно без да ползват отделно седящо място, като при закупуване на билети е необходим документ, удостоверяващ тяхната възраст. Националният железопътен превозвач напомня, че децата на възраст до 10 години задължително пътуват с придружител. Билети могат да бъдат закупени от билетните каси и железопътните бюра във всички гари в страната. Парният локомотив от серия 01.23 е произведен в локомотивната фабрика SLM Winterthur, Швейцария през 1935 г. и е представител на най-масовата серия бързоходни локомотиви в историята на българските железници. През 1979 г. локомотив 01.23 (последната машина от локомотивите от серия 01) е определен за музеен локомотив и става един от експонатите от музейната колекция „Железопътно наследство”. По случай 100-годишнината на ЖП тракция и депо София през 1988 г., 01.23 е възстановен като действащ музеен локомотив на БДЖ. На 20-и септември 1989 г. локомотивът обслужва влака „Ориент експрес” при преминаването му през България. През 2003 г. локомотивът е възстановен отново за движение и към настоящия момент се използва за атракционни, юбилейни и туристически пътувания, както и за участия във филмови продукции.", "date": "2019.09.11", "title": "БДЖ пуска парен локомотив за Деня на Независимостта"}
{"url": "https://www.monitor.bg:443/bg/a/view/8-leva-za-pytuvane-v-gradskija-transport-za-pensionerite-vyv-varna-15-lv-za-uchenici-i-studenti-175131", "text": "Ученици, студенти, пенсионери и хора с увреждания да продължат да пътуват при ниски цени на картите по всички линии на градския транспорт във Варна. Това предлага кметът Иван Портних в Проект за изменения на Наредбата за реда и условията за пътуване на преференциални цени в обществения градски транспорт. Според изнесената информация, учещите в учебни заведения в града ще плащат 15 лв. месечно за абонаментна карта за всички линии във Варна. Пенсионерите, при условията на гл. VІ от Кодекса за социално осигуряване, навършили възраст по чл. 68, ал. 1 – 3, с постоянен адрес на територията на община Варна, ще ползват карти по 8 лв. за цялата градска мрежа. Не са забравени и хората с увреждания, като пълнолетни варненци с инвалидност между 50 и 70% ще пътуват срещу 25 лв. месечно. Ако ТЕЛК-решението е за увреждане между 71 и 90%, картата е 15 лв., а между 91 и 100% - 8 лв. Картите за придружителите е 15 лв. на месец. Непълнолетните варненци с увреждания между 50 и 100% ще получават безплатни карти. Досега община Варна доплащаше 25% от стойността на картата. С въвеждането на новите преференциални цени ще се наложи компенсация от 35%. Прогнозният брой на абонаментните карти за месец в чертите на града е 29 500, от които 26 550 или 90% за всички линии и 2 950 (10%) за една линия  и за крайградски линии - 2000 карти. В бюджета за т. г. за това са предвидени над 5,5 млн. лв. За учащите с адресна регистрация в селата от общината -Тополи, Казашко, Константиново, Звездица и Каменар и района на „Златни пясъци“ цената на абонаментната карта също ще бъде 15 лв. Съответно се запазва доплащането до действителната цена на абонаментна карта, от страна на община Варна до превозвача. Става въпрос за 90 карти на месец и дофинансиране от 34 510 лв. Промените в Наредбата предвиждат редовната цена на картата за 1 градска линия да стане 35 лв., а за пътуване по всички линии – 50 лв. Въвеждат се съответно 3-месечни и 6-месечни карти с преференциални цени. Предстои Общинският съвет на Варна да приеме промените в Наредбата преди началото на предизборната кампания. Тя е публикувана на 9 септември и ще бъде едно от последните важни решения на местния парламент в този мандат.", "date": "2019.09.11", "title": "8 лева за пътуване в градския транспорт за пенсионерите във Варна, 15 лв. за ученици и студенти"}
{"url": "https://www.monitor.bg:443/bg/a/view/ursula-porodi-polemika-zaradi-imeto-na-resora-za-migracijata-175117", "text": "Новата председателка на Европейската комисия, германката Урсула фон дер Лайен постави началото на полемика, като направи връзка между миграцията и \" , отбелязва Франс прес. Именно \"защита на европейския начин на живот\" е новото име на ресора, с който е натоварен гръка Маргаритис Схинас и в който попада и свръхделикатният въпрос за миграцията. Гърция, която е на първа линия на притока на мигранти, номинира Схинас за еврокомисар и той бе предложен да е един от заместник-председателите на новата ЕК, която ще започне работа на 1 ноември. Фон дер Лайен обяви точното наименование на кръга от въпроси, с които той ще се занимава, но то породи любопитството на журналистите. \"Нашият европейски начин на живот е да се придържаме здраво към нашите ценности. Красотата на достойнството на всяко човешко същество е една от най-големите ценности\", допълни тя, помолена да аргументира връзката между наименованието на ресора и миграционното досие. В програмата си германката развива един от приоритетите си, а именно \"защитата на нашия европейски начин на живот\". Този приоритет е развит в няколко категории, сред които правовата държава, вътрешната сигурност, като има и акцент, поставен върху \"солидните граници и нов подход по миграционния въпрос\". Но наименованието породи известен смут, особено сред политическите противници на Европейската народна партия, семейството на консервативната десница, от което произхожда Фон дер Лайен. Според съпредседателката на групата на Зелените в ЕП Ска Келер е плашещо предложението за ресор за защита на европейския начин на живот, включващо миграцията и защитата на границите. \"Надяваме се, че председателката Фон дер Лайен не вижда противоречие между подкрепата за бежанците и европейските ценности\", каза Келер. Нейният британски колега от групата на социалдемократите Клод Мораес заяви, че наименованието поражда истински проблем сред групата му и каза, че ресор с подобно име не може да съществува. Говорителят на Амнести Интернешънъл Щефан Шиманович съзря използване на риториката на крайната десница в наименованието, а именно свързването на миграцията със сигурността и навеждане на мисълта, че мигрантите застрашават европейския начин на живот. Той каза, че по този начин наименованието изпраща пораждащо безпокойство послание.", "date": "2019.09.11", "title": "Урсула породи полемика заради името на ресора за миграцията"}
{"url": "https://www.monitor.bg:443/bg/a/view/zavryshtaneto-na-mesi-se-otlaga-175129", "text": "Суперзвездата на “Барселона” Лионел Меси ще пропусне и мача с “Валенсия” от четвъртия кръг на испанското първенство в събота на “Камп Ноу”, съобщава каталунското издание Sport. 32-годишният аржентинец все още не е започнал пълноценни тренировки и се очаква да го направи следващата седмица. Меси получи травма на прасеца по време на тренировка в предсезонната подготовка на 5 авугст и все още усеща дискомфорт в наранената област. “Десетката” на “Барса” не е играл този сезон, а в негово отсъствие “лос кулес” имат едва 4 точки от първите си 3 мача в шампионата на Испания. Двубоят с Валенсия идва твърде скоро за аржентинеца, но е възможно той да се завърне за “Барса” за старта на Шампионската лига. Каталунците гостуват на “Борусия” (Дортмунд) във вторник. Ако не е готов и за тази среща, Меси най-вероятно ще изиграе първия си официален мач за сезона при гостуването на “Гранада” в Ла Лига на 21 септември. В същото време все още не е ясно дали срещу “Валенсия” наставникът на “Барса” Ернесто Валверде ще може да разчита на друга от звездите на тима - уругваеца Луис Суарес, който също се възстановява от травма.", "date": "2019.09.11", "title": "Завръщането на Меси се отлага"}
{"url": "https://www.monitor.bg:443/bg/a/view/mark-fogo-izmislih-si-sobstven-ezik-za-edna-ot-novite-pesni-video-175133", "text": "Един от най-обичаните, щури и харизматични ска музиканти в света – Марк Фого ще направи  . Те ще се развихрят утре вечер в столичния клуб „Маймунарника“, като пристигат с чисто нов албум. Тавата Ska Pig Returns още не е на музикалния пазар, но нашите фенове ще имат възможност да чуят доста от нея и то премиерно. Какво каза часове преди да забие на българска територия емблематичния изпълнител на Hashish form Amsterdam пред „Монитор“, вижте в интервютo, а билети за събитието все още се намират. - Планираме да направим 6 песни на живо от новия албум Ska Pig Returns, който е нещо като трибют или продължение на Ska Pig от 1999 г. Искахме да запишем нещо, което е в същата линия като оригиналния албум, да звучи като него. Опитахме се да се доближим отново до онзи саунд и да направим новите песни в същия стил. Дали успяхме? До някъде да, но не напълно, защото, когато си в студио ти идват различни идеи, развиваш ги по различен начин. В крайна сметка се получи доста 90-тарско. - Основната връзка е високото темпо, което поддържаме като правим нашата ска. Много са танцувални песните и се втъкват в главата ти особено с текстовете, които просто се изляха от мен. Вече има и клип към едно от парчетата - Dum Diddy Die. Снимахме го изцяло в Тайланд, където живея напоследък. Текстът е изцяло на език, който аз съм си измислил. Звучи като азиатски, но всъщност не е нито един познат език. Просто на мен така ми звучи азиатския език, който слушам всеки ден и не разбирам нищо от него, разбира се.   - Някой биха казали, че съм аз... Аз лично знам кой е, но той иска да остане анонимен, затова не мога да ви дам тази информация. - За пръв път дойдохме през 2007 г. за рождения ден на Тангра Мега Рок радио. Бяхме с Toy Dolls и вечерта беше наистина луда, в една голяма зала, която беше буквално претъпкана с хора. Пазя си и видео от тази вечер, което си гледам редовно. Вторият път свирихме на плажа в Бургас на фестивал. Нямаме търпение да дойдем за трети път у вас. - Да, разбира се, че се уморявам. Но никога от ска музиката. В мига, в който съм на сцената и бандата започне да свири, веднага щом чуя ритъма на ска се изпълвам с взривяваща енергия, която започва да струи от мен, а адреналинът ми започва да блъска в главата и сякаш съм дете отново. Единствената разлика с годините е, че след шоуто и цялото щуреене по сцената ми трябва повечко време да се съвзема. Правя го с голямо количество ледена бира и почивка... и текила. Много обичам текила. Много е приятно (смее се). - През 70-те си живеех в Лондон и правех пънк, който беше точно в подема си тогава, с много банди там. Но имах проблеми и се наложи да замина в Роетердам, Холандия. Отидох уж за две седмици през 1989 и останах 30 години. Днес всичките ми колеги в групата са холандци. Живея по принцип в Холандия, отскоро и в Белгия, а в момента и в Тайланд. Обичам да странствам, обичам да се местя.", "date": "2019.09.11", "title": "Марк Фого: Измислих си собствен език за една от новите песни (ВИДЕО)"}
{"url": "https://www.monitor.bg:443/bg/a/view/nacionalite-kato-kobrata-prodyljavame-napred-175123", "text": "Българският национален отбор по футбол допусна четвърта поредна загуба под ръководството на Красимир Балъков, след като падна от резервите на Ейре с 1:3 в контрола в Дъблин. Така селекционерът остава дори без равенство в актива си начело на „лъвовете“, а самите футболисти не дадоха признаци, че се чувстват виновни за черната серия. Нещо повече – 37-годишният дебютант на вратарския пост – Христо Иванов, дори намери сили да се шегува и взаимства популярната реплика на Кобрата „Продължаваме напред“. Стражът игра слабо и бе с голяма вина за головете на домакините, а след мача заяви, че никой в тима не му е направил забележка за представянето и призна грешките си. „Стояхме по-добре в по-голяма част от мача, наивни грешки от моя страна попречиха на отбора да вземе нещо. Но както казва един мой колега спортист: Продължаваме напред!”, сподели Иванов. В подобен тон бе и коментарът на друг от дебютантите – Георги Пашов, който призова за търпение. „В по-голямата част от мача бяхме по-добрият отбор, съперникът нямаше положение за гол. Трябва търпение към методите на Красимир Балъков“, допълни тъмнокожият защитник. Преди това обаче не спести критики към изявите на играчите, в това число и за капитана Ивелин Попов. \"Жалко! 80 минути всичко беше наред, заяви треньорът на националния отбор. - Тук трябва да кажа, че видях голяма разлика след първото полувреме - това бяха смените. Отново българският манталитет си изигра голямата роля. Когато сменяш футболисти, е да вдигнеш нивото на отбора. При нас не се получи, разочароваха ме смените. Не съм доволен и от Ивелин Попов, казах му го и на него. Когато някой влезе, трябва да помогне на отбора. Трябва да бъде по-агресивен и да има по-голяма енергия”, обобщи Бала. В лагера на Ейре пък коментарите бяха пренебрежителни спрямо България, а треньорът Мик Маккарти призна, че е очаквал победата. „Видяхте какви голове допуснаха българите на „Уембли“, когато са притиснати, те грешат лесно. Целта беше да отрежем връзките между отделните им линии на игра, те играха с петима в защита и целта им беше да не загубят с голям резултат“, коментира Маккарти.", "date": "2019.09.11", "title": "Националите като Кобрата: Продължаваме напред (ОБОБЩЕНИЕ)"}
{"url": "https://www.monitor.bg:443/bg/a/view/sydjat-pijan-shofior-za-podkup-za-da-ne-go-testvat-za-alkohol-175111", "text": "39-годишният Иблямен А. е предаден на съд с обвинителен акт на Окръжната прокуратура във Варна за даден подкуп на полицейски служители, за да не бъде тестван за алкохол. Престъплението по член 304 „а“, ал. 1, във връзка с член 304, ал. 1 от НК е извършено на 30 януари, тази година, в град Дългопол. Подсъдимият управлявал автомобила си от Айтос към Провадия, когато около 4,27 часа сутринта полицейски служители го спрели за рутинна проверка. 39-годишният Иблямен бил поканен до служебния автомобил, където да бъде тестван за наличие на алкохол с дрегер, но отказал. Тогава единият полицейски служител започнал да подготвя талон за медицинско изследване, а  колегата му – разпореждане да не управлява автомобил под въздействието на алкохол. През това време Иблямен заявил няколко пъти, че  няма да даде кръв за изследване, вадел пари от портфейла си и ги предлагал на служителите, за да не извършат служебните си задължения. Те пък го предупредили, че действията му се записват от монтираната камера в полицейската кола. Въпреки това, Иблямен успял да остави две банкноти по 20 лева на прага на лявата врата на служебния автомобил, след това отишъл до дясната и хвърлил пред седалката още 2 банкноти по 10 лева. И доволен си тръгнал към колата, като казал „Айде, готово!“ Бил настигнат от полицаите, които му поставили белезници и уведомили дежурната част за случилото се. Предстои делото срещу 39-годишния подсъдим, който е с чисто съдебно минало, да бъде насрочено за разглеждане във Варненския окръжен съд. По-късно стана ясно, че с определение на Варненския окръжен съд по искане на Окръжната прокуратура е задържан и 44-годишният Димитър Г.  Той е привлечен като обвиняем за подкуп от 150 лева, дадени от обвиняемия, за да не му бъде извършена проверка за алкохол. Престъплението в което е обвинен Димитър е извършено в изпитателния срок на предходно осъждане за шофиране под въздействието на алкохол. 44-годишният водач на „Хонда“ бил спрян за проверка от полицейски автопатрул на 9 септември,т.г. в град Бяла, заради управление на автомобила  с висока скорост. Когато разбрал, че ще му бъде направена и проверка за алкохол, Димитър дал парите, като смятал, че ще я осуети.   След като отказал тест с дрегер и кръвна проба, полицейските служители му съставили акт за установяване на административно нарушение. С акта бил санкциониран за нарушения, които предвиждат лишаване от право да управлява МПС за срок от 2 години и глоба от 2 000 лева. Престъплението по член 304 \"а\" от НК, по което е привлечен Димитър Г. като обвиняем, се наказва с лишаване от свобода до 10 години и глоба от 15 000 лева.", "date": "2019.09.11", "title": "Съдят пиян шофьор за подкуп, за да не го тестват за алкохол"}
{"url": "https://www.monitor.bg:443/bg/a/view/dadoha-15-dni-na-brikel-da-mahne-nerazreshenite-goriva-175114", "text": "15-дневен срок даде РИОСВ-Стара Загора на ръководството на „Брикел“ ЕАД-Гълъбово да отстрани от площадката на ТЕЦ-а си нерегламентираните в комплексното разрешително гориво: биомаса /слама/ и RDF /неопасни битови отпадъци от местен и вносен произход/. Топлоцентралата, където работят около 1 500 души беше спряна със заповед на екоинспекцията на 9 септември под претекст, че при внезапна проверка пет дни по-рано по транспортните ленти към пещите са открити неразрешени горива. Затварянето съвпадна с предварително планиран годишен ремонт, заяви тогава управителят на дружеството Янилин Павлов. Същото каза той и на среща, инициирана от кмета на Гълъбово Николай Тонев с тридесетина млади хора от миньорския град и околните села, които протестират срещу замърсяването на въздуха. Сред дошлите бяха представители на екологичните организации Грийнпийс и „Земя завинаги“, които обвиниха частното дружество , че изгаря внесени от чужбина отпадъци с неясен произход. 17 000 т RDF и почти двойно повече количество слама са били изгорени в пещите на ТЕЦ „Брикел“ за около месец до 21 август в рамките на разрешен от МОСВ експеримент, все още не са ясни резултатите от лабораторните замервания на емисиите от комина, уточни Янилин Павлов. Според него експериментът е бил прекратен от фирмата. Към момента на склад имало 7 000 т балирана слама и 3 500 т RDF, те обаче били на отдадена под наем на  регистрираната в Англия „Транш юнивърс“, която снабдявала централата с горива. Кметът на община Гълъбово Николай Тонев потвърди, че е поръчал на италиански  експерти да подготвят предпроектно проучване за изграждането на модерен, пето поколение, завод за преработка на неопасни битови отпадъци. Изграждането на завода щяло да струва над 180 млн евро, в него се предвиждало да бъдат преработвани на първо време около 100 000 т отпадъци от общината, които засега се транспортират до регионалното депо край старозагорското село Ракитница и това струва изключително скъпо. „Запознах се с опита на Неапол и Милано, където има такива заводи, това е бъдещето, защото загробването на отпадъците е вече отминал етап.В бъдещия завод ще могат да се преработват отпадъците и от съседни общини, а защо не и от внос, ако всичко отговаря на екозаконодателството ни!“, категоричен е Тонев, който все още не е решил дали ще се кандидати за нов, пети кметски мандат. Градоначалникът не скри притеснението си от спирането на ТЕЦ „Брикел“, тъй като от там идва парното за целия град, включително и за болницата и на практика няма алтернатива за отопление на населението през есента и зимата.Собственост на „Брикел“ е и топлопреносната система. Данъците от дружеството пък формирали 30 на сто от общинския бюджет, около 800 от работниците били жители на Гълъбово и селата от общината.   „Възнамеряваме да поискаме оставката на министъра на околната среда и водите заради експеримента със здравето на хората тук!“, заяви взелият участие в срещата – дебат за околната среда общински съветник от ГЕРБ Стефан Николов.В последствие обаче той направи уговорката, че искането за оставка не било съгласувано с партийната организация.По думите му в момента се водели разговори за съвместни протести с недоволни от изгарянето на RDF и в други топлоцентрали на Христо Ковачки: в Сливен, Перник и Бобов дол.", "date": "2019.09.11", "title": " Дадоха 15 дни на Брикел да махне неразрешените горива"}
{"url": "https://www.monitor.bg:443/bg/a/view/bylgari-blesnaha-v-novoto-parche-na-italianskata-senzacija-fabricio-parizi-175112", "text": "Фабрицио Паризи е едно от най-актуалните имена на европейската хаус сцена и не случайно вече близо година води собствено едночасово шоу по престижното Italia Radio 1 всяка седмица, заедно с имена като Бени Бенаси,The Cube Guys, Федерико Скаво, Джанлука Вачи и Flashmob, а от няколко месеца сетовете му са част и от плейлиста на радио Ibiza. Когато става дума за вокъл хаус проектите му обаче, вече традиционно той търси диаманти в България. \"За да изпъкнеш на световната хаус сцена, която е пренаситена от хитове, трябва да заложиш на различното, на изненадата. Аз обичам да правя нетрадиционни проекти и да карам слушателите да търсят новото и да чуват все още непопулярното. Затова заложих на все още неизвестни, но много талантливи българи. Вече съм проверил във времето, че българите са едни от най-талантливите нации\", заяви пред Монитор продуцентът. I Can Survive е най-новата му колаборация, чиято аудио премиера беше на 5 септември и моментално завладя родния радиоефир и всички онлайн платформи. И двамата български артисти, които е поканил в парчето обаче работят с него за пръв път. Завладяващия хаус бийт Фабрицио пише заедно с едно от най-интересните явления на българската електронната сцена – продуцентът The Editor. Зад псевдонима се крие енигматичен български саунд-дизайнер завършил най-престижното музикално висше училище – Бъркли Колидж, със специалност „Електронна музика и саунд дизайн“ и замесен в много проекти на световно ниво. Зад микрофона, като автор на текста и съавтор на музиката, застава талантливата Veneta, която успя само за няколко години да стане един от любимите хаус вокали на големите имена в бранша. В началото на 2019-а гигантът Sony я забеляза и издаде нейната песен Feeling Good. След 11 седмици поред на върха на българския еърплей чарт (и общо 49 седмици в Топ 10) с първата си колаборация с български глас – Sunbeams; максимална ротация в MTV Dance вече точно година на втория си проект с български вокали – Aurora; и тотален успех на третия си опит с български привкус – Tell Me Right, която и в момента е в челните десетки на много европейски класации, Паризи отново дава заявка за „най-слушано“ клубно парче с I Can Survive. Видеото към трака направи своята премиера преди ден. То е дело на True Story Production. Седем дни true story („истинската история“) на един от режисьорите на компанията са запечатали най-красивите кътчета на Италия - Амалфи, Капри, Позитано, Соренто. Клипът се отличава с изчистен, чилаут сюжет на фона на най-добрия декор – природата и носи усещане за вечно слънце и горещите емоции. Има над 2500 партита на живо по цял свят, близо 51,5 милиона гледания в Youtube и 1,25 милиона стрийма в Spotify. Роден в Базел, Швейцария, в семейство на известен италиански музикален мениджър и българка, той започва да се занимава с пиано едва на 6. В края на 2017 г. заедно с MiYan и народната певицата Гергана Димитрова – Белонога, пускат етно-хаус песента Sumbeams, която се превръща в едно от най-ротираните парчета в топ клубове в Ибиса, Египет, Гърция, Ливан, Италия, България, Турция. Само за 15 дни след излизането си тракът заема второто място в Топ 100 на Shazam за България, първо място във всички възможни радио и телевизионни класации, както и влиза в топ 20 на чартове по цял свят – Египет, Израел, Турция, Гърция. Близо година по-късно се завръща в България и с новия си лейбъл Hybrid Sound Record,съвместно с продуцента WahTony, създава етно-хаус хитa Aurora (отново с вокала на Белонога), които и до днес е на най-висока ротация в MTV Dance за Европа и Азия. През март 2019-та обедини сили с най-големия лейбъл у нас – Virginia Records, и заедно с една от най-младите им изпълнителки – Ева Пармакова и WahTony, записват хита Tell Me Right. През 1996 г. започва да се занимава професионално с музика. Дипломира се в Бъркли със специалност “Електронна музика и саунд дизайн” Създава една от водещите композиции в култовата компилацията “Buddha Bar Classical-Chillharmonic”, издадена от George V Records. Участва като саунд дизайнер в проекти на Tracktion и Audio Kit Pro D1, където създава звуци и тембри за водещите им синтезатори. Стартира професионалната си кариера с колаборацията с Tolga Mahmut - This is the sound, която бързо натрупва милиони гледания. Следват редица проекти със световни продуценти, сред които Pascal Junior и DJ Regard. В началото на 2019 г. е забелязана от Sony Music Entertainment. Те издават песента Feeling good в колаборация с бразилците N.E.O.N., Dizzy Clash & WD2N, което я прави един от малкото български артисти, чиято музика се издава от най-големия музикален лейбъл. Венета сама пише текстовете си и музиката към тях.", "date": "2019.09.11", "title": "Българи блеснаха в новото парче на  италианската сензация Фабрицио Паризи (ВИДЕО)"}
{"url": "https://www.monitor.bg:443/bg/a/view/borisov-s-gyrcija-sme-strategicheski-partniori-175118", "text": "„С Гърция сме стратегически партньори. Четиристранният формат на разговори между България, Гърция, Румъния и Сърбия работи много добре, особено в реализирането на инфраструктурните проекти“. Това заявил министър-председателят Бойко Борисов в началото на срещата с министъра на външните работи на Гърция Николаос Дендиас, съобщиха от „Дондуков“ 1. По време на разговора премиерът изтъкнал важността на ускоряването на реализацията на газовия интерконектор между България и Гърция, който е приоритетен за страната ни. „Това е важно за диверсификацията. Вече осигурихме напълно финансирането на интерконектора България-Гърция. Капацитетът е от 3 до 5 млрд кубически метра газ“, посочил още министър-председателят. В рамките на срещата било декларирано желанието на България и Гърция да продължат реализирането и на други инфраструктурни и енергийни проекти, които ще бъдат в интерес и на двете държави. На срещата се акцентирало и върху големия потенциал в сферата на туризма, който двете страни развиват през последните години, като Борисов подчертал значението на автомагистрала „Струма“ за свързаността с южната ни съседка. Премиерът и гръцкият министър били единодушни, че между България и Гърция съществуват отлични двустранни отношения, които ще продължат да бъдат насърчавани във всички сфери от взаимен интерес. По време на срещата било посочено, че икономическото сътрудничество остава приоритет в двустранното партньорство и двете страни подкрепят всяка инициатива, която би допринесла за активизиране на търговско-икономическите връзки.", "date": "2019.09.11", "title": "Борисов: С Гърция сме стратегически партньори"}
{"url": "https://www.monitor.bg:443/bg/a/view/nad-50-shkola-v-remont-sled-pyrvija-uchilishten-zvynec-175106", "text": "В над 50 от училищата ремонтите ще продължат след началото на учебната, съобщи образователният министър Красимир Вълчев пред БНТ. „Над 2400 училищата имаме в системата. Има над 50 училища, в които ще продължат ремонтите след началото на новата учебна година. Но при 1000 училища, в които имаше ремонти през тази година, това е нормално.“, заяви той. При над 250 от тях дейностите били за цялостна модернизация и затова при тези школа ремонтите нямало как да се вместят в границите на лятната ваканция. По думите на Вълчев някои училища ще започнат в други сгради, но навсякъде ще започне учебната година. Просветният министър коментира, че учениците продължават да отпадат от училищата, но по-рядко причина за това е да заминават в чужбина. „Намалява нетната външна миграция. Два пъти по-малко са отпадналите от училищната система.\", заяви Вълчев и посочеи, че  40 000 деца са влезли в образователната система, но по-трудно се оказва тяхното задържане в класните стаи. Както „Монитор“ писа миналата година от чужбина са се върнали над 3000 малчугани.\"Целенасочено работим срещу отпадането на ученици след 7-ми клас, където проблемът е най-сериозен. Проследихме всички деца къде са се записали след 7-ми клас“, допълни министърът.", "date": "2019.09.11", "title": "Над 50 школа в ремонт след първия училищен звънец"}
{"url": "https://www.monitor.bg:443/bg/a/view/sydyt-v-shotlandija-spiraneto-na-parlamenta-e-nezakonno-175115", "text": "Върховният граждански съд на Шотландия постанови, че решението на британския министър-председател Борис Джонсън за спиране на работата на парламента за пет седмици е незаконно. Съдът не се съгласи с решението на съдия, който миналата седмица заяви, че съдът не е компетентен да се произнася за спирането на работата на парламента. Съдът заяви, че съветът на Джонсън към кралица Елизабет II за преустановяване на работата на парламента е \"незаконен, защото е имал за цел да постави в трудно положение парламента\". \"Призоваваме парламентът незабавно да бъде свикан отново\", каза депутатката от Шотландската национална партия Джоана Чери след днешното решение на съда. Британското правителството заяви, че ще обжалва решението. \"Разочаровани сме от днешното решение и ще обжалваме пред Върховния съд на Великобритания. Парламентът спря работа от понеделник до 14 октомври. Според противниците на този ход целта е да бъдат осуетени опитите им за обстойно проучване на плановете на Джонсън за Брекзит и да му се позволи да наложи излизане на Великобритания от Европейския съюз без сделка. Същевременно британският премиер Борис Джонсън обеща пред ученици, че ще постигне споразумение за Брекзит и Великобритания ще напусне Европейския съюз на 31 октомври. \"Ние ще успеем да постигнем споразумение, ще работим много упорито за тази цел, - каза Джонсън пред децата по време на посещение в училище. - Бях в Ирландия и разговарях с нашите ирландски приятели как да направим това. Ще отидем и в Брюксел, ще водим разговори и в някои други европейски столици.\" \"Има начин да се постигне споразумение, но това ще изисква много упорита работа. Ние трябва да сме готови да излезем и без него. Ако е абсолютно необходимо, ще напуснем и без споразумение\", добави премиерът.", "date": "2019.09.11", "title": "Съдът в Шотландия: Спирането на парламента е незаконно"}
{"url": "https://www.monitor.bg:443/bg/a/view/imunizirat-izvynredno-sreshtu-morbili-v-romskija-kvartal-v-pazardjik-175119", "text": "Децата на възраст от 13 месеца до 8 години, които живеят в ромския квартал“ Изток“ в Пазарджик, ще бъдат имунизирани повторно срещу морбили. Целта на допълнителните имунизации, които ще се проведат и в Пловдив, Сливен, Монтана и Бургас, е да се сложи още една бариера пред разпространението на морбили, уточняват от здравното министерство. Идеята е да се неутрализира заразата от най-засегнатите области – София и Благоевград, която е пренесена и в съседните, където вече има по няколко случая. За да се стопира заразяването, като бъдат обхванат деца с пропуснати ваксини. Инспекторите на РЗИ обясняват, че основната група от населението в риск от заразяване са децата до 8-9г. години в ромските общности. От Информационната система за събиране и анализиране на данни за заболяемостта от морбили, паротит и рубеола в България 55.4% от заболелите деца от посочената група са с данни за проведена имунизация срещу морбили. В същото време обаче, когато допълнително се извършат изследвания за наличие на имунитет при уж имунизирани деца, се оказва, че той липсва. Извънредната кампания е за всички на възраст от 13 месеца до 8 годишна възраст от уязвими групи или за тези със затруднен достъп до здравни услуги, фигуриращи в пациентската листа на ОПЛ с 1 доза комбинирана ваксина МПР.", "date": "2019.09.11", "title": "Имунизират извънредно срещу морбили в ромския квартал в Пазарджик"}
{"url": "https://www.monitor.bg:443/bg/a/view/ronaldo-pomete-njakolko-rekorda-pri-5-1-nad-litva-175116", "text": "Суперзвездата Кристиано Роналдо отбеляза цели 4 гола при разгромната победа на Португалия с 5:1 като гост срещу Литва в мач от квалификациите за Евро 2020. Головата машина на „Ювентус“ проведе мач №160 за националния тим на Португалия и вече има 93 попадения с фланелката на иберийците. По-интересното е, че тимът на Литва бе 40-ият национален отбор, на който CR7 отбелязва гол. Така той пронизал мрежата на 40 различни национални тима (България не е сред тях - б.р.), а също и първият европеец с 90 гола за представителния отбор на страната си. Роналдо подобри и рекорда на ирландеца Роби Кийн от 23 гола в европейските квалификации, ксто вече е с 25. Звездата се разписа в 7, 62, 65 и 76-ата мин., а още едно попадение за разгрома отбеляза Карвальо в 90-ата. В 28-ата Витаутас Андриушкевичус вкара за домакините. В нашата група Англия победи Косово с 5:3, като двубоят на „Сейнт Мери“ започна шокиращо за домакините, тъй като Бериша в отбраната на Англия и даде аванс на Косово още в 34-тата секунда. „Трите лъва“ обаче отговориха много бързо и до почивката вече водеха с 5:1 след попадения на Стърлинг (8'), Кейн (19'), автогол на Войвода (38') и дебютни голове на Санчо (44', 45'). След почивката Косово се съживи, отбелязвайки две попадения в рамките на шест минути. В същото време Чехия си върна второто място с класически успех с 3:0 над Черна гора в Подгорица. Попаденията за гостите отбелязаха Сучек в 54-ата, Масопуст в 57-ата и Дарида от дузпа в 95-ата минута. В другите мачове от квалификационния цикъл Сърбия победи Люксембург с 3:1 като гост, Турция взе визитата си на Молдова с 4:0, Албания удари у дома Исландия с 4:2, а Франция би с лекота след 3:0 над Андора.", "date": "2019.09.11", "title": "Роналдо помете няколко  рекорда при 5:1 над Литва "}
{"url": "https://www.monitor.bg:443/bg/a/view/vadjat-padnalata-darija-ot-reanimacijata-systojanieto-j-se-podobrjava-175101", "text": "Състоянието на падналата от втория етаж на кооперация в Пловдив Дария се подобрява, съобщиха лекуващите го лекари. Детето, което е на 1г. и 3м. е било прието на 6 септември т.г. в здравното заведение с тежка черепно-мозъчна травма. За случилото се в почивния ден вечерта били уведомени и социалните служби. Техни служители посетили малката в болничното заведение, както и родителите на адреса им в Пловдив. Майката и бащата подали заявление за психологическа подкрепа. По случая било образувано досъдебно производство в районната прокуратура в Пловдив. От Дирекция „Социално подпомагане” в Пловдив уточниха, че ако има промяна в семейните обстоятелства във връзка с търсене на наказателна отговорност на родителите от прокуратурата, социалните служби имат готовност да предприемат мярка на закриля спрямо Дария. Бебето вероятно ще бъде настанено в приемно семейство. Ежедневно социалните работници поддържат връзка с лекуващите лекари и се информират за състоянието на детето, което все още се намира в интензивния сектор на болницата, каза шефката на социалните в Пловдив Надя Танева. На 12 септември предстои Дария да мине изследване със скенер и консултация с невролог, като след това ще се прецени дали състоянието й позволява преместване от интензивния сектор на здравното заведение. Инцидентът станал на 6 септември около 18,30 часа. Тогава майката и бащата на момиченцето си пийнали и легнали да спят. В това време детето, чиято кошара била до прозореца, се изкатерило по перваза и паднало на тротоара до блока. Там било намерено, цялото в кръв, от съсед. Човекът се обадил веднага на 112 и бебето било превозено от линейка до болница в града. На адреса отишли и полицаи, които доста трудно успели да събудят родителите на пострадалото дете. Когато ги пробвали с дрегер, станало ясно, че и майката, и бащата са пияни. Таткото на 63 г. бил с 1,9 промила, а майката, която била на 43 години, била с 1,2 промила алкохол в кръвта.", "date": "2019.09.11", "title": "Вадят падналата Дария от реанимацията, състоянието й се подобрява"}
{"url": "https://www.monitor.bg:443/bg/a/view/bolest-vryshta-alek-aleksiev-i-dimo-aleksiev-v-otkradnat-jivot-175120", "text": "Да забрави, че е прибрала важно писмо в хладилника заедно с кутия бонбони и да задава един и същ въпрос в рамките на едноминутен разговор - това са част от симптомите, предвещаващи тежката диагноза на Евгения Генадиева (Мария Каварджикова) в „Откраднат живот“. Осмият сезон на най-успешния медицински сериал родно производство направи премиерата си във вторник вечерта. Освен зрителите пред малкия екран, стотина фенове имаха шанса да изгледат първия епизод заедно с част от звездите на продукцията в столичен мол. разкри продуцентът Евтим Милошев. „Няма да ме видите и утре, няма да ме видите и в следващия епизод. Добре е да знаете, че ще трябва да сте търпеливи преди нашето завръщане\", обясни и Александър Алексиев, който влиза в ролята на д-р Александър Василев в драмата. Персонажът, който служи като двигател на целия сериал в първи и втори сезон, замина да търси късмета си в Англия. При новината за болестта на биологичната му майка се завръща, а по думите на самия актьор на малкия екран ще видим по-зрял и променен психологически д-р Василев. Героят на Димо Алексиев – д-р Калин Генадиев, също ще се върне от странство, като е по-вероятно и двамата да бележат отново сюжета без половинките си – Биляна (Радина Думанян) и Наталия (Дария Симеонова). Въпреки че цялата рекламна кампания на сезона гравитира около двойното завръщане на \"братята\", това ще се случи след 20 епизода, намигна Милошев. Той уточни, че \"Кръвни връзки\" ще се състои от общо 52 серии, като към момента екипът е преполовил снимките. емоционална бе пред публиката Марта Вачкова, която играе главна сестра Жекова в поредицата. Първият епизод на „Кръвни връзки“ даде на зрителите няколко повода да избухнат в смях – от абсурдния еротичен сън на Пенев, в който д-р Романова го изкушава, облечена единствено в престилка, секси бельо и жартиери, до ината на д-р Мазов, който предпочита да остане зад решетките след пиянски бой в бар, вместо да послуша жената до себе си. Сюжетът на осмия сезон поема щафетата веднага след събитията от предните епизоди. Доктор Грънчарова (Гергана Стоянова) и доктор Огнянова (Диана Димитрова) влизат в люта битка за осиновяване, докато д-р Табаков (Иван Юруков) се готви да замине за чужбина. На фона на кризисна липса на кадри д-р Пенев се опитва да привлече в спешното на „Света Анастасия“ доскорошния си колега д-р Ковачев (Велислав Павлов). Именно в ролята на негова изгора ще видим Любомира Башева, която е сред новите лица на сериала. Двамата се срещнаха и на големия екран в режисьорския ребют на актьора Мариан Вълев „Лошо момиче“, където изиграха баща и дъщеря. Въпреки че Владимир Карамазов няма да се завърне за новите епизоди, героят му Христо Карагьозов продължава да поддържа връзка от разстояние със сестра Райкова (Неда Спасова), която пък вече е студент по медицина. Д-р Галя Стилянова (Ралица Паскалева) предстои да се изправи пред съда заради обвинение в лекарска грешка, докато неотлъчно до нея е доц. Захариев (Емил Марков). Със задачата да спасят болницата от слуховете за източване на средства от здравната каса пък се заемат Стаменова и Тасев. призова по време на официалната премиера Владо Пенев, който отново ще се завърне като директора на болницата проф. Цонев. Епизодите на „Кръвни връзки“ ще бъдат излъчвани от вторник до петък, като стартът по традиция си остава в 20 ч.", "date": "2019.09.11", "title": "Болест връща Алек Алексиев и Димо Алексиев в „Откраднат живот“"}
{"url": "https://www.monitor.bg:443/bg/a/view/mylchalivijat-sumaliec-nedospivaneto-i-istinata-175110", "text": "Спя. Сигурно е 6 сутринта и за това спя толкова дълбоко. Винаги съм сънувала странни неща, но това, което сънувам в момента, води класацията. Аз съм облечена празнично, пред мен има торта. В ръката си държа нож и почти с висяща лига се приготвям да си отрежа едно парче, за секунди си представям как хапвам от него и отпивам глътка от ароматното си кафе, толкова е хубаво... и крясък. В този момент вратата на спалнята се отваря рязко, шумно и с трясък. На прага е мъжът ми с настръхнала коса и свиреп поглед. Иска да ме убие и да вземе голямото парче торта. Извиквам: Какво има да не би да обявиха война, че така крещиш и блъскаш??? Той святка лампата и се провиква: \"ПАК СЕ УСПАХТЕ ! Закъсняхте за градина! Отново ще трябва да ви чакам!!!!!\" Поглеждам – ОСЕМ И ПОЛОВИНА е! Ставам като ударена от ток, скачайки директно в леглото на Ивайло. Измъквам го от там и той започва да ръмжи и мрънка като малко диво прасе. Чувствам се смотана (повече от обикновено) и паниката става осезаемо шумна. Блъскам се в мебели и стени. Мия си зъбите набързо, плискам си лицето с вода за уста и се опитвам да се облека. Нахлузвам блуза или нещо подобно. Обаче се оказва на обратно. После си спомням за дънките и ги взимам от закачалката. Някак се намъквам с нещо и се заемам с Ивайло. Той реве и нарежда - „НЕ, НЕ ИСКАМ ОЩЕ МАЛКО, НЕ ИСКАМ НА ГРАДИНА“. Не иска да се облича. Иска да гледа прасето „Пепа“, а баща му ме гледа с укор и светещи от яд очи. Аз му обещавам шоколад и на двамата де, ако ми даде да го облека и тръгнем на време. Не иска. Мъжът ми е още по ядосан и за пореден път ми трие сол на главата – „Ако поне веднъж не спите до последно като заклани може би понякога щях да ползвам обедна почивка“, казвам си: „Боооожеееее, горкия сомалиец“. Доплаква ми се, Ивайло седи. като хипнотизиран и чака пред неработещия телевизор да започне нещо...??! \"Ех, не ми е лесно.\" С един пръст пускам телевизора, обличам нещо и на детето, мъжът ми ме чака на вратата с детската раница в ръка, търся любимите нездравословни бисквити на Ивайло – давам му да отхапе поне веднъж, падат трохи но ...това е. Някак сме почти на финала, но нееее Ивайло изревава, все едно е ухапан от бясно куче – Мамооооооо, мамоооооооо, няма я ПЕПА!!! От бързането, или от паниката, отговарям с глас, които чу и съседът: \"КАквО дА нАпрАвЯ\" Той е в шок. Хвърчи и отново реве. Слагам му якето и излизаме. Навън е адски студ. Междувременно баща му ни чака в колата и се обяснява на шефа си по телефона за поредното ни закъснение Връщаме се, за да се обуем. Боже, детето е по чехли!!! Започваме да тичаме и ето успях да го обуя, аз казвам на детето, че този ад ни е за последно и утре! ще е друго – той ме поглежда и казва – „МАМО“ – смешно е. Поглеждам го и за 2 секунди се чудя, или съм много зле или детето се опитва да ме успокой. Качваме се в колата, мъжът ми не ни говори. По пътя обяснявам на Ивайло, какво да каже на госпожите. Мозъкът ми работи на четвърт оборот, за това единственото, което измислям е, че телефонът ми е счупен и не съм успяла да ги предупредя, че ще закъснеем. А се е наложило... Питам го няколко пъти дали ме е разбрал. \"ДА.\" Поемам си дъх и избърсвам потно чело. Влизаме. Отпечатъкът от възглавница седи гордо на лицето ми, за да провали всички мои планове за оправдание. Срам ме е. Тъкмо съм готова да се успокоя, когато чувам милото гласче на сина ми в групата: \"УСПАХМЕ СЕ. \" И в този момент кръвното ми се вдига, искам да потъна в земята от срам. „ НО ЗАКЪСНЯХМЕ, ЗАЩОТО ТАТКО СЕ КАРА НА МАМА, МАМА НИКОГА НЕ МОЖЕ ДА СТАНЕ НА ВРЕМЕ И АЗ ИДВАМ КЪСНО НА ГРАДИНА , А ТАТЕ ВИНАГИ ЗАКЪСНЯВА ЗА НЕГОВАТА РАБОТА“ Това е края, съсипана съм, срам ме, но някак си съм спокойна, повече никога няма да се налага да се обяснявам в градината – те знаят всичко!", "date": "2019.09.11", "title": "Мълчаливият сомалиец, недоспиването и истината"}
{"url": "https://www.monitor.bg:443/bg/a/view/mejdu-60-i-70-opita-za-samoubijstva-vyv-varnensko-ot-nachaloto-na-godinata-175108", "text": "До момента във Варненско има между 60 и 70 опита за самоубийства, като от тях 2% са фатални. 70% от всички случаи са с жени. \"Наскоро имахме смъртен случай на 76-годишна с трайни суицидни намерение, с депресия, която погълнала около 800 таблетки. За съжаление, въпреки диализата, не можахме да я спасим. Доста време е стояла в дома си и късно са я открили. Така, че имаме и неуспешни опити, но процентът е много малък. Освен това, алкохолиците с хроничен алкохолизъм са много склони да правят опити за самоубийство с метилов алкохол\" коментира по повод Световният ден за превенция на самоубийствата шефката на клиниката по токсикология във Военноморската болница във Варна, проф. д-р Снежа Златева. „Инициативата за отбелязване на тази дата е на Световната здравна организация. Целта е повишаване на обществената информираност и създаване на политики за превенция. Тази борба, свързана със самоубийствата се прави, защото  поне в 80% от случаите могат да бъдат предотвратени. В Клиниката по токсикология лекуваме опитите за самоубийство, които са най-вече с медикаменти, но заедно с това и с пестициди, битови препарати и други. Поради тази причина от 2009 година, осъзнавайки колко е сериозно положението, общинската дирекция „Превенции“ ни подпомага в превантивна програма, която се състои в това, че се консултират близките на пациентите в месеца след острото отравяне. Обикновено това е периодът, в който човек, направил опит за самоубийство, е склонен да го повтори“, коментира специалистът. Всеки втори, направил опит за самоубийство във Варненско, е на възраст между 36 и 65 години. Непълнолетните са 9 %, а на възрастните хора над 65 г. - 11,4%. „От 2009 година насам ние сме лекували общо над 1080 човека, като по тази програма сме консултирали 830 пациента и малко над 260 родители. Успоредно с това сме провели и много обучения с различни преподаватели в училище, педагогически съветници, с работници в социални заведения. Като цяло работим с много неправителствени организации, а нашите психолози оказват помощ и подкрепа на всички, като дори посещават в домовете им, когато човекът направил опит за самоубийство, не желае да комуникира нито с психолог или психиатър. Затова е изключително важно да се окаже реална помощ на тези хора“, каза още проф. Златева. Според нея, след 2010 година като цяло опитите за самоубийства във Варненско намаляват и са около 100 годишно, с тенденция към снижение. Преди това те са били двойно повече. Голяма част от опитите за преминаване в отвъдното са извършени със свръхдоза лекарства срещу депресия, сърдечно-съдови заболявания и успокоителни. Не са малко случаите на самоубийства и от Аспарухов мост. Според черната статистика, това е най-предпочитаното място за самоубийства в страната. От моста се хвърлят между 60 и 80 души годишно. За сравнение, от моста Голдън гейт в Сан Франциско скачат по около 40 души. Там властите решиха да вложат милиони долари в предпазни мрежи, за да се преборят с негативната тенденция. В нашата морска столица няма такива планове. Твърде често фаталните инциденти във Варна се струпват по 5-6 на седмица. Експертите твърдят, че когато се съобщи информация за едно самоубийство, обикновено следват още няколко. Зачестилите случаи карат варненци да са изключително внимателни, когато преминават по Аспаруховия мост. Шофьори подават сигнали и при най-малкото съмнение за опит за самоубийство. Въпреки огромния брой самоубийства от Аспарухов мост, полицията успява да разубеди не малка част от опитващите да приключат с живота си там. Около 40 такива опита се предотвратяват на година. От началото на тази годината образуваните досъдебни производства за самоубийства във Варна са 105. Голяма част от делата касаят естествена смърт или смърт вследствие на заболяване, но се образуват по същия текст от Наказателния кодекс, тъй като често няма свидетели, уточниха от ВРС. Често на живота си посягат пациенти с психични заболявания. В практиката има случаи и на хора, които не желаят смъртта си, а чрез опит за отнемането му алармират за своята депресия, безпомощност и тревога. Това е начинът, по който те приканват близките си да им обърнат внимание. Самият акт на самоубийството се обмисля предварително от жертвата. Затова трябва да се обръща достатъчно внимание на близки, на които им минават лоши мисли през главата, предупреждават специалистите. ", "date": "2019.09.11", "title": "Между 60 и 70 опита за самоубийства във Варненско oт началото на годината"}
{"url": "https://www.monitor.bg:443/bg/a/view/bylgarija-54-ta-v-sveta-po-konkurentosposobnost-na-slujitelite-175105", "text": "България се нарежда на 54-то място в световна класация по конкурентоспособност на кадрите. Това показват данни от доклад, изготвен от консултантската компания по човешки ресурси „Adecco“, индийският конгломерат „TATA“ и бизнес училището „ИНСЕАД“. В класацията, която се прави за 6-та поредна година, участват 125 страни и 114 града, подредени според 68 индикатора. Те се разделят на два по-големи критерии - „Принос“ и „Резултат“. В първия е изследвано какво прави бизнесът, за да подпомогне, привлече или задържи своите служители, а в „Резултат“ са разгледани уменията на служителите, какви са техните знания и работоспособност. Тази година като България попада в първата част на класацията с общ брой точки 42.72. \"За последните години няма рязък спад или ръст в позициите на страната\", коментира мениджърът по човешки ресурси в компанията Ирина Йончева за \"Монитор\". Страната ни има високи оценки в задържането на хора (57.43 точки или 47 място) и глобалното знание (32.90 точки, 41-во място), но се отчита, че за работодателите все още е предизвикателство да привлекат родни и чуждестранни кадри. По този критерий сме на 89-та позиция с 39.39 точки. „Резултатите на България се отчитат като по-добри от средните, тъй като, въпреки че това е страната с най-ниския БВП на глава от населението, тя изпреварва Румъния и Хърватска и с малко отстъпва на Гърция, Унгария и Полша“, пишат още в доклада. а преките чуждестранни инвестиции и трансфер на технологии ни нареждат на същото място. По население с висше образование сме 11-ти, но въпреки това в критерия „Лекота на намиране на опитни служители“ имаме едва 14.95 точки и така излизаме 123-ти. Други области, в които изоставаме, са развитие на служителите, достъп до възможност за развитие и качество на училищата по мениджмънт, където сме съответно 111-ти и 63-ти. която е 44-та. Сърбия (68 място), Румъния (69 място) и Турция (74 място) са зад нас, макар и на места да имат по-високи оценки от България. В индекса лидер е Швейцария, следвана от Сингапур и САЩ. По думите на посланика на Швейцария в България Н. Пр. Мюриел Берсе Коен причина за добрите резултати на страната са силната демокрация, както и големият икономически потенциал. \"Имаме много големи, но и средни и малки предприятия, които са успешни в сферата на фармацията, машиностроенето и други индустрии - страната ни е бедна на природни ресурси, затова инвестираме в иновации\", коментира още Коен. Според нея вече е време България също да инвестира и да подобри условията си, за да стане част от дигиталната революция. По данни на швейцарското посолство, в Швейцария 25% от населението са чужденци, а 30% от него работят. У нас пък има 40 швейцарски компании, които развиват дейност в България. При градовете най-високо се нарежда Вашингтон, а след него са Копенхаген, Осло, Виена и Цюрих. В тази част на проучването е включена само София, което е 78-ма.", "date": "2019.09.11", "title": "България 54-та в света по конкурентоспособност на служителите (ОБНОВЕНА)"}
{"url": "https://www.monitor.bg:443/bg/a/view/prihodite-ot-danyci-s-10-4-nagore-za-godina-175109", "text": "Приходите от данъци отбелязват номинален ръст от 10.4% за първото полугодие на 2019 г. спрямо същия период на 2018 г. В края на месец юни общата сума на данъчните постъпления, включително приходите от осигурителни вноски, е 17 686.3 млн. лв. или 51.2% от годишните разчети. Най-значителен ръст има при постъпленията от осигурителни вноски и косвени данъци, стана ясно в приет днес от Министерски съвет доклад за изпълнение на консолидирана фискална програма за първото полугодие на 2019 г. Бюджетното салдо по консолидираната фискална програма (КФП) за първите 6 месеца на 2019 г. е положително в размер от 3 223.3 млн. лв. Причина за това е превишението на приходите над разходите с 3 107.6 млн. лв. По европейските средства превишението е 115.7 млн. лв. Постъпилите приходи, помощи и дарения по КФП към 30.06.2019 г. са в размер на 22 285.8 млн. лв. или 50.8 % от годишните разчети, като отчитат 16 на сто ръст спрямо същия период на предходната година. Неданъчните приходи са в размер на 3 448.4 млн. лв., което представлява 52% от изпълнението на годишните разчети. Те също бележат ръст от 38.4%, а приходите от помощи и дарения нарастват е 64.9 на сто спрямо отчетените към месец юни на предходната година като техният размер е 1 15111 млн. лв. Поради промени в Закона за енергетиката, влезли в сила на 1 юли тази година, то приходите по бюджета на Фонд „Сигурност на електроенергийната система“ също бележат ръст спрямо 2018 г. Разходите по КФП в края на шестия месец, включително вноската на страната в бюджета на Европейски съюз (ЕС), възлизат на 19 062.5 млн. лв. (42.9 % от годишните разчети). Втората е 717.5 млн. лв. Нелихвените разходи са 17 931.9 млн. лв., което представлява 42.4 % от годишните разчети. Текущите нелихвени разходи към 30.06.2019 г. са 16 418.3 млн. лв., капиталовите разходи (вкл. нетния прираст на държавния резерв) възлизат на 1 499.8 млн. лв., а предоставените текущи и капиталови трансфери за чужбина са в размер на 13.8 млн. лв. Лихвените плащания са в размер на 413.1 млн. лв. (61.7 % от планираните за тази година). Размерът на фискалния резерв към 30.06.2019 г. е 11.7 млрд. лв., в което влизат 11.3 млрд. лв. депозити на фискалния резерв в Българска народна банка (БНБ) и банки и още 0.4 млрд. лв. вземания от фондовете на ЕС за сертифицирани разходи, аванси и други.", "date": "2019.09.11", "title": "Приходите от данъци с 10 на сто нагоре за година"}
{"url": "https://www.monitor.bg:443/bg/a/view/malofeev-sys-zabrana-da-vliza-v-bylgarija-10-g-175104", "text": "Руският олигарх Константин Малофеев има забрана да влиза в България за срок от 10 г. Това съобщи от парламентарната тирбуна главният прокурор Сотир Цацаров. Той бе извикан от депутатите, за да даде повече подробности около т.нар. шпионска афера, след като преди ден шефът на движение \"Русофили\" Николай Малинов се сдоби с обвинения за шпионаж и пране на пари, а ген. Леонид Решетников със забрана да влиза у нас. Преди това в НС бях председателят на ДАНС Димитър Георгиев и вътрешният министър Младен Маринов. След тяхното излушване обаче депутатите от опозицията не останаха доволни и поискаха в НС да бъде привикан и Цацаров.  Пред депутатите той обясни, че има законови пречки да сподели всичко в зала. Законовите разпоредбите посочвали, че трябва разрешение от наблюдаващия прокурор по делото, за да се сподели нещо, а и според  друга НС не можело да изисква доклад от главния прокурор по конретно дело. Именно заради това, Цацаров съобщи на депутатите само \"възможните факти\" по разследването.  Така досъдебното прозводство е стартирало на 3 юли, като в резултат са извършени 11 претърсвания на жилища и адреси, при което са иззети компютри и документи, претърсени са пет автомобила, както и 8 лични обиска на лица. От думите му стана ясно, че 15 свидетели са разпитани. В резултат 8 са били задържани,но след преценка на доказателствата като обвиняем е привлечен само Малинов. Разследването е започнало като пране на пари и са установени парични потоци, които стигат до определено лице, търговски дружества и обеществени организации. Това лице е именно Николай Малинов. Една не малка част от тези парични потоци са били адресирани от чужди организации и са насочени към обвиняемия и дружества, контролирани от него за реализиране на определини интереси. Става дума за финансиране насочено към определени дейности у нас и изпълнение на определени задачи - преориентация на българската външна и вътрешна политика, както и инфорация за дейността на държавни органи. Двете организации са Общество \"Двуглав орел\" и Руския институт за стратегически изследвания. Цацаров бе категирчен, че няма предследване заради идеи, както и че \"Няма в случая преследване за идеи. Когато идеите се налагат с пари и влияние и са насочени срещу националната сигурност на България, това е престъпление\", каза той. По думите му  арестът на Николай Малинов няма връзка с местните избори и Цацаров обясни, че Малинов е председател на въпросното движение, но то е използвано от него. Именно затова не билаво да се хвърля сянка или да се преследват за идеите си останалите членове на движението.  Цацаров поясни още, че това не е и опит за разделение на обществото на русофили и русофоби.  \"В случая не става дума за това на чии чужди национални интереси  служиш, а за това, че увреждаш българските национални интереси\", увери главният прокурор. \"Неоспорими факти се представят пред съд, а не пред други държавни органи. Не за други , а защото таква е конституцията на страната\", така Цацаров отговори на призива на президента Румен Радев да се представят неоспорими доказателства. \"Стремежът ни е стриктно спазване на закона, посочи главният прокурор. \"Ние сме със съзнанието, че трябва да си свършим работата и да предоставим пред съда неоспорими факти\", каза още той. \"Става дума за поставяне в услуга и получаване на финансови средства. Обвинението не касае чужда държава, а чужди организации. Обвинението не касае хилядите членове на обществено движение, а едно лице, което ползвало това движение , за да налага идеи, само че срещу пари\", изтъкна още Цацаров. В кулоарите на НС пък Цацаров поясни, че си без да уточни кои имат предвид. ", "date": "2019.09.11", "title": "И Малофеев със забрана да влиза в България за срок от 10 г. (ОБНОВЕНА)"}
{"url": "https://www.monitor.bg:443/bg/a/view/ochakvat-se-novi-ukazanija-za-merki-za-biosigurnost-po-vreme-na-lov-175103", "text": "До дни се очаква Българската агенция по безопасност на храните /БАБХ/ да излезе с указания за задължителните мерки за биосигурност, които трябва да се спазват по време на ловния сезон за дива свиня, съобщи пред журналисти в Русе областният управител Галин Григоров. Въпросът е бил коментиран вчера на среща в Русе, на която са присъствали заместник-министърът на земеделието Атанас Добрев и представители на ловни сдружения от региона. БАБХ ще конкретизира всички действия, които трябва да предприемат ловците преди навлизането в ловните полета, за да не се допусне разпространение на болестта африканска чума. Те включват дезинфекция на ръцете, дрехите и обувките, пръскане с подходящи препарати на автомобилите, влизане само през определени места в полетата и други. Дискутиран е бил и въпросът за по-облекчения режим при отстрела на дива свиня. На 28 август ловците от Русе и Бяла изпратиха декларация до Министерството на земеделието, в която поискаха промяна на условията за ловуване, за да се постигне желаната депопулация. Заплашиха, че ако това не се случи до 11 септември, ще излязат четири дни по-късно на национален протест в столицата. По думите на Григоров след проведените вчера разговори е станало ясно, че протест на 15 септември няма да има, но ловците остават в готовност. Областният управител припомни, че се очаква съвсем скоро промените в Закона за лова и опазване на дивеча да станат факт. Те ще позволят да се изтегли датата за групово ловуване на дива свиня с кучета и на практика колективният лов да се разреши до 15 март.", "date": "2019.09.11", "title": "Очакват се нови указания за мерки за биосигурност по време на лов"}
{"url": "https://www.monitor.bg:443/bg/a/view/kajli-djenyr-se-sybleche-za-plejboj-snimka-175107", "text": "Риалити сензацията Кайли Дженър свали дрехите си за читателите на сп. „Плейбой“. 22-годишната милиардерка позира чисто гола за мъжката Библия, като единственият й аксесоар е голяма бяла шапка. Звездата зарадва последователите си в социалните мрежи с кадър от фотосесията, на който е в прегръдките на своя любим и баща на детето й – рапърът Травис Скот. На снимката изпълнителят е гол до кръста и със светлосини джинси. За няколко минути фотографията събра над осем милиона харесвания в Инстаграм. За 20 часа натрупаните лайкове са над 12 милиона. \"Толкова е секси, че чак е нереално\" – в този дух са повечето от коментарите в социалните мрежи.", "date": "2019.09.11", "title": "Кайли Дженър се съблече за „Плейбой“ (СНИМКА)"}
{"url": "https://www.monitor.bg:443/bg/a/view/kameri-zasneha-vandali-draskali-stenite-na-podlez-175097", "text": "Служители на „Общинска охрана“ в Пловдив задържаха двама младежи след вандалски акт в пешеходния подлез на бул. „Цар Борис Трети Обединител“ от северната страна на тунела. Това съобщи директорът на общинското предприятие Димитър Палашев. По думите му във вторник вечерта охранителите са реагирали веднага, след като забелязали от системата за видеонаблюдение, че две лица драскат със спрейове по стените на съоръжението. Била е уведомена и „Общинска полиция“, като съвместно с тях нарушителите са били задържани. Те са двама непълнолетни младежи, които са предадени на родителите им. Съгласно Наредбата за опазване на обществения ред на община Пловдив са им били съставени актове за административно нарушение. Предвидената в нормативните документи санкция е между 300 и 3000 лева. Спрямо младежите ще бъдат предприети превантивни действия от Местната комисия за борба с противообществените прояви на малолетни и непълнолетни. Зам.-кметът на Пловдив по обществен ред и сигурност Йордан Ставрев съобщи, че е засилена охраната на новия площад „Централен“.  Реновираното съоръжение е сред най-посещаваните места и притегателен център за жители и гости на града. Територията се наблюдава и с камера, като се изгражда и нова системата за видеонаблюдение.  ", "date": "2019.09.11", "title": "Камери заснеха вандали, драскали стените на подлез"}
{"url": "https://www.monitor.bg:443/bg/a/view/prihodite-ot-noshtuvki-na-chujdenci-s-lek-spad-prez-uli-175100", "text": "Приходите от нощувки през юли 2019 г. достигат 345.8 млн. лв., или с 2.9 на сто повече в сравнение с юли 2018 година, съобщи Националният статистически институт (НСИ). Регистрирано е увеличение на приходите от българи с 19.9 на сто, докато тези от чужденци намаляват с 0.4 на сто. Общата заетост на леглата в местата за настаняване през юли 2019 г. е 60 на сто, като намалява с 1.8 процентни пункта в сравнение с юли 2018 година. Най-висока е заетостта на леглата в хотелите с 4 и 5 звезди - 71.8 на сто, следват местата за настаняване с 3 звезди - 61.6 на сто, и с 1 и 2 звезди - 40.7 на сто. През юли в страната са работили 3 391 места за настаняване с над 10 легла - хотели, мотели, къмпинги, хижи и други места за краткосрочно настаняване. Броят на стаите в тях е 141.8 хил., а на леглата - 324.4 хиляди. В сравнение с юли 2018 г. общият брой на местата за настаняване се увеличава с 5.8 на сто, а броят на леглата в тях - с 3.7 на сто. Общият брой на нощувките във всички места за настаняване, регистрирани през юли 2019 г., е 5 952.1 хил., или с 0.1 на сто повече в сравнение със същия месец на предходната година, като най-голямо увеличение на нощувките (с 2 на сто) се наблюдава в местата за настаняване с 3 звезди. През юли в хотелите с 4 и 5 звезди са направени 62.2 на сто от общия брой нощувки на чужди граждани и 25.6 на сто - на българи. В местата за настаняване с 3 звезди са осъществени 27.4 на сто от нощувките на чужди граждани и 28.5 на сто - на българи, докато в останалите места за настаняване (с 1 и 2 звезди) те са съответно 10.4 и 45.9 на сто. Броят на пренощувалите в местата за настаняване през юли 2019 г. се увеличава с 5.2 на сто в сравнение със същия месец на 2018 г. и достига 1 297.8 хил., като е регистрирано увеличение при българите с 10.3 на сто, а при чужденците - с 2.4 на сто. Българите, нощували в местата за настаняване през юли 2019 г., са 485.1 хил. и са имали средно по 3.3 нощувки. Чужденците са 812.7 хил. и са направили средно по 5.4 нощувки, като 64 на сто от тях са нощували в хотели с 4 и 5 звезди.", "date": "2019.09.11", "title": "Приходите от нощувки на чужденци с лек спад през юли"}
{"url": "https://www.monitor.bg:443/bg/a/view/merkel-ima-oshte-shansove-za-brekzit-sys-sdelka-175102", "text": "Германският канцлер Ангела Меркел заяви, че все още има всички шансове разводът на Великобритания с Европейския съюз да се осъществи при постигане на двустранно споразумение, въпреки че Берлин е подготвен и за неконтролиран Брекзит в случай, че това не стане, съобщи Ройтерс. \"Все още имаме всички шансове за контролиран Брекзит и германското правителство ще направи всичко по силите си, за да направи това възможно - до последния възможен ден. Но също така заявявам че сме подготвени за Брекзит без сделка\", посочи Меркел пред немския парламент. \"Остава обаче фактът, че след оттеглянето на Великобритания ще имаме икономически конкурент пред нашия праг, дори ако искаме да поддържаме тясно икономическо, външно и сътрудничество в областта на сигурността и приятелски отношения“, добави тя. Меркел отбеляза, че настоящата икономическа ситуация в Германия означава, че данъчните приходи могат да бъдат по-ниски от очакваното. Според нея търговската война между САЩ и Китай вреди на износа на Германия и на икономиката като цяло. Меркел коментира, че САЩ вече няма да защитават автоматично Европа и трябва да се положат повече усилия, за да се гарантират собствената сигурност. Според Меркел САЩ са суперсила \"както военно, така и икономически. Европа е обвързана от ценности с тази суперсила, въпреки всички различия в мненията. Има много общо, но вече няма автоматизъм във факта, както по време на Студената война, те ще играят ролята на защитник на Европа. Тук е необходим по-значителен принос от Европа\". Меркел изрази надежда за успех и напредък в изпълнението на споразуменията от Минск. \"И ние работим за четиристранна среща на върха след няколко седмици, за да постигнем значителен напредък\". Икономическият възход на Китай е голяма отговорност за Пекин на световната сцена, обясни Меркел пред депутатите, като добави, че миналата седмица тя е заявила на китайските лидери, че поддържането на правата на човека е необходимо. \"Правилното нещо, което трябва да направим е, Германия да поддържа връзки с Китай във всички области, икономически, но и в различните формати за диалог, които имаме за върховенството на закона и за правата на човека\". Най-голямата икономика в Европа се сви с 0,1% на тримесечна база през периода април - юни, като някои слаби икономически показатели от тогава насам подхранват опасенията, че Германия може да изпадне в рецесия през третото тримесечие (през периода юли-септември). Икономистите обикновено определят наличието на т.нар. \"техническа рецесия\", когато има най-малко две последователни тримесечие на свиване на БВП. .", "date": "2019.09.11", "title": "Меркел: Има още шансове за брекзит със сделка"}
{"url": "https://www.monitor.bg:443/bg/a/view/cacarov-syshto-idva-v-ns-zaradi-shpionskata-afera-175098", "text": "Главният прокурор Сотир Цацаров също ще дойде в Народното събрание, за да даде информация на депутатите по шпионската афера. Това съобщи председателстващият заседанието на НС Емил Христов. По-рано през деня това направиха шефът на ДАНС Димитър Георгиев и вътрешният министър Младен Маринов. Очаквайте подробности! ", "date": "2019.09.11", "title": "Цацаров също идва в НС заради шпионската афера "}
{"url": "https://www.monitor.bg:443/bg/a/view/jilishtata-za-kratkosrochno-naemane-nova-cel-na-spodelenoto-investirane-175099", "text": "Жилищата в София и Пловдив за краткосрочно наемане са новата цел на дружествата за споделено инвестиране. Това стана ясно днес по време на представянето на един от тях. Ще се подбират жилища с потенциал от средния високия сегмент, в които дамогат да се настаняват по около 4 души. Плановете са след набирането на необходимите средства и покупката, за 6 до 9 месеца имотите да се ремонтират и приспособят за краткосрочно отдаване под наем през платформите Airbnb.com и Booking.com.   Готовият продукт ще е на пазара наемния пазар в рамките само на 18-ия месец като разработен продукт ще бъде предложен за продажба, което ще донесе допълнителна възвращаемост. На въпрос на „Монитор“ дали няма да се увеличат рисковете от евентуални ограничения, които могат да бъдат наложени на сайтовете за краткосрочен наем, както това се случва в част от големите градове в Европа, основателят и на платформата създател Ефтим Ефтимов, отговори, че е взет под внимание и този фактор. Досега въпросното дружество е влагало парите на инвеститорите си основно в стари апартаменти и къщи и след продажбата им е закривало проектите е постигана доходност от 7%. Проптех компанията е реализирала вече 11 проекта в рамките на 3 години. Ефтимов обяснява, че инвестицията става през мрежата и дава възможност на хора, които не разполагат с достатъчно средства за собствен инвестиционен имот, да вложат дори малка сума в нещо, което може да им донесе печалба след реализацията си. „Минималната сума на вложението е 2000 евро“, пояснява той и добавя,че обикновено за един проект се включват около 14 участници.", "date": "2019.09.11", "title": "Жилищата за краткосрочно наемане нова цел на споделеното инвестиране"}
{"url": "https://www.monitor.bg:443/bg/a/view/milinoto-vlizam-vyv-fermata-zashtoto-mi-omryzna-da-vkarvate-samo-lioliovci-i-indianci-175089", "text": "\"Влизам във „Фермата“, защото ми омръзна да вкарвате само льольовци и индианци“, казал колоритния разложанин Иван Милин – Милиното на продуцентите Иван и Андрей при посрещането му преди началото на шоуто. Неговите съграждани от Разлог казват, че за Милиното  парите са всичко. Не пуши, не пие алкохол от 5 години и се заканва да си тръгне от „Фермата“ със 100 000 лева по-богат. Няма средно образование, но има 3 заведения по морето, внася и коли втора употреба от Италия. Постоянно си има  проблемни срещи с полицията, но се гордее, че е не е осъждан. Във фейсбук профила си е качил също колоритни снимки. Цялата видима част на тялото му е осеяно с татуси. Обича да показва дясната си ръка, на която, на бицепса му се откроява татус с изографисан автомат „Калашников“ и текст около него – „Смърт на к*рвите“. В шоуто е в отбора на чорбаджиите. Милиното е криминално проявен, той е човекът, който миналото лято  вдигна на крак полицията в Приморско заради среднощна стрелба. Отворил прозореца на „Порше“ – то си и започнал да стреля във въздуха с газов пистолет пред хотел „Лагуна”. По време на стрелбата на задната седалка на „Поршето” на Милиното седели две момичета - на 18 и 19 години. Не е ясно какво са правели по това време на денонощието с по-възрастния мъж. Възможно е да са били на „интервю с него защото 2 дни преди случката е бил пуснал обява, че търси бармани и сервитьорки за заведението си  в курорта. Той е закопчан за срок до 24 часа, а по случая е образувано бързо полицейско производство за хулигански действия Татуираният  мъжага е добре познат на органите на реда в Югозападна България. Преди 3 години той е арестуван в Банско заедно с още трима при специализирана полицейска акция срещу разпространението на наркотици. По време на операцията полицаите претърсват няколко адреса в зимния курорт, където откриват богат асортимент дрога. Милиното обаче изкарва само 3 дни зад решетките и е пуснат от съда, защото  в него не са открити  наркотици. Прочу се миналата година, когато от неговата и на съдружниците му ферма за криптовалута в Гоце Делчев бяха задигнати скъпи машини. Ударът за 40 бона бе извършен в края на миналия месец май от двама маскирани, но мощностите бяха открити само броени часове по-късно от полицията. Миналата година пък Милиното се направи на добър самарянин и „подари” лъскавия си джип „Порше Кайен” на абитуриент в неравностойно положение за бала му. Явно 30-годишният Иван Милин – Милиното  от Разлог има сериозни доходи, защото демонстрира завидно благосъстояние. Това се вижда при един бърз преглед на профила му във Фейсбук, където Милин не спира да се щрака от различни заведения по Южното Черноморие. Освен черното „Порше Кайен“, бизнесменът притежава и мощен „Мерцедес“ G класа в същия цвят.", "date": "2019.09.11", "title": "Милиното: Влизам във „Фермата“, защото ми омръзна да вкарвате само льольовци"}
{"url": "https://www.monitor.bg:443/bg/a/view/ninova-za-reshetnikov-njama-kakvo-da-vi-kaja-175090", "text": "\"Нямам никаква представа кой на кого какви телефони е раздавал\", това коментира в кулоарите на Народното събрание лидерът на БСП Корнелия Нинова. Поводът пък е изказването на шефът на движение \"Русофили\" Николай Малинов пред БТВ, че той е дал телефона на ген. Леонид Решетников на Венци Стефанов, за да се уреди среща с Нинова. ,  Самият Малинов пък от ден е с повдигнато и обвинение за шпионаж и бе пуснат под гаранция срещу 50 000 лв.   \"Многократно съм коментирало случая с Решетников и нямам какво ново да ви кажа\", коментира лаконично Нинова, без да уточни дали Малинов е бил посредник между нея и Решетников. ", "date": "2019.09.11", "title": "Нинова за Решетников: Нямам какво ново да ви кажа "}
{"url": "https://www.monitor.bg:443/bg/a/view/na-pyrvo-chetene-ns-prie-obshtinite-da-mogat-da-izgrajdat-zvena-za-kontrol-175093", "text": "Парламентът прие промени в Закона за местното самоуправление и местната администрация на първо четене къде общините имат правна възможност, а не задължение да изграждат звена за контрол по изпълнението на актовете на общинския съвет и на кмета на общината. Измененията са внесени от съпредседателя на ПГ на ОП Искрен Веселинов и народния представител от ГЕРБ и зам.-председател на парламента Емил Христов. С предложените промени се дава възможност общините да създадат звена за контрол по изпълнението на актовете на общинския съвет и на кмета, които са свързани с опазването на обществения ред, на общинското имущество, организацията на движението в населените места и други. Служителите от тези звена ще съдействат за контролната и административно-наказателната дейност. Те ще могат да изискват документи за самоличност, да съставят предупредителни протоколи, да ограничават временно правото за свободно предвижване на лицето, докато дойдат полицаи, да връчват предписания за отстраняване на нарушението. Също така в срок до три месеца след назначаването им, служителите в звеното преминават обучение по специална програма, изготвена от Главна дирекция „Национална полиция“ на Министерство на вътрешните работи. По думите на Емил Христов законът цели да допълни и разшири съществуващите законови възможности за контрол на обществения ред, спазването наредбите на общинския съвет, заповедите на кмета и опазването на общинското имущество на територията на общините „Разработването на предложените промени започна преди много време - 2011 г. след приемането на изменението на Закона за МВР, когато беше установено, че тези законови промени не способстват общините да се възползват от тях и да изпълняват ефективно задълженията си по охрана на обществения ред и опазване на общинското имущество“, заяви Христов. Той добави, че изготвеният законопроект е бил многократно съгласуван с Министерство на вътрешните работи. Също така, че през месец януари 2018 г. на свое заседание УС на НСОРБ са решили да подкрепят единодушно  законопроекта. Според него основен проблем е липсата на адекватни правомощия на общинските служители, което ги принуждава да извършват съвместни проверки с органите на МВР. \"Дори, когато пред очите ни се извършва посегателство пред общинска собственост, единственото, което общинските служители могат да направят е да сигнализират полицейски органи и да чакат пристигането им\", уточни още Христов и отчете, че в много от случаите в малките населени места има недостиг на полицейски служители. От своя страна Маноил Манев от ГЕРБ изтъкна, че ставало въпрос за контролна дейност, а не за наказателна. По думите на депутата от ГЕРБ Красимир Ципов само се допълват правата на кмета. Той доваби, че с решение на общинсия съвет в общината, съгласно бюджета който й е предоставен, ще може да се създаде таква звено, като той изтъкне, че това не е ангажимент на кмета.  От ДПС се противопоставиха на този закон. Танер Али от движението заяви, че, ако искаме да има такива звена ще трябва да бъдат обезщетени от държавния бюджет. Той даде пример с общинската полиция, като заяви, че от всички общини в страната само 9 са се възползвали от закона. „Сега създаваме нещо ново, което или да събира недоволи или да направи така , че ще има нови приходи към общините“, допълни той. Али разкритикува законопроекта още като каза, че не може да за един месец да се обучи служител и да бъде назначен и да има същите правомощия като служител на МВР, който е учил 5 години. По думите му движението не е против да има такъв законоопроект, но са против начниите и правата дадени на кметовете на общини. Съпъртиецът му Рамадан Аталай заяви, че няма да има ползва освен актове и наказания.  Искрен Веселинов от ВМРО заяви, че всяка години с по 1000 полицай нараства личния състав. По думите му било бавен процес, тъй като имлали нужда от обучение. \"Цветан Цветанов го няма, но Цветановщината още витае тук през законодателството\", каза Манол Генов от БСП. Колегата му Иван Иванов от БСП коментира, че на дискусия през месец март 2018 г. под егидата на Цветан Цветанов е обсъден този законопроект. \"Спомените, които се възвръщат в мен са докарването на килограм кметове на ГЕРБ, които да обясняват как очакват този закон и и му се радват и искат на всяка цена да стъпят в правомощията си\", посочи Иванов. Той запозодря, че законовите промени са обвързани с местните избори и определи внасянето на такъв законопроект седмици преди изборите като прекалено тенденциозно.", "date": "2019.09.11", "title": "На първо четене: НС прие общините да могат да изграждат звена за контрол"}
{"url": "https://www.monitor.bg:443/bg/a/view/shefyt-na-dans-pred-deputatite-malinov-e-uchastval-v-shema-za-prane-na-pari-175092", "text": "Шефът на движение \"Русофили\" Николай Малинов е участвал в схема за пране на пари. Това стана ясно от изказването на председателят на ДАНС Димитър Георгиев от трибуната на НС. Той и вътрешният министър Младен Маринов бяха извикани от депутатите в парламента, за да дадат допълнителни обяснения по т.нар. шпионски скандал, след който Малинов се оказва с обвинение за шпионаж, а ген. Леонид Решетников със забрана да влиза в страната. Преди да бъдат изслушването им БСП поиска това да стане на закрито заседание на НС, за да получат повече информация по казуса. Това предложение на опозицията обаче бе отхвърлено. Именно затова данните, изнесени от Младен Маринов и Димитър Георгиев бяха в телеграфен стил, а аргументът за това бе, че нямат разрешение от наблюдаващия прокурор да разкрият повече по случая. Шефът на МВР поясни, че на 9 септември при тях е постъпило постановление от спецпрокуратурата за съдействие по разследване. На 10 септември служители от СДВР са извършили огледи, претърсвания, изземвания, обиски на територията на София, Перник и Брезник. В резултат на тези действия са задържани за 24 часа 8 лица, които са предадени на следствените органи, поясни Маринов.  На свой ред Георгиев припомни, че разследването срещу Николай Маринов е за престъпление за поставяне в услуга на чужди организации.По думите му ДАНС е работила по възложено от прокуратурата постановление, свързано с разследване на престъпление против финансовата и кредитната схема на страна. Така е  установена схема, която е свързана с изградено и функционирано действие по пране на пари. В хода на разследването била придобита информация, че тази схема се използва за трансфер на финансови средства от руски гражданин, който е ръководител на чужда организация - Общество \"Двуглав орел\", с интереси в различни области и в обществения и политически живот на страната. Според данните на ДАНС чрез схемата се финансират мероприятия, които пряко засягат националната сигурност на страната. Чуждите граждани, ръководители на двете засечени по случая организации публично са декларирали, че водят хибридна война срещу Запада, каза Георгиев без да споменава иманата на ген. Леонид Решетников и бизнесмена Константин Малофеев. Георгиев само поясни, че единия от тях е включен в официалните списъци на САЩ и ЕС по повод на неговите действия, насочени срещу териториалната цялост на Украйна. А другият е бивш кадрови служител с висок ранг на разузнавателна служба на чужда държава. \"Относно чуждите граждани е придобита информация, че развиват съвместна дейност и действат координирано. Събрани са данни, че Малинов е поддържал дългогодишен контакт с тези чужди граждани, многократно е пътувал до Русия, където провежда срещи с тях, получава задачи, а в някои случаи и финансови средства.\", каза Георгиев.  Придобити са и данни,че Малинов е изготвил докладна записка на руски език, относно необходимостта от геополитическата преориентация на България и проекта \"България\". В същата се предлага да бъдат провеждани и редица мероприятия, свързани с определени действия в сферата на вътрешнополитически живот, аспекти, медии, които да проведат до такава промяна в ориентацията на страната. Според докладната това е свързано с реализирането на проект \"България\", за което е необходима икономическа основа, както и  да бъде осигурена финансова осигуреност чрез придобиването на активи за повече от половин млрд. евро, което да се извърши безвъзмездно от самият Константин Малофеев. След изслушването БСП възнегодуваха от изслушването, като заявиха, че всъщност ръководствата на МВР и ДАНС се подиграли с парламента. БСП дори призоваха шефката на НС Цвета Караянчева да си подаде оставката. \"Поредната подигравка от страна на изпълнителната власт, на която вие останахте безмълвен свидетел\", поясни социалистът Таско Ерменков. Според социалистите депутатите са получили повече информация по случая от медиите, отколкото от МВР и ДАНС сега. Междувременно от \"Атака\" поискаха главният прокурор Сотир Цацаров да дойде в НС и той да даде подробности по казуса, след като от МВР и ДАНС не са могили.", "date": "2019.09.11", "title": "Шефът на ДАНС пред депутатите: Николай Малинов е участвал в схема за пране на пари (ОБНОВЕНА)"}
{"url": "https://www.monitor.bg:443/bg/a/view/mvr-vzima-dopylnitelni-merki-sreshtu-eskalirane-na-protestite-175095", "text": "МВР взема допълнителни мерки срещу ескалиране на протестите. Това стана ясно от коментар на вътрешния министър Младен Маринов е кулоарите на НС, а поводът са сигналите, че протестите срещу кандидатурата на Иван Гешев за главен прокурор трябва да прераснат в метеж срещу правителството. Маринов обясни, че получават множество сигнали, които взимат в предвид. Този обаче все още не бил внесен в МВР. Ако обаче получат разпореждане ще предприемат съответните действия. Наблюдаваме обстановката, каза Маринов. Относно възможността протестите да ескалират на 12 септември, той отговори: „Следи е и този процес, и има такива сигнали. И ние сме притеснени от това което чуваме по оперативен път, че евентуално могат възникнат нарушения на обществения ред“. Маринов добави, че се взимат допълнителни мерки ситуацията да не ескалира. По думите му за сряда в столицата трябва да има най-малко 10 протеста. Възможността протестите срещу Гешев да ескалират коментира и лидерът на НФСБ Валери Симеонов. Той поясни, че няма информация как се организират протестите , но теоретично е възможно. „Няма да е за първи път. За съжалени в обществено - политическия живот е прието всякакви средства да бъдат използвани за домогване до властта. За съжаление демокрацията остава на заден план- реалните избори.“, каза той. По думите му вече 2 години се правели всякакъв вид опити да се игнорират резултатите от изборите и да бъдат заменени с чрез друг способ, чиято цел е смяната властта постигне. Малко по-късно в кулоарите на НС главният прокурор Сотир Цацаров поясни, че сигналът за свалянето на властта вече е внесен и го чака на бюрото.", "date": "2019.09.11", "title": "МВР взима допълнителни мерки срещу ескалиране на протестите"}
{"url": "https://www.monitor.bg:443/bg/a/view/borisov-resoryt-na-gabriel-e-prioritet-na-vsichki-175091", "text": "Ресорът “иновации и младеж” поверен на Мария Габриел е първа точка в програмата на правителството, опозицията и президентството. Това коментира премиерът Бойко Борисов в началото на правителственото заседание. По думите му работата по време на българското председателство на Съвета а ЕС е била оценена в Брюксел. Борисов изтъкна, че именно новоизбраният шеф на ЕК Урсула фон дер Лайен похвалила правителството за свършената работа. Премиерът сподели, че България е запазила мълчание по време на преговорите за разпределението на позциите в Европейския парламент, защото е трябвало да се договарят тежки ресори. “Когато договоряхме всички постове, ние договаряхме и поста за Международния валутен фонд, една от двете глобални институции с хиляда милиарда долара бюджет. Трябваше да се преборим в Европа, ние надделяхаме на базата на всички тези консултации”, коментира още Борисов. Относно критиките на опозицията, че правителството се проваля в управлението на държавата, Борисов обяви, че няма нито едно перо, по което работят министрите от да е по-слабо от предишни години. “В какво се проваляме, че вдигаме доходите, в преовъоръжаването армията, в това че МВР разкрива всички убийства, в образователната инфраструктура, в увеличение на учителските заплати, в борбата с корупцията и контрабандата, в задържането на олигарсите”, попита премиерът. Той продължи да изброява успехите на държавата като изтъкна също, че БВП никога не е бил по-голям, а безработицата е рекордно ниска.", "date": "2019.09.11", "title": "Борисов: Ресорът на Габриел е приоритет на всички "}
{"url": "https://www.monitor.bg:443/bg/a/view/vnesoha-v-prokuraturata-tajnija-chat-na-ivancheva-za-prevrat-175096", "text": "Сигнал за организиране на държавен преврат внася гражданинът Йордан Бонев. Той стана известен през 2014-а година, като съподвижник на Бисер Миланов-Петното, съобщи Нова телевизия. Във вторник Бонев изпрати до различни медии записи, от които става ясно, че Иванчева организира протести.  Моите наблюдения са, че Десислава Иванчева е взела 75 000 лв. Тя създава илюзия, че няма пари. Изведнъж стана диктатор. Иванчева и Георги Георгиев са по-фрапиращи случаи от Бисер Миланов. Очаквам удар от тях”, заяви пред Нова телевизия Бонев.", "date": "2019.09.11", "title": "Внесоха в прокуратурата тайния чат на Иванчева за преврат "}
{"url": "https://www.monitor.bg:443/bg/a/view/borisov-bylgarija-izbra-nato-i-es-predi-gerb-da-go-ima-175094", "text": "Геостратегическата ориентация на България е ясна далеч преди ГЕРБ да бъде създадена и да влезе във властта. Тази теза защити премиерът Бойко Борисов, който при началото на днешното заседание на МС коментира разкритието, че руският олигарх Константин Малофеев и генералът от ГРУ Леонид Решетников са кроили планове за преобръщане на прозападната ориентация на страната ни към Русия със създаване на партия и налагане на контрол над стратегически сектори от икономиката и публичното пространство на страната. Заради заговора с обвинение за шпионаж се сдоби бившият соцдепутат Николай Малинов, а самият план е трябвало да бъде реализиран с активи за над милиард от банкера-беглец Цветан Василев. „Нашата геостратегическа ориентация е ясна, избрали сме ЕС и НАТО много преди ГЕРБ да го има“, коментира Борисов, като в същото време заяви, че не трябва да се поставят на една плоскост отношенията ни с Русия и шпионския скандал. Той посочи, че когато има нещо в сферата на външната политика и не сме съгласни с него, реагира Външно, след което допълни: „Когато руски олигарси се опитват да правят проекти в България, свързани с нашия военен промишлен и всичко останало, нашите служби работят по тази тема заедно с партньорски служби и го прави прокуратурата. Аз нямам никаква роля в този процес“. Борисов сравни шпионския скандал с този от началото на 21 век, при който от България със забрана да влиза в страната бе изгонен Майкъл Чорни. „Така беше с проекта му – телевизия, голям телеком и влиянието в страната – това работят службите“, посочи премиерът и заяви: „Има бивши шефове на службите, които едва ли не са проамерикански настроени, а казват, че това е наша дейност, да им вземем електората“. В същото време министър-председателят отново подчерта, че управляващите нямат нищо против „хората, които обичат Русия“. „Аз съм бил и в Кремъл, и в Белия дом, има други, които не са стъпвали никъде.....Ако знаех, че такава злоба ще предизвика закупуването на най-добрия самолет, а не тези грипени, сигурно нямаше изобщо да се занимавам. “", "date": "2019.09.11", "title": "Борисов: България избра НАТО и ЕС преди ГЕРБ да го има"}
{"url": "https://www.monitor.bg:443/bg/a/view/kosovo-vpechatli-no-anglija-otvyrna-s-5-gola-rezultati-175085", "text": "Англия победи поредния си съперник в квалификационната Група \"А\" и до голяма степен вече си подсигури класирането за европейското първенство през следващата година. След като преди няколко дни \"трите лъва\" отбелязаха четири гола на България, сега селекцията на Гарет Саутгейт разкъса Косово с 5:3. Двубоят на \"Сейнт Мери\" започна шокиращо за домакините, тъй като Валон Бериша наказа груба грешка в отбраната на Англия и даде аванс на Косово още в 34-тата секунда. \"Трите лъва\" обаче отговориха много бързо и до почивката вече водеха с 5:1 след попадения на Рахийм Стърлинг (8), Хари Кейн (19), автогол на Мергим Войвода (38) и дебютни голове на Джейдън Санчо (44, 45). След почивката Косово се съживи, отбелязвайки две попадения в рамките на шест минути.  В 49-ата минута Бериша също се разписа за втори път, а в 55-ата Ведат Мурики намали до 3:5, след като изпълни точно дузпа. Хари Кейн пък пропусна 11-метров наказателен удар за домакините. Световният шампион Франция нямаше проблеми срещу Андора и се наложи с 3:0. Португалия пък разби Литва с 5:1, а Роналдо блесна с 4 попадения в мача. Черна гора - Чехия 0:3 - 0:1 Сучек (54), 0:2 Масопуст (58), 0:3 Дарида (90+5 д.) Англия - Косово 5:3 - 0:1 Бериша (1), 1:1 Стърлинг (8), 2:1 Кейн (19), 3:1 Войвода (38-авт.), 4:1 Санчо (44), 5:1 Санчо (45), 5:2 Бериша (49), 5:3 Мурики (55-д.) Люксембург - Сърбия 1:3 - 0:1 Митрович (37), 0:2 Радонич (55), 1:2 Турпел (60), 1:3 Митрович (78) Литва - Португалия 1:5 - 0:1 Роналдо (7-д.), 1:1 Андриускевичус (28), 1:2 Роналдо (61), 1:3 Роналдо (65), 1:4 Роналдо (76), 1:5 Карвальо (90+2) Молдова - Турция 0:4 - 0:1 Тосун (37), 0:2 Тюрюч (57), 0:3 Тосун (79), 0:4 Язъджъ (84) Франция - Андора 3:0 - 1:0 Коман (18), 2:0 Ленгле (52), 3:0 Бен Йедер (90+2) Албания - Исландия 4:2 - 1:0 Дермаку (33), 1:1 Сигурдсон (47), 2:1 Хисай (52), 2:2 Сигторсон (58), 3:2 Роши (79), 4:2 Сикалеши (83)", "date": "2019.09.11", "title": "Косово впечатли, но Англия отвърна с 5 гола (РЕЗУЛТАТИ)"}
{"url": "https://www.monitor.bg:443/bg/a/view/plachkov-spasjava-kotenca-citira-biblijata-i-ubiva-175055", "text": "Актьорът с поразяващо сини очи Веселин Плачков може да се похвали с най-интригуващата роля в новия български сериал „Пътят на честта“. Той влиза в костюма на Киро Християнина - „безскрупулен и манипулативен бизнесмен, част от подземния свят през 90-те години“. След 13-годишен престой в чужбина, героят на Весо изненадващо се завръща и влиза в близки отношения с бившите си бизнес партньори, от които има какво да взима. Като живота, например. Той спасява малки котенца и цитира с лекота Библията, но разчистването на сметки с куршум в гърдите не му е чуждо. Някои от феновете сравниха образа с този на Куката от „Под прикритие“, който беше сред най-набожните телевизионни престъпници. В тази връзка пък един от режисьорите на „Пътят на честта“ - Виктор Божинов, се пошегува, че Става въпрос за свекървището в сюжета, чието нелеко превъплъщение се пада на актрисата Галя Александрова. Аз като продуцент съм много доволен“, заяви Маги Халваджиян по време на официалната премиера на сериала. Припомняме, че историята проследява премеждията на Кера (Силвия Петкова), която бяга в София от семейството на убития си мъж и се бори за оцеляване. Сценарият е вдъхновен от истински събития, като първи сезон ще се разгърне в 52 епизода от по 45 минути. Докато първи епизод се развива малко по-протяжно, вторият започва да заплита интригата. Не става ясно кой е убил Огнян, но пък смъртта му затвърждава позицията наши-чужди в семейството. По всичко личи, че Бонка ще се опита да отнеме не само бизнеса, но и детето на своята снаха.", "date": "2019.09.11", "title": "Плачков -  спасява котенца, цитира Библията и убива "}
{"url": "https://www.monitor.bg:443/bg/a/view/nacionalite-padnaha-i-ot-ejre-175082", "text": "Националният отбор на България записа поражение с 1:3 от Ейре в контрола, играна на \"Авива Стейдиъм\" в Дъблин. Тимът на Красимир Балъков беше изцяло променен, като не заслужаваше поражение, но отново подари няколко гола на противника, както беше на \"Уембли\". Така отборът ни записа четвърто поредно поражение под ръководството на Бала и девети пореден мач без успех. Алан Браун беше точен в 56-ата минута, след като се възползва от грешка на Христо Иванов. Ивелин Попов изравни от дузпа в 67-ата минута. Кевин Лонг с глава в 82-ата минута върна преднината на домакините, а Иванов отново допусна грешка. Джеймс Колинс в 86-ата минута също се разписа. \"Трикольорите\" останаха без победа и след шестата си среща в Дъблин, където вече имат три поражения и три равенства. Селекционерът Балъков бе направил цели девет промени в стартовите 11 от мача с Англия на \"Уембли\". Както е известно, \"трикольорите\" отстъпиха с 0:4 в европейската квалификация преди няколко дни. Бала пусна двама пълни дебютанти от първата минута - Христо Иванов и Георги Пашов, а дебютиралият в Лондон Даниел Младенов също за първи път стартира от първата минута с националната фланелка. Пламен Илиев, Страхил Попов, Николай Бодуров, Георги Сърмов, Васил Божиков, Ивелин Попов, Вандерсон, Марселиньо и Галин Иванов бяха оставени на пейката, като единствено Антон Недялков и Кристиян Малинов отново започнаха от първата минута. Именно защитникът на „Лудогорец“ пък за първи път беше капитан на националния отбор. Пред 37-годишния вратар Иванов в защита действаха Пашов, Кристиян Димитров, Недялков, който бе преместен в центъра на отбраната, и Иван Горанов. Централен защитник играеше и Симеон Славчев. Халфовете бяха Кристиян Малинов, Георги Миланов, който се завърна в тима след дълга пауза, докато Николай Димитров - Хичо и Даниел Младенов бяха на двата фланга. Божидар Краев водеше атаката.", "date": "2019.09.11", "title": "Националите паднаха и от Ейре"}
{"url": "https://www.monitor.bg:443/bg/a/view/mladite-boksiori-s-dve-evropejski-titli-175086", "text": "България има двама европейски шампиони на първенството по бокс за младежи и девойки в зала „София“. На върха на Стария континент стъпиха Ергюнал Сабри и Ясен Радев. На финала в категория до 49 килограма Сабри победи руснака Дмирий Наимов с 4-0 съдийски гласа. Ергюнал бе много по-добрият боксьор, като само един от реферите около ринга даде равен резултат. След него при 52-килограмовите Ясен Радев, който има три континентални сребра, стигна и до първата си европейска титла. Той излезе срещу французина Ибраим Букедим, като във финала победи с 5-0 съдийски гласа. След края на двубоя Боукедим имаше претенции, но те бяха далеч от основателните. Сребърен медал спечели Николай Маринов, който в категория до 56 килограма загуби от руснака Вселовод Шумков. Така България завършва европейското първенство с два златни, два сребърни и четири бронзови медала. Сребро, освен Маринов, взе и Мелек Закифова при най-леките девойки. С бронзови медали пък се окичиха Анна Мария Дялова (57), Николай Зафиров (75), Стилян Христов (64) и Емирджан Мехмед (69).", "date": "2019.09.11", "title": "Младите боксьори с две европейски титли"}
{"url": "https://www.monitor.bg:443/bg/a/view/gerb-iska-izslushvane-na-shefa-na-dans-i-vytreshnija-ministyr-175088", "text": "ГЕРБ иска изслушване на шефа на ДАНС Димитър Георгиев и министъра на вътрешните работи Младен Маринов. Това стана ясно от думите на председателя  на ПГ на ГЕРБ Даниела Дариткова по време на процедура в НС.  Изслушването е по повед вчерашния брифинг на прокуратурата относно развилия се скандал за шпионаж и повдигнатите обвинения на шефа на движение \"Русофили\" Николай Малинов.  От думите й стана ясно, че процедурата е поради голям обществен интерес към случая.  От своя страна БСП поискаха изслушване на премиера Борисов, тъй като по думите на Филип Попов, той отговарял за националната сигурност. Междувременно в началото на заседанието шефката на НС Цвета Караянчева обяви, че Явор Нотев от \"Атака\" вече няма да е зам - шеф на парламентарната. Това се налага, след като всички атакисти станаха независими и напуснаха групата на \"Обединени патриоти\". Като независими те нямат право да заемат шефски постове и в комисиите.  Същевременно БСП се сдоби с нов депутат - директорът на Драматично - кукления театър във Враца Анастас Попдмитров, който положи клетва и влиза на мястото на Иван Генов.", "date": "2019.09.11", "title": "ГЕРБ иска изслушване на шефа на ДАНС и вътрешния министър за шпионската афера"}
{"url": "https://www.monitor.bg:443/bg/a/view/bratja-bliznaci-syzdadoha-ferma-za-kladnici-174866", "text": "Едва 23-годишни, двама братя близнаци решават да се захванат с не леката задача да произвеждат гъби в кюстендилското село Вратца. Първоначално всичко започнало като хоби от гледане на клипчета в нета. Това увлечение обаче прераства в начин на живот и ежедневие за Денислав и Борислав Ковачеви. „Никога не сме си представяли, че някога ще отглеждаме гъби. Още като малки много се радвахме, когато баба Данка и дядо Борислав ни водеха да търсим гъби по поляните след есенните дъждове. Във Вратца имаше страшно много гъби - сърнели, ливадни печурки, булки. Живо си  спомняме тръпката, когато намериш 20 сърнели една до друга. Така години по-късно всичко започна с едно клипче, на което попаднах в интернет - как да си отгледаш гъби вкъщи, и ми изглеждаше много вълнуващо и интересно. Освен това вникнах в цял един непознат за мен свят, за който разбрах, че е от ключово значение за всяка една екосистема - света на гъбите. Поръчах си посадъчен материал и след много несполучливи опити и много четене и всякакви експерименти вече почнах да имам успеваемост. Дени се увлече в същото време“, разказва Борислав Ковачев.   Първата си реколта от гъби те получават през 2016 г. Захващат се любителски, правят опити и експерименти до достигането на крайната цел. Година по-късно момчетата вече изграждат ферма за гъби кладница на семейна земя в кюстендилското село. Поръчват посадъчен материал от Северна Македония, както и от нашата страна. Черпят опит от колеги и са твърдо решени да превърнат фермата си в една от най-модерните в страната. Но с това амбицията не приключва за Боби и Дени. Те решават, че могат да предлагат на пазара и консервирана продукция. Започват собственоръчно да консервират гъбите в буркани, които са повече от деликатес за всяка трапеза. „Още от малки сме консервирали буркани и това не беше проблем за нас. В момента го правим сами с брат ми. При по-голяма реколта можем да ги даваме за консервиране във фабрика, но към този момент това ни устройва. Както при всяка рецепта и при тази с консервираната кладница има специфика – слагаме черен пипер, бахар, чесън и… всичко е въпрос и до огромно желание и много любов, която вкарваме в работата си“, допълва и Денислав. Така двете момчета са едни от най-търсените в момента в Югозападна България. Правят доставки за Кюстендил, Благоевград, Перник и София. Ежедневието им е натоварено, но не се оплакват. Плътно до тях е баща им Роман, който им помага при изграждането на оранжериите. Баба Данка и дядо Борислав също напътстват двете момчета. „Нищо от това, което постигнахме, нямаше да бъде възможно без помощта на нашето семейство, колеги и приятели. Тук е мястото да изкажем благодарности на баща ни, чийто строителни умения и труд ни помогнаха да положим нужните основи и да се научим на строителство. Също така благодарим на наши колеги от Македония, с които обменяме знания и технологии“, обясняват още Боби и Дени.  ", "date": "2019.09.11", "title": "Братя близнаци създадоха ферма за кладници "}
{"url": "https://www.monitor.bg:443/bg/a/view/lizo-dyrji-vyrha-na-bilbord-175035", "text": "Певицата Лизо за втора поредна седмица е начело в класацията Хот 100 на \"Билборд\" за сингли, съобщи сайтът на изданието. Изпълнителката запазва първенството си с парчето Truth Hurts. Втората и третата позиции в чарта също остават непроменени спрямо предходната седмица и се заемат съответно от Шон Мендес и Камила Кабело с хитовия сингъл Senorita и певицата Били Айлиш с Bad Guy. Челната петица в класацията Хот 100 на \"Билборд\" се допълва от рапъра Лил Тека със сингъла Ran$om и рапъра Лил Нас Екс с ремикса на хитовото му парче Old Town Road, записан в сътрудничество с изпълнителя на оригиналната песен Били Рей Сайръс.", "date": "2019.09.11", "title": "Лизо държи върха на \"Билборд\""}
{"url": "https://www.monitor.bg:443/bg/a/view/keli-kraft-poloji-kletva-kato-postojanen-predstavitel-na-sa-sht-v-oon-175083", "text": "Кели Крафт положи клетва като нов постоянен представител на САЩ в ООН. Церемонията се състоя във Вашингтон при закрити врата и по-късно днес Крафт ще отиде в ООН, за да запълни мястото, което беше оставено вакантно за почти година от администрацията на Доналд Тръмп, предаде ДПА. Една от първите задачи на Крафт ще бъде да подготви сцената за речта на Тръмп на годишната сесия на Общото събрание на ООН. Преди да заеме висшия пост в ООН, Кели Крафт беше посланик на Тръмп в Канада. Тръмп я избра за поста в ООН още през февруари. Крафт беше възприемана като пораждащ полемика избор, защото е съпруга на милиардера в сектора на добива на въглища Джо Крафт. Двамата са донори на Републиканската партия, които дариха средства за предизборната кампания на Тръмп през 2016 г. Предишният постоянен представител на САЩ в ООН беше Ники Хейли.", "date": "2019.09.11", "title": "Кели Крафт положи клетва като постоянен представител на САЩ в ООН"}
{"url": "https://www.monitor.bg:443/bg/a/view/18-godini-zatvor-za-britanec-ubil-bylgarin-na-ostrova-175084", "text": "Съдът във Великобритания призна за виновен 50-годишния Винсънт Фулър за терористични действия и за опит за убийство на 19-годишен българин, който е привърженик на теорията за превъзходството на бялата раса. Срещу него беше повдигнато обвинение, след като ден след въоръжените нападения срещу джамии в новозеландския град Крайстчърч, той нападна с нож 19-годишния Димитър Михайлов в колата му. Това стана на паркинг пред магазин от веригата \"Теско\" в лондонския квартал Стануел. Вечерта на 16 март Фулър тръгва с бейзболна бухалка в търсене на цел за неговата агресия, насочена срещу мюсюлманите. Удряйки коли и опитвайки се да проникне в мюсюлмански дом той чупи бухалката, след което се връща вкъщи, за да вземе нож. Така стига до паркинга пред магазина, където в Бе Ем Ве седи българинът Михайлов, с тъмнокож приятел до него. Фулър напада Михайлов през отворения прозорец на колата с възгласи: \"Ще умреш!\". Михайлов успява да избегне удар в гърлото и се разминава само с одраскване, но получава много рани по ръцете. Младежът успява да запали колата и да избяга от мястото на нападението. Днес съдията отхвърли твърденията на Фулър, че нападението му не е терористичен акт. Той получи 18 години и 9 месеца затвор плюс пет години допълнителна присъда.", "date": "2019.09.11", "title": "18 години затвор за британец, опитал да убие българин на Острова"}
{"url": "https://www.monitor.bg:443/bg/a/view/hejli-stajnfeld-vliza-v-semejstvoto-na-marvel-175071", "text": "Младата кино надежда Хейли Стайнфелд е фаворит за новото попълнение в семейството на „Марвел“. Звездата от „Три дни да убиеш“ и „Почти на 17“ е сред актрисите, с които от студиото говорят за предстоящия сериал „Хоукай“. Продукцията, чиято премиера е заложена за есента на 2021 г., ще проследи в детайл ежедневието на героя на Джеръми Ренър от „Отмъстителите“. Според източници на The Hollywood Reporter пък Стайнфелд ще влезе в ролята на Кейт Бишъп – младо момиче, тренирано от Ястребово око (Ренър) да се бори в името на доброто с лък и стрела. Дали актрисата наистина ще поеме ангажимента зависи обаче и от Apple, предвид, че тя вече е сключила договор със стрийминг платформата на компанията за друг сериал – Dickinson. От „Дисни“ (собственици на „Марвел“) също предвиждат „Хоукай“ за своята стрийминг платформа, чийто старт обаче ще бъде доста преди премиерата на епизодите. Disney+ ще започне да функционира още на 12 ноември, а след месеци работа компанията отмени епизодите на „Мъпетите“, по които работеха Джош Гад, Адам Хороуиц и Едуард Китсис. Те също трябваше да направят премиерата си на стрийминг платформата на „Дисни“, но продуцентският гигант в крайна сметка се отказа от проекта.", "date": "2019.09.11", "title": "Хейли Стайнфелд влиза в семейството на „Марвел“"}
{"url": "https://www.monitor.bg:443/bg/a/view/sonja-spasova-ima-ryst-na-jalbite-sled-naemaneto-na-koli-pod-naem-pri-pochivka-v-chujbina-175058", "text": "Около една пета от оплакванията от началото на годината са заради проблеми при полет, казва в интервю за \"Монитор\" новият директор на Европейския потребителски център - В Европейски потребителски център обикновено получаваме жалби за проблеми от страна на потребители месец-два след като се е стигнало до тях. Причината е, че първо потребителите трябва да се обърнат към търговеца, хотела или авиокомпанията, които са използвали и смятат, че са ги ощетили. Ако не срещнат съдействие, може да се обърнат към нас. В този смисъл очакваме жалбите, свързани с ваканцията и пътуванията през лятото, да постъпят при нас през октомври-ноември. Иначе както всяка година получаваме оплаквания заради полети - закъснели, отменени или загубен багаж. Имаме и жалби, свързани с фериботи и пътуване по вода, които все още са само единични случаи. Отчитаме обаче ръст на оплакванията след наемането на коли под наем при почивка в чужбина спрямо летния период на 2018 година. Тепърва предстои да видим основните причини за това. - Една от причините е, че все повече хора предпочитат да наемат кола, за да обходят по-големи пространства, да не зависят от градския транспорт и да посетят повече места, когато пътуват в чужда държава. - - Едно от нещата, които трябва да знаят, е, че независимо че наемат кола онлайн, това е услуга, от която няма как да се откажеш и да развалиш договора в рамките на 14 дни, каквото право имаш при закупуване на дрехи, обувки или техника през интернет. Самият договор трябва да се прочете внимателно. Друго много важно е при наемането да проверят какви допълнителни услуги се предлагат, за които трябва да се плати допълнително - например навигация, опция да се ползва правото на втори шофьор, детска седалка, колата да се върне на друго място, различно от това, от което сте я взели, както и да проверят с какво количество гориво я взимат и съответно – трябва да я върнат. Изключително е важно да се обърне внимание на възрастта на шофьора, тоест има възможност в някои от държавите да се начисли допълнителна такса, ако той е под 23-25 години. Добре е да проверите правилата за шофиране - ограничение на скоростта, шофиране по бус лентите, има държави, в които се забранява шофиране в стара част на населеното място. Така ще избегнете глоби. Получавали сме жалби от потребители, които са били на почивка извън страната, връщат колата и няколко месеца след това у нас получават известие от фирмата, от която са наели автомобила, че са били глобени. Така освен глобата обикновено се налага да се плати и такса обслужване към Рент а Кар компанията, която е придвижила глобата към тях. Това излиза солено на потребителя. Преди да вземете колата, огледайте я добре, направете снимки и поискайте всички драскотини или щети да бъдат описани в протокола. - Добре е да се чете и дребният шрифт в договорите. Когато се прави резервация, да се провери срокът, през който тя може да се анулира - дали това е безплатно или с определена такса. Другото е да се види дали изобщо има такова право. - Това зависи от хотела, както и дали има някакъв проблем или свръхжелание да се посети това място. Обикновено, когато се прави резервация през дадена онлайн платформа и се окаже, че впоследствие тя е била отменена от хотела, можем да поискаме съдействие от самата платформа и да ни предложат алтернатива - при сходни условия и цена. Както при всяка сделка е важно да се пазят всички документи, мейли, касови бележки. Пазете и потвърждението за самата резервация, където е и уточнено на какво имате право. Ако пристигайки на място има разминаване, може да се предяви претенция към хотела. Тук искам да уточня, че мрежата на Европейския потребителски център има много полезно приложение- ECC-Net: Travel, което е на 25 езика. То може да бъде изтеглено на телефона и дори работи офлайн. Това ви дава възможност да поискате помощ при проблеми, ако пристигайки на място, се окаже, че не е предоставена услугата, за която сте заплатили. - Не, това е задължително условие, за да предприемем действия. Основен принцип за работа в нашата мрежа е първо потребителят да е потърсил и възможност сам да реши проблема си, като се обърне към търговеца. Ние няма как да започнем работа по дадена жалба, ако преди това той не се е обърнал към него. Наистина е необходимо техническо време да се получи някакъв отговор. Така че не бих казала, че това ни затруднява. - Наистина получаваме жалби заради закъснели полети. Преди това потребителят трябва да се е обърнал към авиокомпанията, за да разгледаме случая. Също така тя трябва да е регистрирана в друга страна - членка от ЕС. Когато причината за закъснението е извън контрола на авиокомпанията, пътникът няма право на обезщетение - например бури, снеговалеж, други природни бедствия. Пътниците може да имат право на такова, ако закъснението е повече от три часа и е по вина на авиокомпанията. То е от 250 евро при разстояние на дестинацията до 1500 км и може да достигне 600 евро при по-дълги разстояния - когато крайната дестинация е извън страни от ЕС. - Около една пета от жалбите и оплакванията, получени от началото на годината при нас, са свързани с проблеми при полет или загубен/забавен багаж. Един от последните успешни случаи, за които сме съдействали, е за закъснял полет с повече от 4 часа на семейство, което лети между София и Неапол. С помощта на нашите колеги от ЕПЦ Унгария потребителите получават 500 евро компенсация. В друг случай потребител трябва да лети от Варна до Милано, но полетът е отменен в последния момент поради стачка на персонала. Мъжът отказва да бъде премаршрутиран и иска да получи парите си обратно, но процесът се забавя. След намесата на мрежата от ЕПЦ той получава обратно сумата за билета и 20% над неговата стойност. - Обикновено оплакванията, свързани с онлайн търговията, са свързани с проблеми при покупки при акции като Черен петък или в дните около различни празници като Коледа например. Има достатъчно регулации за защита на потребителите, наложени от Европейската комисия. Съветът ни към хората е да проверят добре търговеца, преди да направят поръчката. - Не бих могла да кажа за някаква тенденция относно онлайн търговията. Като цяло има жалби, защото все повече хора пазаруват онлайн и понякога срещат проблеми. - Явно да, хората имат достъп до всякаква информация, по всякакви канали. Така могат да проверят правата си, а и Европейски потребителски център работи в тази посока. Даваме съвети на потребителите дори извън нашия офис в София, посещаваме различни градове. Следващата ни такава акция е в края на септември в Благоевград и няколко по-малки градове в района с идеята точно да информираме гражданите за техните права на място. Соня Спасова работи в Европейски потребителски център България от 2015 г. От месец юли е директор на центъра Европейски потребителски център България е част от мрежа от общо 30 потребителски центъра в ЕС, Исландия и Норвегия. В България центърът функционира към Комисията за защита на потребителите", "date": "2019.09.11", "title": "Соня Спасова: Има ръст на жалбите след наемането на коли под наем при почивка в чужбина"}
{"url": "https://www.monitor.bg:443/bg/a/view/vlak-s-opasen-tovar-derajlira-v-sa-sht-175081", "text": "Влакова композиция, превозваща опасен товар, дерайлира в американския щат Илинойс. Влакът се преобърнал недалеч от град Сейнт Луис. Във вагоните има леснозапалимо химическо вещество, което най-често се използва за разтворител.  Власите обявиха, че няма пряка заплаха за населението. Въпреки това, с превантивна цел, била опразнена сградата на училище, което се намира недалече от мястото на катастрофата.", "date": "2019.09.11", "title": "Влак с опасен товар дерайлира в САЩ"}
