{"url": "http://www.monitor.bg/a/view/60621-%D0%91%D0%BE%D1%80%D0%B8%D1%81%D0%BE%D0%B2-%D0%9F%D0%BE%D0%BB%D1%88%D0%B0-%D0%B5-%D0%B2%D0%B0%D0%B6%D0%BD%D0%B0-%D0%B7%D0%B0-%D0%95%D0%A1/", "text": "\n                    Полша е много важна държава за ЕС. Това заявил премиерът Бойко Борисов в телефонен разговор със своя полски колега Матеуш Моравецки по повод влошените отношения между Варшава и Брюксел. Двамата обсъдили двустранните отношения между държавите, а Борисов подчертал, че единството е положителния изход за ЕС. „Не случайно това е и мотото на Българското председателство - Съединението прави силата. Това е урок, научен от собствената ни история и като Председател на Съвета България ще търси съгласие и ще работи за единството на Съюза“, допълни Борисов.\n\nПремиерът запознал полския колега с приоритетите на БГ председателството на ЕС. Борисов поканил Моравецки на срещата на върха в София на 17 май, когото ще се обсъжда интеграцията на Западните Балкани. „Дебатът за бъдещето на Европа е свързан с дебата за европейската интеграция на тези държави, тяхното приобщаване, стабилност, просперитет и спазване ценностите на Общността“, посочил премиерът.\n\nБорисов и Моравецки обсъдили и възможностите за задълбочаване на сътрудничеството в сферата на туризма. Полските туристи, посетили България от януари до ноември 2017 г. са били близо 400 000, което е ръст от 7,7 %. Има и ръст при българските туристи в Полша – с над 35 на сто повече. \n                    ", "date": "2018.01.05", "title": "Борисов: Полша е важна за ЕС"}
{"url": "http://www.monitor.bg/a/view/46216-%D0%9E%D0%B1%D1%89%D0%B8%D0%BD%D0%B0-%D0%9F%D0%B0%D0%B7%D0%B0%D1%80%D0%B4%D0%B6%D0%B8%D0%BA-%D0%B8%D1%81%D0%BA%D0%B0-%D1%83%D0%B4%D1%8A%D0%BB%D0%B6%D0%B0%D0%B2%D0%B0%D0%BD%D0%B5-%D0%BD%D0%B0-%D0%B1%D0%B5%D0%B4%D1%81%D1%82%D0%B2%D0%B5%D0%BD%D0%BE%D1%82%D0%BE-%D0%BF%D0%BE%D0%BB%D0%BE%D0%B6%D0%B5%D0%BD%D0%B8%D0%B5-%D0%B7%D0%B0%D1%80%D0%B0%D0%B4%D0%B8-%D0%B1%D0%BE%D0%BA%D0%BB%D1%83%D0%BA%D0%B0/", "text": "\n                    С още 7 дни да бъде удължен срокът на бедственото положение, обявено на 29 декември м.г. заради кризата с отпадъците, поиска община Пазарджик с писмо до областния управител на Пазарджишка област Стефан Мирев. Това съобщи зам.-кметът на общината Петър Петров. Допълнителната отсрочка е необходима, за да се даде технологично време на избраната с конкурс фирма-оператор да  подготви документацията си за сключване на договор. Бедственото положение се наложи, тъй като фирмата, която не спечели обществената поръчка, обжалва пред Комисията за защита на конкуренцията и по тази причина местната община не може да сключи договор с избраната фирма за оператор на новото регионално депо за отпадъци. Близо 100 камиона с отпадъци са разтоварени досега в новото съоръжение от началото на новата година и това са отпадъците от общините Пазарджик, Пещера и Брацигово. Останалите 6, които трябва да карат боклуците в депото-Септември, Лесичово, Батак, Белово, Велинград и Ракитово, още не са използвали Клетка 1 в новото депо. Последните две общини –Велинград и Ракитово работят по обща програма за депониране на отпадъците. От местната Регионална инспекция за опазване на околната среда и водите в Пазарджик информираха, че от началото на следващата седмица стартират масирани проверки по всичките общини, защото било възможно някои от тях да карат само част от отпадъците си в новото депо, а останалите да продължават да изхвърлят в общинските си сметища, за да икономисат от транспортни разходи.\n                    ", "date": "2018.01.05", "title": "Община Пазарджик иска удължаване на бедственото положение заради боклука"}
{"url": "http://www.monitor.bg/a/view/8881-%D0%9A%D0%BE%D0%BF%D0%B8%D0%B5-%D0%BD%D0%B0-%D0%A1%D0%B0%D0%BC%D0%B0%D1%80%D1%81%D0%BA%D0%BE%D1%82%D0%BE-%D0%B7%D0%BD%D0%B0%D0%BC%D0%B5-%D0%B3%D0%BE%D1%81%D1%82%D1%83%D0%B2%D0%B0-%D0%B2-%D0%BC%D1%83%D0%B7%D0%B5%D1%8F-%D0%B2-%D0%9F%D0%B0%D0%B7%D0%B0%D1%80%D0%B4%D0%B6%D0%B8%D0%BA/", "text": "\n                    Копия на легендарното Самарско знаме и на Четвърта Опълченска дружина, известно като Горнооряховското знаме, бойните знамена българското опълчение, ще бъдат показани за първи път в изложбата“ За свободата на Отечеството“, която се открива в Регионалния исторически музей в Пазарджик. Това съобщи директорът на културната институция Борис Хаджийски. Българските светини са предоставени от Национален военноисторически музей и ще бъдат експонирани в изложбата само в периода от 10 до 24 януари 2018 г. Тя поставя началото на музейните изяви, посветени на 140 - годишнината от освобождението на Пазарджик от османска власт. Акцент в изложбата са оригинални фотографии, лични документи, въоръжение, възпоменателни отличия на участниците в Българското опълчение от Пазарджишкия регион, сражавали се за освобождението на България, оригинални документи на първите строители на освободения град. От богатите фондове на музея са изложени рядко срещани цветни литографии и печатни репродукции, издадени в Москва по време на войната, които илюстрират момент от пребиваването на император Александър ІІ отвъд р. Дунав, документират образите на владетелите на европейските държави по време на войната, на генералите Гурко и Скобелев, представят върхови моменти от военните действия – защитата на вр. Шипка, боевете при Стара Загора и Плевен, предаването на Осман паша при Плевен, сражението при Одрин.\nВ оригинал са експонирани първите документи - ръкописи на освободения Пазарджик – протоколи от първите избори за градска управа (21–22 януари 1878 г.), молба от жителите на Пазарджик, отправена до княз Николай Николаевич, да им бъде изпратен управител на града (14 януари 1878 г.), празничното слово на първия кмет на Пазарджик – Иван Чунчев, по повод подписването на Санстефанския мирен договор и др. Атмосферата на първите свободни дни в Пазарджик, съхранена в паметта на пазарджичани, е представена с ръкописи на учителя Михаил Кръстев и на Димитър Горчев. Историческият разказ в изложбата се допълва и от специално изработени 12 цветни тематични табла. Изложбата „За свободата на Отечеството” ще бъде отворена за посещение от 10 януари до 20 февруари 2018 г. с работното време на музея.\n                    ", "date": "2018.01.05", "title": "Копие на Самарското знаме гостува в музея в Пазарджик"}
{"url": "http://www.monitor.bg/a/view/34455-%D0%9E%D0%BF%D0%B0%D1%88%D0%BA%D0%B0-%D0%B7%D0%B0-%D1%81%D0%B2%D0%B0%D1%82%D0%B1%D0%B8-%D0%B2-%D0%91%D1%83%D1%80%D0%B3%D0%B0%D1%81/", "text": "30 бъдещи семейства запазиха дата в първия работен ден на 2018 година\n                    \n\n\n\n\n\n\n\n\n\n\n                    ", "date": "2018.01.05", "title": "Опашка за сватби в Бургас"}
{"url": "http://www.monitor.bg/a/view/25789-%D0%A3%D0%B4%D1%8A%D0%BB%D0%B6%D0%B8%D1%85%D0%B0-%D1%81-10-%D0%B4%D0%BD%D0%B8-%D0%B1%D0%B5%D0%B4%D1%81%D1%82%D0%B2%D0%B5%D0%BD%D0%BE%D1%82%D0%BE-%D0%BF%D0%BE%D0%BB%D0%BE%D0%B6%D0%B5%D0%BD%D0%B8%D0%B5-%D0%B2-%D0%9F%D0%B0%D0%B7%D0%B0%D1%80%D0%B4%D0%B6%D0%B8%D0%BA-%D0%B7%D0%B0%D1%80%D0%B0%D0%B4%D0%B8-%D0%B1%D0%BE%D0%BA%D0%BB%D1%83%D0%BA%D0%B0/", "text": "\n                    С 10 дни бе удължено бедственото положение в община Пазарджик заради  кризата с боклука, който от новата година трябва да бъде депониран в новата клетка на депото за неопасни отпадъци. Това обявиха от кметската администрация. Обявяването на бедствено положение, считано до 17 ч. на 15 януари т.г., позволява на община Пазарджик да сключи договор с временен оператор за експлоатация на новото депо за неопасни отпадъци и то да работи нормално за 8-те общини от област Пазарджик. Основание за предприетите действия е възникналата реална опасност вследствие на затваряне на действащото общинско сметище след 31 декември 2017 г. във връзка със заповед от 24 ноември м.г. на директора на РИОСВ – Пазарджик и Директива 1999/31/ЕО на Съвета от 26.04.1999 г. относно депонирането на отпадъци, както и невъзможността в срок да бъде сключен договор по обществена поръчка с предмет „Избор на оператор за експлоатация, мониторинг и поддръжка на Регионално депо за неопасни отпадъци – Пазарджик, клетка І и съпътстващата инфраструктура”. Причината е обжалване на решението за избор на изпълнител пред Комисията за защита на конкуренцията и необходимост да бъде сключен договор за опериране на дейности до приключване на процедурата по обжалване. Бедственото положение се наложи, тъй като фирмата, която не спечели обществената поръчка, обжалва пред Комисията за защита на конкуренцията и по тази причина местната община не може да сключи договор с избраната фирма за оператор на новото регионално депо за отпадъци. Близо 100 камиона с отпадъци са разтоварени досега в новото съоръжение от началото на новата година и това са отпадъците от общините Пазарджик, Пещера и Брацигово. Останалите 6, които трябва да карат боклуците в депото-Септември, Лесичово, Батак, Белово, Велинград и Ракитово, още не са използвали Клетка 1 в новото депо. Последните две общини –Велинград и Ракитово работят по обща програма за депониране на отпадъците. От местната Регионална инспекция за опазване на околната среда и водите в Пазарджик информираха, че от началото на следващата седмица стартират масирани проверки по всичките общини, защото било възможно някои от тях да карат само част от отпадъците си в новото депо, а останалите да продължават да изхвърлят в общинските си сметища, за да икономисат от транспортни разходи.\n\n \n\n \n                    ", "date": "2018.01.05", "title": "Удължиха с 10 дни бедственото положение в Пазарджик заради боклука"}
{"url": "http://www.monitor.bg/a/view/35531-%D0%A1%D1%82%D0%B0%D0%B6%D0%B0%D0%BD%D1%82%D0%B8-%D0%BE%D1%82-%D0%B6%D0%B0%D0%BD%D0%B4%D0%B0%D1%80%D0%BC%D0%B5%D1%80%D0%B8%D1%8F%D1%82%D0%B0-%D1%81%D0%B5-%D0%B7%D0%B0%D0%BA%D0%BB%D0%B5%D1%85%D0%B0-%D0%B2-%D0%9F%D0%B0%D0%B7%D0%B0%D1%80%D0%B4%D0%B6%D0%B8%D0%BA/", "text": "\n                    82-ма стажанти от Дирекция „Жандармерия“ при Главна дирекция „Национална полиция“ тържествено се заклеха да спазват Етичния кодекс на държавните служители в МВР. Това стана на специална церемония днес в Центъра за специализация и професионална подготовка в Пазарджик при Академията на МВР. В полицейския център бяха дошли много роднини и близки на завършващите полицаи.  С полагането на клетвата приключва първоначалната професионална подготовка на стажантите от Дирекция „Жандармерия“. През това време те са придобили знания и умения по правни дисциплини, тактическа, стрелкова, физическа и психологическа подготовка. След кратко въвеждане от опитни и обучени наставници те ще изпълняват реални полицейски правомощия в зоната за отговорност на Зонално жандармерийско управление-София. Водосвет за здраве на всички присъстващи отслужи епископ Яков – втори викарен епископ на Пловдивския митрополит, заедно със свещеници от епархията.  \n\n \n                    ", "date": "2018.01.05", "title": "Стажанти от жандармерията се заклеха в Пазарджик"}
{"url": "http://www.monitor.bg/a/view/65068-%D0%9C%D0%B8%D1%82%D0%BD%D0%B8%D1%87%D0%B0%D1%80-%D0%BE%D1%82-%D0%9A%D0%B0%D0%BB%D0%BE%D1%82%D0%B8%D0%BD%D0%B0-%D1%81%D1%82%D0%B0%D0%B2%D0%B0-%D0%B2%D1%80%D0%B5%D0%BC%D0%B5%D0%BD%D0%B5%D0%BD-%D1%88%D0%B5%D1%84-%D0%BD%D0%B0-%D0%9A%D0%B0%D0%BF%D0%B8%D1%82%D0%B0%D0%BD-%D0%90%D0%BD%D0%B4%D1%80%D0%B5%D0%B5%D0%B2%D0%BE/", "text": "\n                    Радостин Койчев от митнически пункт Калотина поема ръководството на Капитан Андреево, потвърдиха от агенция “Митници”. Койчев поема пункта от 4 януари също временно за срок от 45 дни. Той сменя досегашния временно изпълняващ длъжността Господин Господинов, който остава на пункта с Турция като редови инспектор. От Калотина са командировани и 8 митничари, а 8 от Капитан Андреево ги сменят на сръбската граница. Рокадата в ръководството била необходима след като няколко конкурса за шефове на Капитан Андреево практически се провалиха. От местните кандидати така и не се намериха хора, които да минат през цедката за шеф на пункта и смените.\n\n \n                    ", "date": "2018.01.05", "title": "Митничар от Калотина става временен шеф на Капитан Андреево"}
{"url": "http://www.monitor.bg/a/view/16804-%D0%A2%D0%B0%D1%80%D0%B8%D0%BA%D0%B0%D1%82%D0%B8-%D0%BD%D0%B8-%D0%B8%D1%81%D0%BA%D0%B0%D1%82-6-%D1%81%D1%82%D0%BE%D1%82%D0%B0%D0%BA%D0%B0-%D0%B7%D0%B0-%D0%BC%D0%BE%D0%BD%D0%B5%D1%82%D0%B0%D1%82%D0%B0-%D0%B7%D0%B0-%D0%91%D0%93-%D0%BF%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE/", "text": " Продават и обикновената двулевка на двойна цена\n                    Тарикати ни искат 666 лева за сребърната възпоменателна монета, която БНБ пусна за българското председателство на Съвета на ЕС, установи проверка на „Монитор“. Само ден след като тиражът бе изчерпан от касите на централната ни банка в интернет почнаха да се появяват обяви за главоломни суми.Най-скромната оферта е за 150 лева. Други пък предлагат да ни продадат парата за 440 лева или 500 лева. Има и хитреци, които са успели да се сдобият с повече от една десетолевка и ни офертират с цени за две или три монети. Така например един от продавачите иска 666 лева за една монета.а за три стотинки – 1500 лева. Друг пък е решил да подбие цената и дава две монетки за 950 лева, а трите за 1300 лева.Тиражът от 3000 сребърни възпоменателни монети за българското европредседателство бе изкупен само за два дни, а за да си купят нумизматичното издание пред сградата на Централната банка имаше дълги опашки.Българската народна банка пусна на 2 януари в обращение сребърна възпоменателна монета с нанесено частично позлатяване на тема \"Българско председателство на Съвета на Европейския съюз, 2018 г.\". Монетата е с номинал десет лева. Тя се продаваше на касите на БНБ и \"Дружество за касови услуги\" в София, Бургас, Варна, Плевен, Пловдив за 66 лв. без ДДС.а в сряда останала част от емисията, съобщиха за „Монитор“ от БНБ. Чрез провеждане на обществена поръча от страна на Министерството за българското председателство на Съвета на Европейския съюз 2018 е сключен договор за предаване на 1000 броя от сребърната възпоменателна монета.Пред „Монитор“ председателят на Пловдивското нумизматично дружество „Филипопол“ Петър Неделев коментира, че в момента се е вдигнал много шум с цел да се повиши интересът към монетата. „Тази монета нито е много красива, нито тиражът й е твърде малък,бе категоричен той.Неделев направи паралел с друга монета, която БНБ пусна в обращение в края на ноември 2017 г., а именно „150 години от построяването на моста на Кольо Фичето край Бяла“. Парата отново е сребърна и с номинал от 10 лева, но според нумизмата е много по-красива в сравнение с тази за председателството.По думите му подобен тип монети след няколко години повишават цената си с около 10-20%. „Това в момента е спекула и мисля, че ще отшуми“, заяви експертът.Нумизматът каза още, че опашките от хора, които се извиха пред БНБ, не са оправдани, тъй като 80% от чакащите са чули, че ще има някаква далавера, т.е. ще купят нещо, което може да поскъпне. Според него първоначално ще се продадат няколко монети на двойна и тройна цена, но след товаи „след три месеца това ще се забрави“.Освен сребърната десетолевка в интернет се предлагат и обикновените разменни двулевки, които са на същата тема. Собствениците на новите пари ги предлагат на цени между 4,50 и 5 лева. За две сумата е е 8 лева, а за по-големи количества ще трябва допълнително да се договорим със собственика.Тиражът на тази монета е 500 хиляди и продължава да се продава в касите на БНБ и в Дружество за касови услуги\" в София, Бургас, Варна, Плевен, Пловдив. Ако не си я купим обаче тя може да стигне свободно до нас, ако ни я върнат в магазина. \n                    ", "date": "2018.01.05", "title": "Тарикати ни искат 6 стотака за монетата за БГ председателството"}
{"url": "http://www.monitor.bg/a/view/66212-%D0%9F%D1%80%D0%B0%D0%B7%D0%BD%D0%B8%D1%86%D0%B8%D1%82%D0%B5-%D0%BA%D0%B0%D1%87%D0%B8%D1%85%D0%B0-%D0%B1%D0%BE%D1%80%D1%87%D0%BE%D0%B2%D0%B5%D1%82%D0%B5-%D0%BD%D0%B8-%D1%81-%D0%BF%D0%BE%D0%BB%D0%BE%D0%B2%D0%B8%D0%BD-%D0%B1%D0%BE%D0%BD/", "text": "Върнем ли парите по-рано, не дължим лихви за целия период, припомнят от КЗП\n                    За да изкараме по-нашироко Коледа и Нова година сме задлъжнели средно с около половин бон. Оказва се, че за да напълним трапезата и да купим подаръци на любимите си хора сме теглили бързи кредити между 300 и 500 лева. В по-малките градове пък сумата варира в рамките на 200 - 400 лева, тъй като там доходите на гражданите са по-ниски. Това коментира пред „Монитор“ кредитният консултант Тихомир Тошев.\n\nПо думите му повечето компании отчитат над 30% ръст при новоизтеглените бързи пари през декември спрямо ноември 2017 г. Експертът посъветва, като вземем първата заплата\n\n \n\n\n\n \n\nРазбира се, има и българи, на които заплата не им стига да върнат парите веднага и поради тази причина разсрочват вземането си за 2 – 3 месеца, добави той.\n\nСпоред Тошев през януари вече не се наблюдава голям интерес към взимането на заеми от хора, искащи да закрепят семейния бюджет след голямото харчене. „Не теглим бързи кредити през първия месец от годината, а тенденцията е по-скоро да се погасяват парите, взети на заем през декември, за да изкараме подобаващо Коледа и Нова година. Много голяма\n\n \n\n\n\n \n\nза да погасява стари задължения“, категоричен бе експертът. Той очаква януари да е спокоен месец по отношение на бързото кредитиране, но може да има отделни хора, които отново ще ги ползват, за да запълват дупки.\n\nВ същото време председателят на Комисията за защита на потребителите (КЗП) Димитър Маргаритов обърна внимание, че при предсрочно погасяване на заем кредитодателят няма право да изисква от клиента лихвата за целия период на договора.\n\nШефът на КЗП предупреди, че в случаите, в които потребителят се забави с изплащането, кредиторът има право да обяви заема за предсрочно изискуем и да получи обезщетение за оставащия период на договора в размер основния лихвен процент плюс десет пункта.\n\n \n\n\n\n \n\nПреди теглене на кредит е добре да прегледаме повече от една оферти, тъй като на пазара в момента оперират над 50 регистрирани в БНБ финансови институции за отпускане на заеми на потребители.\n\nМаргаритов обобщи, че през последните две години КЗП е прегледала общите условия на всички небанкови финансови институции, които отпускат кредити на потребители.\n\nОт пресцентъра на комисията поясниха за „Монитор“, че през декември и началото на януари в комисията не са постъпвали жалби на потребители опарени от компании за бързи кредити.\n                    ", "date": "2018.01.05", "title": "Празниците качиха борчовете ни с половин бон"}
{"url": "http://www.monitor.bg/a/view/8693-%D0%9C%D0%92%D0%A0-%D0%BF%D1%83%D1%81%D0%BD%D0%B0-%D0%BD%D0%BE%D0%B2%D0%B0-%D1%81%D0%BD%D0%B8%D0%BC%D0%B0-%D0%BD%D0%B0-%D0%BA%D0%B8%D0%BB%D1%8A%D1%80%D1%8A%D1%82-%D0%BE%D1%82-%D0%9A%D1%8A%D1%89%D0%B0%D1%82%D0%B0-%D0%BD%D0%B0-%D1%83%D0%B6%D0%B0%D1%81%D0%B8%D1%82%D0%B5/", "text": "Кети возела с джипа си убиеца в Нови Искър \n                    \n\n\n                    ", "date": "2018.01.05", "title": "Росен Ангелов е обвинен за шестте убийства (ОБНОВЕНА+СНИМКИ)"}
{"url": "http://www.monitor.bg/a/view/73836-%D0%9E%D1%89%D0%B5-%D0%BF%D0%BE%D0%BC%D0%B0%D0%BB%D0%BA%D0%BE-%D0%B1%D0%B5%D0%B1%D0%B5%D1%82%D0%B0-%D1%89%D0%B5-%D0%B8%D0%BC%D0%B0-%D0%BF%D1%80%D0%B5%D0%B7-2018-%D0%B3%D0%BE%D0%B4%D0%B8%D0%BD%D0%B0/", "text": "В детеродна възраст сега е поколението, родено в най-голямата криза   * Големият проблем за демографията ни е емиграцията на млади хора\n                    \n\n- Като цяло има основание за притеснение за демографската ситуация у нас. Става дума за въпрос от национално значение, но не съм съгласен с тезата, която се лансира в публичното пространство, че 2017 година е била една от най-ниските по отношение на раждаемостта. Тук се пропускат елементи от предисторията на събитията. Не става дума за това, че миналата година се е променила по отношение на репродуктивните нагласи. Обяснението на процесите е, че сега в репродуктивна възраст навлиза поколението, родено по време на най-голямата криза. 1997 година беше най-високият пик на отрицателен естествен прираст, който беше -7 промила. Родените през този период вече са на по 20 години. Така че в близко бъдеще раждаемостта ще бъде ниска. Причината за ситуацията през миналата година е не защото жените раждат по-малко, а просто защото контингентът детеродно население е по-нисък. Много е важно тези понятия да не се бъркат. По този начин процесите не се изясняват докрай и обществото остава с грешна представа. Наистина има отрицателни демографски моменти, но през 2017 година не се е случило нищо фрапантно. Предполагам, че през тази година раждаемостта ще бъде още по-ниска, но това е следствие на причината, която обясних. Също така трябва да се вземе предвид и фактът, че ниската раждаемост е характерна за цяла Европа. По този показател ние се намираме някъде в средата. Например страни като Италия и Германия са дори по-назад от нас в това отношение. Тоест не правим изключение от процесите в развития свят. Те са ниска раждаемост и увеличаване на средната продължителност на живота. От там имаме и застаряване на населението. Големият проблем обаче на страната ни не е нито ниската раждаемост, нито застаряването, а емиграцията на млади хора.\n\n\n\n- Най-малкото поне емиграцията не се засилва. Не можем да кажем все още колко устойчива е реемиграционната вълна. Лично аз също имам изключително добри студенти, които завършиха магистратури навън и започнаха да се връщат у нас. Но това не е масово. Всяко начало е трудно, но поне пък емиграцията не се засилва. Все още не може да се говори за тенденция, но има наченки на реемиграция.\n\n\n\n- Със сигурност демографска криза има, но съм против крайни съждения като демографска катастрофа или колапс. Така или иначе демографията е пряка функция на икономика и политика. В момента дори не може да се направи средносрочна прогноза, защото процесите са изключително динамични. Една промяна в социално-икономическата среда може да доведе до реемиграционна вълна и както говорим за тежка ситуация, тя може да се промени.\n\n\n\n- Говорейки за демографската криза и мерките за преодоляването й, ние продължаваме да разсъждаваме с реториката на една отминала епоха. Тогава ставаше дума и за различни мерки. Според мен в развития свят и при сегашната ценностна система на населението една стимулираща раждаемостта политика не може да подобри толкова демографска ситуация. Давам ви за пример Унгария и Русия. В Унгария например се отпускат по 33 000 евро на семейство при раждане на трето дете и това подобри донякъде демографската ситуация, но страната е отново с отрицателен естествен прираст. Това, което трябва да се промени, е на първо място да задържим младите хора у нас. Разбира се, трябва да стимулираме раждаемостта, но най-важното е да задържим младите хора. Необходими са две неща - образованието да бъде адекватно на съвременния свят и на пазара на труда, а второ, доходи, които да осигурят стабилност на тези хора. С ниското заплащане на труда няма как да ги задържим. Това са решителни стъпки за промяна в демографската ситуация.\n\n\n\n- Всеки човек се стреми към по-добри условия на живот. Но сред другите причини са цялостната социална среда и обстановка в страната. Тук влиза състоянието на здравеопазването, достъпът до детски градини. Това са неща, които остават малко встрани от основния акцент, но са много важни за един млад човек, за да създаде семейство. Иначе моето наблюдение е, и тук съм категоричен, че младите хора искат да остават в България, а тези, които са навън, искат да се върнат. През последните години се наблюдава едно възродено чувство на патриотизъм. Става дума за любов към българското и традициите. Така че, ако малко поне се подобрят социалната среда и икономиката, ще се постигнат добри резултати.\n\n\n\n- Тези тенденции също са общоевропейски. Възрастта за раждане при жените се повишава и тя е 27-28 години. И това е нормално следствие от висшето образование, което завършват, и кариера, която трябва да изградят. Имам наблюдения обаче, че у нас семейните ценности при младите са запазени, най-вероятно заради консервативността в обществото ни. Това е по-силно изразено, отколкото в Западна Европа.\n\n\n\n- Точно така. Тези ценности на фона на Европа тук са много по-съхранени.\n\n\n\n- Това се променя по-бавно. Над 60% от двойките в ЕС живеят във формата на съжителство. В България също го има като феномен. Както казах, семейните ценности у нас са съхранени повече, но извънбрачното съжителство го има като тенденция в цяла Европа. Няма как да избегнем това, не може да сме извън процесите в развития свят.\n\n\n\n- Като човек, който се занимава с демография, това е най-голямата ми болка. У нас има драстични регионални демографски дисбаланси. Разликите са огромни и това е проблем. За да може една икономика да функционира нормално, трябва да има баланс, а такъв няма. Мога да ви дам пример. Аз съм от Благоевградския регион, който посетих отново за Нова година. Правя сравнение със Северозападна България. Мога да ви кажа, че все едно говорим за различни държави, което е недопустимо.\n\n\n\n- Като отчаяние на хората там. Ясно е, че не може да се случи, но е достатъчно показателно отчаянието на хората.\n\n\n\n- С държавническо мислене и регионална политика. Това е една от основните й цели - да се заличат такива дисбаланси. Трябва да се подобри инвестиционният климат, може би чрез данъчни облекчения или нещо друго. Така че мерките се състоят около подобряване на инфраструктурата, инвестициите, осигуряване на работна ръка. Да не говорим, че това са и териториите с най-плодородните почви. Така че това трябва да стане приоритет.\n\n\n\n- В краткосрочен план очаквам задържане и леко подобряване на демографската ситуация. Но в никакъв случай няма да е толкова решително, че да излезем от кризата. Все пак детеродният контингент намалява. Така че процесите ще се задържат.\n\n\n\n- Това трябва да бъде приоритет на управляващите. Но за да се случи, младите трябва да видят стабилна основа тук, да са сигурни, че социално-икономическата среда се подобрява реално.\n\n \n\n\n\n\n \n\nРоден е на 6 април 1973 г\n\nПрез 1996 г. завършва география в Софийския университет\n\nПреподава в катедра „Социално-икономическа география” в Геолого-географския факултет на Софийския университет от 2002 г. От 2007 г. е доктор по география на населението и селищата\n\nПрез 2012 г. е избран за доцент\n\nОт октомври 2015 г. е заместник-декан на Геолого-географския факултет\n\nТрикратен победител е в състезанието за оратори, презентатори и разказвачи „Майстор на думите“. „За петата ракия, или колко е хубав животът“ е най-четеният български разказ в интернет\n\nПрез декември 2015 г. печели телевизионното предаване „Ръкописът“ по БНТ\n\n \n                    ", "date": "2018.01.05", "title": "Още по-малко бебета ще има през 2018 година"}
{"url": "http://www.monitor.bg/a/view/18317-%D0%A2%D1%80%D1%8A%D0%BC%D0%BF-%D0%B7%D0%B0-%D0%BA%D0%BD%D0%B8%D0%B3%D0%B0%D1%82%D0%B0-%D0%BD%D0%B0-%D0%A3%D0%BB%D1%84-%D0%9F%D1%8A%D0%BB%D0%BD%D0%B0-%D0%B5-%D1%81-%D0%BB%D1%8A%D0%B6%D0%B8/", "text": "\n                    Президентът на САЩ Доналд Тръмп заяви, че новата скандална книга за него, която предстои да излезе днес, е \"пълна с лъжи, погрешни тълкувания и източници, които не съществуват\", предаде Ройтерс.В коментар в Тwitter от късно снощи местно време Тръмп увери, че е забранил достъпа на автора на \"измамната книга\" Майкъл Улф до Белия дом. \"Никога не съм говорил с (Улф) за книгата\", подчерта президентът на САЩ.\"Вижте миналото на това момче и гледайте какво ще се случи с него и с Окаляния Стив\", написа още Тръмп.Скандалната книга за президента на САЩ, разпространени откъси от която предизвикаха спорове, ще бъде публикувана още днес, а не във вторник, както бе предвидено първоначално, съобщиха по-рано нейният автор и издател, цитирани от Франс прес.По-рано ДПА предаде, че адвокатите на Тръмп са заплашили да предприемат незабавно действия за блокиране на нейното публикуване.\"И ето. Вие можете да си купите (книгата и да я четете) утре. Благодаря, г-н президент\", написа в Тwitter авторът Майкъл Улф, цитиран от Франс прес.Вчера адвокати на президента на САЩ призоваха да бъде спряно незабавно разпространението на книгата \"В Белия дом на Тръмп: огън и ярост\". Това стана ден след като публикувани откъси от нея предизвикаха ожесточена полемика.Авторът Майкъл Улф описва първата година от престоя на Тръмп в Белия дом като постоянен хаос и интриги около един президент, осмиван от собствените си сътрудници, отбелязва Франс прес. Уволненият бивш главен стратег на Белия дом Стив Банън е цитиран да определя среща на представители на предизборния щаб на Тръмп с руснаци като предателство.Американското президентство осъди \"смешните лъжи\" на една книга, натруфена с \"таблоидни клюки\".Според правни експерти всички евентуални съдебни искове на Тръмп срещу автора и издателя, както и срещу Стив Банън, почти сигурно са обречени на провал и може да доведат до още позорни разкрития, предаде Ройтерс.Американският печат е пълен с коментари за скандалната книга за Доналд Тръмп и неговото президентство, чието разпространение Белият дом се опитва да забрани още преди появата й в книжарниците.Авторска статия на в. \"Ню Йорк таймс\", който е сред най-отявлените противници на президента, е озаглавена \"Всеки в света на Тръмп знае, че той е идиот\". Коментаторката Мишел Голдбърг, без да приема за чиста монета всичко написано в книгата, започва коментара си от един от най-тревожните, според нея, епизоди, разказани от автора на книгата Майкъл Улф - този за уволнението на директора на ФБР Джеймс Коми от Тръмп още в началото на президентството му.Плашещи били не толкова мотивите за решението му, а това, че Тръмп го взел съвсем сам, без да се консултира или дори да уведоми никого от своите съветници и приближени. Дъщеря му и зетят му - Иванка и Джаред Къшнър, били паникьосани и пощурели от това, което Коми може да разкрие, ако надзърне в семейните финанси. Най-ужасяващото, според разказа на Улф в книгата, било как Тръмп изиграл дори своите съветници, някои от които смятали, че могат да владеят невъздържаността му.\"Уволнението на Коми може да се окаже най-същественият ход, предприет от съвременен американски президент изцяло на своя глава. Ами представете си, че Тръмп възприеме същия подход и заповяда да бъде бомбардирана Северна Корея\", риторично пита авторът на книгата.Както е известно, Тръмп оспорва изнесените в книгата факти и казва, че тя е пълна с лъжи. Макар да възникват въпроси относно методите, използвани от Улф, издателството на книгата твърди, че той разполага с много часове записи на проведените от него интервюта при подготовката й, се посочва в статията на \"Ню Йорк таймс\".Според друг описан епизод, след неотдавнашните политически чистки в Саудитска Арабия Тръмп се похвалил, че той и зет му Къшнър фактически са организирали преврат там: \"Ние поставихме свой човек начело!\"Книгата потвърждава онова, което вече се разбира от мнозина - не само че Тръмп е напълно негоден за президент, но й, че всеки около него знае това. Свързваща нишка в цялата книга \"Огън и ярост\" е начинът, по който роднините, опортюнистите и официалните лица се опитват да манипулират и да управляват президента, и как те често не успяват да направят това.\"Ню Йорк таймс\" цитира Улф, според когото, хората около Тръмп, \"всички - на 100 процента - са се убедили, че той е неспособен да изпълнява тази работа\". Според Улф министърът на финансите Стивън Мнучин и бившият шеф на администрацията на Белия дом Райнс Прийбъс наричали Тръмп \"идиот\". Така го наричал и медийният магнат Рупърт Мърдок, като дори прибавял към тази дума още по-цинично определение. Съветникът по националната сигурност Х.Р. Макмастър смятал, че Тръмп е \"глупак\". А медиите вече съобщиха, че държавният секретар Рекс Тилърсън в частен разговор го е нарекъл \"малоумник\", и той многозначително отказва да отрече това, се казва в коментара на вестника.Въпреки това всички тези хора продължават или да подкрепят или да защитават тази \"нездрава пародия на президентство\". Някои от тях, според Улф, смятат, че по този начин помагат да бъде защитена Америка от вредите, които президентът, на когото служат, може да й нанесе. Това е \"налудничава самозаблуда\", отбелязва всекидневникът.Но според в .\"Ню Йорк таймс\" \"повечето членове както на предизборната кампания, така и на сегашната президентска администрация са просто предатели. Те са готови, поради някаква смес от амбиция, обида, цинизъм и търсене на рационално обяснение, да застрашат живота на всички нас - и на децата ни, отказвайки да кажат на страната това, което знаят за затворения в замъка си глупак, който се пъчи в Туитър с големината на ядрения си бутон\".Книгата на Улф, показва, че Тръмп не може да изпълнява функциите си, неспособен е да обработва информация или да преценява последствия. Да очакваме, че той ще действа в името на интересите на страната е все едно да искаме, образно казано, котка да измие чиниите. А онези, които го подкрепят, нямат такова извинение, заключава \"Ню Йорк таймс\".\n\n\n                    ", "date": "2018.01.05", "title": "Тръмп за книгата на Улф: Пълна е с лъжи (ОБНОВЕНА)"}
{"url": "http://www.monitor.bg/a/view/67202-%D0%A5%D0%BE%D1%80%D0%BE%D1%81%D0%BA%D0%BE%D0%BF-%D0%B7%D0%B0-5-%D1%8F%D0%BD%D1%83%D0%B0%D1%80%D0%B8-%D0%BF%D0%B5%D1%82%D1%8A%D0%BA/", "text": "\n                    \n\nСутринта е напрегната, но нещо важно в живота ви ще се отпуши и получи. Навлизаме в деня на преобразяването. Сега е време да промените начина си на живот и да влезете в коловоза на новите си начинания и амбиции. Ако сте решени на промени и обстановката ще се промени и по някакъв начин ще ви улесни. Ще срещате хора, които в бъдеще ще са част от личната ви програма или замисъл. Може да имате неприятни моменти, които ще са предупреждение за проблема, който може да дойде от тази посока.\n\n\n\n\n\n\n\n\n\n\n\n \n\n\n\nНе бързайте, късметът ви идва към обед. Ще се случват събития помагащи да разберете мотивацията, която движи околните. Маските падат, лъжите лъсват, чуждите тайни се разкриват. Давате си сметка за причината довела до неприятностите и грижите в предните дни. Обърнете гръб на неудобствата от миналото, вземете само оптимистичното и позитивното от всичко случващо се в момента. В утрешния ден ще привлечете нови партньори и възможности. Единствената забрана е да не сключвате брак до неделя.\n\n\n\n\n\n\n\n\n\n\n\n \n\n\n\nВажното свършете в първите часове на работното време. След това навлизате в рисков период до вторник. Отнасяйте се внимателно към чуждите идеи и напъни да ви се въздейства. Очаквайте опити за намеса в личния ви избор. Някой, когото не сте преценили и оценили правилно ще изиграе силните си козове и ще се опита да ви манипулира. Ден на огледалото. За един то е право, за друг изкривено от грешни представи и амбиции. Като капак се очертава и здравословно неудобство. Сега е момента да се откажете от една илюзия.\n\n\n\n\n\n\n\n\n\n\n\n \n\n\n\nДен на преобразяването. Имате възможност да се покажете в истинския си вид или да се скриете зад фасадата на грешни представи и открити лъжи. Това е един от дните, в който ще получите по заслуги, ще ви са даде това, което наистина заслужавате, а не това към което се стремите или пък смятате, че трябва да отстъпите на друг. Вижте се отстрани, откажете се от някои илюзии и преценки, които времето отдавна е изпреварило. Ще се наложи да изчакате някого или да ускорите ход за да настигнете друг.\n\n\n\n\n\n\n\n\n\n\n\n \n\n\n\nДнес някой постъпва като щрауса, крие главата си в пясъка на илюзиите и представите от миналото с надеждата, че ще запази статуквото. Всичко се е променило. Нужен е нов подход в ситуацията, в която се намирате. Ще се наложи да коригирате подхода, да потърсите и съвет или консултация с юридическо лице по въпросите, които не може да решите сами. Денят изисква максимална обективност в мисли, преценки и намерения, ако искате да запазите и разширите позициите си. Не разчитайте и не лежете на стари лаври.\n\n\n\n\n\n\n\n\n\n\n\n \n\n\n\nЛуната навлиза във вашия знак и до вечерта застава в опозиция на Нептун. Не се препоръчва да се действа екипно. Избавете се от странични влияния и въздействия и си вървете по пътя. Денят е свързан с подражанието, с пасивното следване на чужди съвети и предписания. Избягвайте такова поведение и ще запазите личната си независимост. Околната действителност е отражение на ставащото в нас. Ако навън вали и вие ще си поплачете, но все някъде слънцето ще пробие. Ще получите каквото наистина сте заслужили.\n\n\n\n\n\n\n\n\n\n\n\n \n\n\n\nДен на големия маскарад. Всеки е с маска, но в критичен момент ще намерите начин да разберете кой какво иска и към какво се стреми. Не се предоверявайте в професионален план. Не следвайте съветите на преките ви конкуренти, дори и да се част от техния личен опит. Този ден ще оформи лагерите, ще свали маските, ще ви направи много по-критични и отговорни към действията си. Каквото надробите това ще сърбате в утрешния ден, когато от няколко страни ще се опитват да ви въздействат, привличат и използват.\n\n\n\n\n\n\n\n\n\n\n\n \n\n\n\nСъветът на деня е да правите това, което усещате за правилно и меродавно, а не това, което някой ви съветва. В момента вие сте този, който трябва да дава съвети. Преценявате много добре всяка ситуация, виждате чуждите грешки и предимства и правите корекции на поведението и замислите си в движение. До вечерта ще привлечете важни съюзници и сътрудници. Стремете се към максимална активност. Не взимайте решения под въздействие на емоции и страсти, а отчетете всеки фактор, всяка губеща или печеливша позиция.\n\n\n\n\n\n\n\n\n\n\n\n \n\n\n\nВиждате нещата замъглено, подвластни сте на илюзии и заблуди. Този ден ви поставя пред кривото огледало на нереалните амбиции. И независимо, че виждате грешките си и се смеете над тях не сте в състояние да се коригирате или го правите прекалено бавно. Може да изпуснете нишката, която може да ви изведе от лабиринта на провалените намерения и връзки. Имате два дни за промяна в плана и намеренията. След това ще се окажете в професионален или личен плен на нечии амбиция и чувства. Нужна е трезва преценка.\n\n\n\n\n\n\n\n\n\n\n\n \n\n\n\nНавлизате в силен тридневен период, в който поне една от важните ви задачи и ангажименти ще се уреди. Съветът е да не се поддавате на влияние и въздействие, да си гоните целта и да не поглеждате встрани, независимо кой и в каква посока ви привлича. Има моменти, в които е добре да се дистанцираш от околния шум и да се заемеш здраво със задачите, които не търпят отлагане. Бъдете сигурни, че и конкуренцията ви се подготвя и търси начин да ви елиминира. В момента нищо няма да ви се даде наготово и без труд.\n\n\n\n\n\n\n\n\n\n\n\n \n\n\n\nРодените в последните дни на зодията да не бързат и по възможност да не стават рано. С напредването на деня един по един проблемите ви започват да се решават. Ще разберете кой ви е пречил и ви е „мътил водата”, докато сте се опитвали и на него да помогнете. Този ден сваля маските, показва истинското лице на приятели и неприятели. Остава да си направите изводите, а не да продължавате да се заблуждавате, че нещата ще се оправят сами и човекът, на когото разчитате ще се промени. Време е да разчитате само на себе си.\n\n\n\n\n\n\n\n\n\n\n\n \n\n\n\nЛуната навлиза в знака на опозицията ви Девата. Тенденцията е колектива или групата, в която се иявявате да обедини интересите си срещу вашите. И у дома трудно ще се оправите с изикванията на един и с претенциите на друг. Може да се почувствате изолирани и пренебрегнати. Не бива да действате под натиск. В момента се готви атака срещу личните ви итереси. Не теглете кредит, опитайте да се справите без чужда помощ с възникналите задачи и проблеми. Парирайте опитите за въздействие, бъдете обективни.\n\n\n\n\n\n\n\n\n\n\n\n \n\n\n\nЛичната ви година е осмица. Ще постигнете максималното в ситуацията, в която се намирате. Ако не виждате изход сменете работа и местоживеене. Сега е момента да уредите имотен и наследствен спор. Вървите и към неравностойна любовна връзка, която през 2019 г. може и да ви разведе.\n\nРодените днес трудно ще показват истинското си лице, истинските си намерения, желания и страсти. Най-много ще обичат себе си. Ще са вещи в театралната игра, която ще пренасят и в живота. Винаги ще имат някаква тайна от вас. Малко ще говорят и ще действат задкулисно. Винаги ще си правят тънки сметки.\n\nЗаченатите днес ще имат слабо здраве, но ще израснат в богата среда, ще бъдат обичани, желани и подкрепяни.\n                    ", "date": "2018.01.05", "title": "Хороскоп за 5 януари – петък"}
{"url": "http://www.monitor.bg/a/view/88386-%D0%A1%D0%B1%D0%BE%D0%B3%D1%83%D0%B2%D0%B0%D0%BC%D0%B5-%D1%81%D0%B5-%D1%81-%D0%98%D0%B3%D1%80%D0%B0-%D0%BD%D0%B0-%D1%82%D1%80%D0%BE%D0%BD%D0%BE%D0%B2%D0%B5-%D0%BF%D1%80%D0%B5%D0%B7-2019/", "text": "\n                    „Игра на тронове“ ще се сбогува с многомилионната си армия от последователи пред малкия екран чак през 2019 г., обяви официално телевизионният канал НВО. Развръзката на интерпретацията на култовата „Песен за огън и лед“ на Джордж Р. Р. Мартин ще се разгърне в бутиков брой епизоди. „Шест серии от осмия финален сезон на „Игра на тронове“ ще се върнат на екран през 2019-а“, посочва съобщението на пресслужбата на НВО. Снимките на финала на фентъзи епоса, прочул се с изречения като „Зимата идва“ и „Нищо не знаеш, Джон Сноу“, стартираха миналия октомври в Северна Ирландия и ще завършат през лятото. На режисьорския стол за края на хитовия сериал сядат Дейвид Бениоф, Дан Уайс, Мигел Сапочник и Дейвид Нътър.Актьорът Кит Харингтън, познат на телеманиаците като Джон Сноу призна, че е плакал след прочита на сценария за последния епизод. Но не заради участта на героя си, а от сантимент към завършека на най-голямото приключение в кариерата си до момента. „ Улавям се, че се просълзявам, като се замисля за края. Това ще е най-странният момент – да кажа „сбогом“ на хората, които ми бяха като семейство през последните осем години.“, сподели пред The One Show на БиБиСи 1 той.   \n\n\n                    ", "date": "2018.01.05", "title": "Сбогуваме се с „Игра на тронове“ през 2019"}
{"url": "http://www.monitor.bg/a/view/45210-%D0%9D%D0%B0%D0%B4-7-%D0%BC%D0%B8%D0%BB%D0%B8%D0%BE%D0%BD%D0%B0-%D0%BB%D0%B5%D0%B2%D0%B0-%D0%B2-%D0%B4%D0%B6%D0%B0%D0%BA%D0%BF%D0%BE%D1%82%D0%B8-%D0%B7%D0%B0-%D1%82%D0%B8%D1%80%D0%B0%D0%B6-2/", "text": "\n                    Обща сума над 7 млн. лева се събира в джакпотите за тираж №2 на БСТ. В \"6 от 49\" последният скок за първия тираж от 2018 г. беше с 64 265,81 лева и с тях парите там станаха 3 319 641,53 лв. До неделя се очаква към тях да се прибавят още към 70 000. В \"5/50 - 1/12 Зодиак\" си стоят непроменящите се 3 млн. лева, след като никой в тираж №1 на уцели 5+1. В \"6 от 42\" последните попълнения бяха за 16 399,05 лв. и с тях този джакпот стана 589 721,32 лева. Към него до тегленето в неделя ще се прибавят още към 20 000. В \"Рожден ден\" пък стоят скромните 12 056,38 лева.\n\nВ първия тираж от новата година най-голямата печалба (преди тегленето на \"Втори шанс\" за \"5 от 35\") дойде от играта \"6 от 42\". Късметлия, играл в София с четворен фиш за 2,40 лв., ще прибере 66 062,90 лева. Той е улучил петица за 1062,90 и после освен пет числа, е познал и допълнителното за \"Пари плюс\" във \"Втори шанс\", което му носи още 65 000. За следващото теглене там ще бъдат заредени нови 5000 лв.\n\nВ \"5 от 35\" паднаха 2 петици по 11 780,90 лв. във II теглене. Едната е улучена заедно с 20 четворки по 58,10 и 60 тройки по 3,00 лв., от което общата печалба е 13 122,90 лева.\n\nВ \"Тото джокер\" има 5 тройки по 4400 лева. Една от тях падна заедно с 9 двойки по 19,90 лв., от което се събраха 44.579,10 лв. Ще ги прибере играч, заложил на 2 комбинации за \"5 от 35\" и 6 позиции (20 комбинации) за \"джокера\" за 5 лв.\n\n \n\nТото печалби\n\nТираж №1\n\n \n\n\"6 от 49\": Числа - (5, 10, 11, 35, 40, 41); 6 - няма, 5 - 13 по 1647,80 лв., 4 - по 57,60 лв., 3 - по 4,00 лв.; ДЖАКПОТ: 3 319 614,53 лв.\n\n \n\n\"6 от 42\": Числа - (3, 6, 7, 12, 29, 41); 6 - няма, 5 - 9 по 1062,90 лв., 4 - по 25,40 лв., 3 - по 2,30 лв.; ДЖАКПОТ: 589 721,32 лв.\n\n \n\n\"5 от 35\": I теглене - (9, 12, 16, 17, 35); 5 - няма, 4 - по 160,40 лв., 3 - по 5,10 лв.; I теглене - (5, 9, 16, 26, 30); 5 - 2 по 11 780,90 лв., 4 - по 58,10 лв., 3 - по 3,00 лв.\n\n \n\n\"5/50 - 1/12 Зодиак\": Числа - (8, 31, 32, 43, 50); Зодия 3 - Близнаци: 5+1 - няма, 5 - няма, 4+1 - няма, 4 - 1 от 500,00 лв., 3+1 - 13 по 100,00 лв., 3 - 70 по 10,00 лв., 2+1 - по 5,00 лв., 1+1 - по 1,50 лв., 2 - по 1,00 лв., 0+1 - по 1,00 лв.; ДЖАКПОТ: 3 000 000,00 лв.\n\n \n\nТото Джокер: Позиции - (2, 7, 9); Цифри - (3, 6, 0); 3 - 5 по 4400,00 лв.2 - 1108 по 19,90 лв.; ДЖАКПОТ: 0,00 лв.\n\n \n\n\"Рожден ден\": Година 27, месец 04, дата 15, ден 2, I група - няма, II - няма, III - няма, IV - няма, V - 1 от 256,90 лв., VI - 15 по 13,70 лв., VII - 7 по 36,70 лв., VIII - 10 по 20,60 лв., IX - 52 по 5,90 лв., X - по 4,40 лв., XI - по 7,20 лв., XII - 2,50 лв., XIII - 2,00 лв., XIV - по 1,20 лв., XV - по 1,30 лв.;\n\nДЖАКПОТ: 12 036,38 лв.\n                    ", "date": "2018.01.05", "title": "Над 7 милиона лева в джакпоти за тираж №2"}
{"url": "http://www.monitor.bg/a/view/65089-%D0%A0%D0%B5%D0%B0%D0%BB-%D0%9C-%D0%B3%D0%B0%D0%B7%D0%B8-30-%D1%81-%D1%80%D0%B5%D0%B7%D0%B5%D1%80%D0%B2%D0%B8%D1%82%D0%B5-%D0%B7%D0%B0-%D0%9A%D1%83%D0%BF%D0%B0%D1%82%D0%B0-%D0%BD%D0%B0-%D0%BA%D1%80%D0%B0%D0%BB%D1%8F/", "text": "„Барселона“ остави развръзката за реванша\n                    „Реал“ (Мадрид) спечели с класическото 3:0 при визитата си на втородивизионния „Нумансия“ в първа среща от 1/8-финалите за Купата на краля. Домакините завършиха мача в намален състав след изгонването на Диаманка в 60-ата минута заради втори жълт и сътветно червен картон.Треньорът на мадридския колос Зинедин Зидан заложи на голяма част от резервите, но въпреки това тимът му нямаше проблем да реши всичко още в първия мач. Първите два гола за „Реал“ бяха от дузпи, като се разписаха Гарет Бейл и Иско. Крайния резултат пък оформи Борха Майорал с попадение в продължението на мача, с което на практика обезсмисли реванша на 10 януари на стадион „Сантяго Бернабеу“.Другият фаворит за трофея „Барселона“ обаче не показа подобна успеваемост и стигна само до 1:1 в гостуването си на „Селта“. Каталунците пристигнаха във Виго без звездите си Лионел Меси, Луис Суарес и Андрес Иниеста, получили почивка от треньора Ернесто Валверде. Гостите успяха да поведат в резултата още в началото на мача след гол на Хосе Арнаис, но „Селта“ изравни в 31-ата чрез Систо. До края на мача „Барселона“ бе по-активният отбор, записвайки множество пропуски пред вратата на съперника. Така лидерът в шампионата ще трябва да реши всичко на „Камп Ноу“, а мачът е на 11 януари от 22 часа.В другите мачове от вечерта „Еспаньол“ изненадващо загуби на свой терен от „Леванте“ с 1:2 , а „Леганес“ победи у дома „Виляреал“ с 1:0. Останалите двубои са тази вечер.\n\n\n                    ", "date": "2018.01.05", "title": "„Реал“ (М) гази 3:0 с резервите за Купата на краля"}
{"url": "http://www.monitor.bg/a/view/53674-%D0%9A%D0%BE%D1%81%D1%82%D0%B0%D0%B4%D0%B8%D0%BD%D0%BE%D0%B2-%D0%9B%D1%8E%D0%B1%D0%BE-%D0%9F%D0%B5%D0%BD%D0%B5%D0%B2-%D0%B5-%D0%BA%D0%BD%D0%B8%D0%B6%D0%B5%D0%BD-%D1%82%D0%B8%D0%B3%D1%8A%D1%80/", "text": "\n                    Членът на Изпълкома на БФС Емил Костадинов не пропусна да нападне бившия си съотборник в националния отбор Любослав Пенев. Както е ясно, Коща е част от екипа на сегашния президент Борислав Михайлов, а Чичовото е най-сериозният му конкурент за поста. Костадинов и Пенев не са в добри отношения от години, което за пореден път си пролича и преди конгреса на БФС. „На 15 януари ще стане ясна бройката на кандидатите за президент на футболния съюз, разкри Екзекутора на Франция пред „Блиц“. Предстои Борислав Михайлов да разкрие множество проекти и цялостната си концепция за развитие на футбола. Колкото до кандидатурата на Любослав Пенев – телевизионните му изяви са доста атрактивни, но много неефективни. Прилича ми на книжен тигър. Предполагам, че някой го е подлъгал да загърби треньорския пост във „Валенсия“. Не вярвам за един ден чиракът да стане майстор. Няма как да се случи такава магия. Само с голи обещания няма шанс да успее“, допълни Костадинов, въпреки че именно Пенев даде онзи пас на „Парк де пренс“, след който падна голът в последната секунда.\n\n\n                    ", "date": "2018.01.05", "title": "Костадинов: Любо Пенев е книжен тигър"}
{"url": "http://www.monitor.bg/a/view/38458-%D0%91%D0%B0%D0%BB%D1%8A%D0%BA%D0%BE%D0%B2-%D0%B7%D0%B0%D0%BF%D0%BE%D1%87%D0%BD%D0%B0-%D1%81-%D1%87%D0%B8%D1%81%D1%82%D0%BA%D0%B0%D1%82%D0%B0-%D0%B2-%D0%95%D1%82%D1%8A%D1%80/", "text": "\n                    Новият мениджър на „Етър“ Красимир Балъков подхвана чистка на стадион \"Ивайло\". След като стана ясно, че няма да се разчита повече на треньорите Иван Вутов и Мирослав Иванов, часове по-късно станаха ясни имената и на двама футболисти, с които \"виолетовите\" се разделят. „Етър“ разтрогна договора си с халфа Йордан Апостолов, като двете страни се разделят по взаимно съгласие. Апостолов призна, че изчаква оферти от чужбина, но ако не се стигне дотам, ще подпише с български отбор.Предстои раздяла и с левия бек Веселин Минев. На бившия капитан на „Левски“ е бил съобщено, че няма да се разчита на него. В близките дни предстои двете страни да се уточнят как ще стане официализирането на раздялата. Преди това от великотърновския клуб по взаимно съгласие си тръгнаха още Кирил Акалски, Сашо Александров, Джихат Кямил и Цветомир Тодоров.\n\n\n                    ", "date": "2018.01.05", "title": "Балъков започна с чистката в „Етър“"}
{"url": "http://www.monitor.bg/a/view/73554-%D0%9B%D0%B5%D0%B2%D1%81%D0%BA%D0%B8-%D0%B7%D0%B0%D0%BF%D0%BE%D1%87%D0%B2%D0%B0-%D1%81%D0%B0%D0%BC%D0%BE-%D1%81-%D0%B5%D0%B4%D0%B8%D0%BD-%D0%BD%D0%BE%D0%B2/", "text": "\n                    „Левски“ ще стартира подготовка само с един нов футболист. Това е Аймен Белаид, който се завърна на „Герена“ и подписа в средата на декември. От клуба правят всичко възможно скоро да осигурят и други попълнения. Това обаче едва ли ще се случи преди заминаването на лагер в Малта на 9 януари. На \"Герена\" чакат завръщането на собственика Спас Русев в България. Бизнесменът ще има последната дума по привличането на играчи, за които ще бъде плащана трансферна сума. Треньорът Делио Роси иска „Левски“ да се подсили с ляв бек, халф, крило и централен нападател. Към момента най-близо до трансфер при „сините“ е испанският нападател Хайме Мата от „Валядолид“. Той е бил наблюдаван на живо от мениджъра и координатор по спортно-техническата дейност Асен Букарев и одобрен от италианския специалист, като се очаква да бъдат изчистени финансовите параметри между двата клуба. Прогнозира се, че Мата ще струва на „Левски“ поне 250 хиляди евро.\n\n\n                    ", "date": "2018.01.05", "title": "„Левски“ започва само с един нов"}
{"url": "http://www.monitor.bg/a/view/82162-%D0%9C%D0%B8%D0%BB%D0%B8%D0%BE%D0%BD-%D1%89%D0%B5-%D0%B3%D0%BB%D0%B5%D0%B4%D0%B0%D1%82-%D0%A4%D1%83%D1%82%D0%B1%D0%BE%D0%BB%D0%B8%D1%81%D1%82-%D0%BD%D0%B0-%D0%B3%D0%BE%D0%B4%D0%B8%D0%BD%D0%B0%D1%82%D0%B0/", "text": "Организаторите раздават 13 награди, Канал 3 взе тв правата\n                    Около 1 милион зрители се очаква да гледат на живо награждаването на „Футболист на годината“ на България за 2017-а. Церемонията е в неделя (7 януари) от 18,30 часа в Централния военен клуб в София.Обявяването на резултатите ще бъде предавано пряко както по телевизията, така и онлайн. Правата за телевизионно излъчване бяха закупени от Канал 3, а по интернет ще може да се наблюдава пряко на Sportal.bg и Novini.bg. За първи път в историята церемонията ще се предава и във Фейсбук, като феновете ще могат да я гледат на официалната страница на националния отбор - Bulgaria national football team, която има 150 хиляди последователи. Студиото започва в 18 часа, а призьорите и гостите ще минат по червен килим.В избора на „Футболист на годината“ участваха 104-ма спортни журналисти от 48 медии, като анкетата се провежда за 57 път. Общо в 13 категории ще бъдат раздадени награди, обявиха организаторите от „Дакс медия“, БФС и Асоциацията на спортните журналисти. Безспорно най-сериозен интерес предизвиква изборът на най-добър футболист и най-добър треньор. При играчите фаворит е капитанът на националния отбор Ивелин Попов. Той вече е потвърдил присъствие на церемонията, като е получил разрешение от клуба си „Спартак“ (Москва). От „Лудогорец“, ЦСКА-София, „Левски“ и останалите клубове също са разрешили на отличниците да присъстват. Единственият под въпрос до последно ще бъде Ивайло Чочев, който има ангажименти с „Палермо“. При треньорите пък фаворит е Станимир Стоилов, като се очаква най-сериозни конкуренти да му бъдат Петър Хубчев и Стамен Белчев.\nЩе бъдат отличени също така най-перспективен млад играч, най-добър чужденец в Първа лига, най-добър вратар, най-добър защитник, най-добър полузащитник, най-добър нападател и №1 в женския футбол за 2017 година. Ще бъдат връчени също така награда „Надежда за бъдещето“, „Лъвско сърце – Трифон Иванов“ (за втора година), специална награда „Футболно възраждане“ и специална награда „Развитие“.\n\n\n                    ", "date": "2018.01.05", "title": "Милион ще гледат „Футболист на годината“"}
{"url": "http://www.monitor.bg/a/view/64844-%D0%93%D1%80%D0%B8%D1%88%D0%BE-%D0%BD%D0%B0-%D0%BF%D0%BE%D0%BB%D1%83%D1%84%D0%B8%D0%BD%D0%B0%D0%BB-%D1%81%D1%80%D0%B5%D1%89%D1%83-%D0%9D%D0%B8%D0%BA-%D0%9A%D0%B8%D1%80%D0%B8%D0%BE%D1%81/", "text": "Два съботни мача в жегата пред първата ни ракета в Бризбейн\n                    Григор Димитров направи поредната си трудна крачка към защитата на титлата си от 2017 г. на тенис турнира в Бризбейн (Авл) с награден фонд $528 910. Той записа 7-а поредна победа за новия сезон и общо 16-а в това състезание в Австралия, като надигра за 2 часа и 25 минути Кайл Едмънд (Вбр) с 6:3, 6:7(3), 6:4. Съперникът му, 22-годишен британец, роден в ЮАР и 50-и в ранглистата на АТР, се оказа костелив орех за амбициите на първата ни ракета.Едмънд поиска медицински таймаут заради проблеми в десния бицепс в 7-ия гейм на втория сет. В третия пък усука глезен и изкрещя от болка. Димитров прескочи мрежата, дотича и го вдигна на крака, след което го придружи до мястото му заедно със съдията на стол. Това беше посрещнато с аплодисменти на зрителите на \"Пат Рафтър Арина\". След таймаута британецът продължи. Гришо стигна до два мачбола при 5:4 и реализира още първия, когато Едмънд изкара топката в аут. В следващия гейм британецът имаше явни проблеми и първата ни ракета успя да сложи край на мача с пробив. Той завърши с 12 аса и 9 двойни грешки, вкара 63% първи сервис и спечели 83% от точките при разиграването си. \"Помощта е над всичко, каза след мача Димитров. - Ужасно е това, което стана. Надявам се той да бъде по-добре. Скокът ми беше добър. Понякога на форхенд не знаех къде ще удря, тежки са ударите му, бях изненадан от сервиса му, беше много солиден. Сменяше посоката и на втория сервис\".В събота в Бризбейн Григор Димитров ще играе в два полуфинала. На сингъл той среща към 6.00 ч. местният фаворит Ник Кириос, който отстрани с 6:3, 6:7(3), 6:4 Александър Дологополов (Укр). Час и половина по-късно е и мачът му за влизане във финала на двойки, в който с Райън Харисън излизат срещу поставените под №1 в схемата Хенри Континен (Фин)/Джон Перес (Авл). Преди това и Харисън играе полуфинал на сингъл - срещу Алекс Де Минар (Авл).На теория има вероятност Димитров и Харисън да се срещнат на финала на сингъл, а и да играят като тандем в мача за титлата при двойките.\"Играх с Ник вече няколко пъти, коментира предстоящия двубой Гришо. - Със сигурност ще бъде забавно. Обичам да играя с него, има страхотни оръжия. Сервисът му ще бъде голямо оръжие, ще трябва отново да се стегна.\"\n\n\n                    ", "date": "2018.01.05", "title": "Гришо на полуфинал срещу Ник Кириос"}
{"url": "http://www.monitor.bg/a/view/60683-%D0%9D%D0%B8%D0%BA%D0%B8-%D0%98%D0%BB%D0%B8%D0%B5%D0%B2-%D0%BD%D0%B0%D0%BF%D1%80%D0%B0%D0%B2%D0%B8-%D0%9D%D0%BE%D0%BA%D0%B0%D1%83%D1%82-%D0%BD%D0%B0-1000/", "text": "Гари Дърден пропусна два полета и прожекцията на филма\n                    Филмът „Нокаут или всичко, което тя написа“ на Ники Илиев се разписа с предпремиера пред 1000 зрители снощи. Лентата, за която 36-годишният актьор черпи вдъхновение от биографията на Майк Тайсън, напълни четири кинозали в столичен мол. На червения килим минаха прочути лица от родния шоубизнес, сред които Владо Пенев, Марта Вачкова, Георги Кадурин, Лорина Камбурова, Любо Ковачев и гласовитите близначки Алекс и Влади. Звездата в продукцията – Гари Дърден, който спечели сърцата на зрителите с участието си в хитовия сериал „От местопрестъплението: Лас Вегас“, не присъства на прожекцията. „Гари си изпусна полета от Сао Пауло и след това този от Виена, затова отсъства.“, обясни Илиев преди светлините в салона да изгаснат. Холивудската знаменитост обаче поля успеха на „Нокаут или всичко, което тя написа“ на афтър партито, в компанията на главните попълнения в каста.Ники Илиев демонстрира как един бивш модел, прочул се със захаросани роли в киното и телевизията, може да произведе силен продукт от мястото на режисьорския стол. Борба в три аспекта - на ринга, за живот и за любов и до болка смешни реплики от типа на „Ти пък защо си мислиш, че Жана не иска да бъде открадната?“, бележат успеха на лентата още от първата прожекция. Сюжетът проследява историята на бившия ММА боец Арън, принуден да преустанови спортната си кариера, заради мозъчна травма. Той намира спасение в струните на китарата си, а изпълненията му са толкова добри, че създават усещането за грешен избор на кариера.Сходни психични проблеми тревожат и героинята на харизматичната Саня Борисова – Жана, която общува свободно само с брат си и с хора от ромски произход. Лудостта обаче запалва искрата между двамата, а екранният й брат Боби, в кожата на когото скача Орлин Павлов, играе ролята на детегледачка и рефер между двамата. Изпълнителят на „С едно крило“ се нагърбва с нелеката задача да овладее езика на глухонемите специално за филма. Симпатиите на зрителите несъмнено си спечели и Александър Кадиев, който се превъплъти в образа на симпатичния ром Рашко и успя да напие до припадък Гари Дърден с уиски менте.Освен в София, „Нокаут или всичко, което тя написа“ ще направи официален дебют още във Варна, Велико Търново, Лондон, Лос Анджелис и Ню Йорк. \n\n\n                    ", "date": "2018.01.05", "title": "Ники Илиев направи „Нокаут“ на 1000"}
{"url": "http://www.monitor.bg/a/view/35393-%D0%92%D0%B5%D0%BD%D0%B5%D1%82%D0%B0-%D0%A0%D0%B0%D0%B9%D0%BA%D0%BE%D0%B2%D0%B0-%D0%B8-%D0%A2%D0%B8%D1%88%D0%BE-%D1%81%D0%B5-%D1%80%D0%B0%D0%B7%D0%B4%D0%B5%D0%BB%D0%B8%D0%BB%D0%B8-%D0%B2-%D0%A1%D1%8A%D1%80%D0%B1%D0%B8%D1%8F/", "text": "\n                    Тв водещата Венета Райкова и съпругът й Тихомир взимат решение да се разведат навръх Нова година. Двамата посрещат 2018-а в компанията на сина си и близки приятели в съседна Сърбия, а по снимките им в социалните мрежи няма и следа от неразбирателство. Новината за краха на брака им съобщи чаровната блондинка в профила си във Фейсбук. „Приятели, след 13 години брак с Тихомир се развеждаме. Споделям го тук, за да няма спекулации по темата. Разделяме се като приятели, няма трети човек нито от моя, нито от негова страна. Интервюта по темата и двамата няма да даваме, много моля да ни оставите на спокойствие в името на спокойствието на детето\", гласят думите й. През годините медиите неведнъж събираха и разделяха актуалното лице на „Папараци“ и Тишо, но това е първият път, в който някой от тях заявява края на отношенията им публично.Искрата между двамата пламва след участието на Тихомир в първия български „Биг Брадър“ през 2005 г. В риалити формата той бе представен като лудовлюбен фен на Венета, което провокира първа среща с нея. Двамата възпитават син – 8-годишния Патрик.\n\n\n                    ", "date": "2018.01.05", "title": "Венета Райкова и Тишо се разделили в Сърбия"}
{"url": "http://www.monitor.bg/a/view/64847-%D0%9D%D0%BE%D0%B2%D0%B8-200-%D0%BC%D0%B5%D1%81%D1%82%D0%B0-%D0%B7%D0%B0-%D0%BA%D0%BE%D0%BD%D1%86%D0%B5%D1%80%D1%82%D0%B0-%D0%BD%D0%B0-%D0%A2%D0%B8%D0%BC%D0%B0%D1%82%D0%B8-%D1%83-%D0%BD%D0%B0%D1%81/", "text": "\n                    Допълнителни 200 места пред сцената за концерта на руската звезда Тимати в зала „Универсиада“ осигуряват организаторите. Причината – голям интерес към събитието. Изпълнителят на хитове като „Ключи от рая“ и „Дорога в аэропорт“ ще отпарви музикален поздрав към родинте меломани на 16 февруари от 20 ч. Новите места са правостоящи, а седящите са почти изчерпани.За дует с класираният под номер 4 в подредбата на сп. Forbes за най-богати знаменитости в страната на матрьошките и водката певец се гласи поп старлетката Гери-Никол. Според слуховете, отличничката на Х Factor се е свързала с Тимати с помощта на Филип Киркоров, който миналата година също записа дуетно парче с RnB изпълнителя.Билети за концерта на цени между 45 и 110 лв. може да намерите в мрежата на Eventim. \n\n\n                    ", "date": "2018.01.05", "title": " Нови 200 места за концерта на Тимати у нас "}
{"url": "http://www.monitor.bg/a/view/37491-smokie-%D1%87%D1%83%D0%BA%D0%B2%D0%B0%D1%82-55-%D1%81-%D0%BA%D0%BE%D0%BD%D1%86%D0%B5%D1%80%D1%82-%D0%B2%D1%8A%D0%B2-%D0%92%D0%B0%D1%80%D0%BD%D0%B0/", "text": "\n                    Рок титаните Smokie ще отпразнуват 55 години на сцена с концерт във Варна. Датата е 8 февруари, а мястото - Дворецът на културата и спорта в морската ни столица. Това ще е прощален концерт на изпълнителите на вечния хит Living Next Door To Alice с българската публика. Организаторите подготвят специална изненада за легендарните музиканти, в която ще се включат всички от публиката. Подробностите засега обаче остават в тайна.Последния си десант у нас групата, обявена от Гинес за феномен в музикалната история, направи миналия месец. Те зарадваха меломаните във Варна и Бургас съответно на 7 и 9 декември, като част от турнето си.Билети за събитието на цена от 30 и 40 лв. може да намерите на Ticketpro.bg. \n\n\n                    ", "date": "2018.01.05", "title": "Smokie чукват 55 с концерт във Варна"}
{"url": "http://www.monitor.bg/a/view/80925-%D0%A0%D1%83%D1%81%D0%BB%D0%B0%D0%BD%D0%B0-%D0%BD%D0%B0%D1%80%D0%B5%D1%87%D0%B5-%D1%83%D0%BA%D1%80%D0%B0%D0%B8%D0%BD%D1%86%D0%B8%D1%82%D0%B5-%D0%BF%D0%BE%D1%82%D0%BE%D0%BC%D1%86%D0%B8-%D0%BD%D0%B0-%D1%88%D1%83%D0%BC%D0%B5%D1%80%D0%B8%D1%82%D0%B5/", "text": "\n                    Украинската певица Руслана нарече сънародниците си потомци на шумерите – народа, населявал теритоирята на Южна Месопотамия (днешен Ирак) до II хилядолетие преди Христа. С това изявление тя изненада зрителите на телевизионния канал „112 Украйна“. „Нашите корени говорят за най-древни култури и цивилизации. Страна, в която е имало скити, сармати, шумери... Бихме могли всеки ден да се съревноваваме по достойнства с Египет“, изцепи се певицата в ефир. През ноември Руслана призова украинците да свалят „шалварите“ и народните бродерии, за да създадат нов имидж на страната и тя да не се идентифицира по света само с фолклорните си шевици. „Липсва ми културна революция“, призна тогава тя.Певицата композитор Руслана Лижичко, известна повече само като Руслана, през 2004 г. спечели песенния конкурс „Евровизия“ в Истанбул. Оттогава колоритната брюнетка от Украйна е международна звезда и се изживява като общественик, който се изказва по всякакви въпроси.\n\n\n                    ", "date": "2018.01.05", "title": "Руслана нарече украинците потомци на шумерите"}
{"url": "http://www.monitor.bg/a/view/35294-%D0%90%D0%BD%D0%B4%D0%B6%D0%B5%D0%BB%D0%B8%D0%BD%D0%B0-%D0%94%D0%B6%D0%BE%D0%BB%D0%B8-%D0%B8-%D0%94%D0%B6%D0%B5%D0%BD%D0%B8%D1%84%D1%8A%D1%80-%D0%90%D0%BD%D0%B8%D1%81%D1%82%D1%8A%D0%BD-%D0%B7%D0%B0%D0%B5%D0%B4%D0%BD%D0%BE-%D0%BD%D0%B0-%D0%97%D0%BB%D0%B0%D1%82%D0%B5%D0%BD-%D0%B3%D0%BB%D0%BE%D0%B1%D1%83%D1%81/", "text": "\n                    Холивудските актриси Анджелина Джоли и Дженифър Анистън са най-новите попълнения в списъка със знаменитости, които ще връчват наградите „Златен глобус“ тази година. Звездата от „Приятели“ и екранната Лара Крофт рядко се появяват заедно на събития, заради враждата си. Скандал между двете пламна през 2005 г., когато Брад Пит започна връзка с Джоли, докато още е съпруг на Анистън. Последната среща на двете красавици беше на церемонията за наградите „Изборът на критиците“ през 2015 г. Те обаче няма да делят една маса при връчването на „Златен глобус“. „Случват се и такива години, в които се „виждаме в чудо“ как да настаним водещи холивудски звезди, преминали през шумно отразена раздяла. Тогава правим всичко възможно те да са отдалечени едни от други. Преди раздялата на Брад Пит и Анджелина Джоли, например, за нас беше стресиращо, ако на събитието присъства и Дженифър Анистън. Тази година се чудим как ще приеме ситуацията Джоли, ако Пит се появи на церемонията“, споделя пред сп. „Вог“ Джени Куни - член на Асоциацията на чуждестранната преса в Холивуд.В ролята на водещ на церемонията за връчването на „Златен глобус“, която ще се проведе на 7 януари в Бевърли хилс, ще влезе комикът Сет Майерс. Сред другите звезди, които ще раздават отличия, са Кит Харингтън, Емилия Кларк, Ема Уотсън, Хю Грант, Рики Мартин, Гал Гадот и други.  \n\n\n                    ", "date": "2018.01.05", "title": "Анджелина Джоли и Дженифър Анистън заедно на „Златен глобус“"}
{"url": "http://www.monitor.bg/a/view/39119-%D0%94%D0%B5%D0%BC%D0%B8-%D0%9C%D1%83%D1%80-%D0%B7%D0%B0%D0%BB%D1%8E%D0%B1%D0%B8-%D0%9D%D0%B8%D0%BA-%D0%94%D0%B6%D0%BE%D0%BD%D0%B0%D1%81/", "text": "\n                    Актрисата Деми Мур започна връзка с певеца Ник Джонас, който е 30 години по-млад от нея. Сватовница на звездната двойка е дъщерята на 55-годишната красавица – Румър Уилис. „Румър знае, че Деми си пада по по-млади момчета и прецени, че щом Ник е свободен и се е срещал с по-възрастни, ще се навие за връзка“, издават пред сп. RadarOnline запознати. Твърди се още, че Мур и Джонас се срещат тайно в апартамент в Лос Анджелис, тъй като още не искат да разкриват публично връзката си. Главната причина е, че звездата от „Неприлично предложение“ още се чувства наранена от раздялата с Аштън Кътчър, който я напусна през 2013 г. заради по-младата им колежка Мила Кунис.Сред по-възрастните звезди, с които Ник е поддържал романтични отношения, са актрисата Кейт Хъдсън и австралийската певица Делта Гудрем.   \n\n\n                    ", "date": "2018.01.05", "title": "Деми Мур залюби Ник Джонас"}
{"url": "http://www.monitor.bg/a/view/86102-%D0%9D%D0%BE%D1%81%D0%B8%D1%82%D0%B5%D0%BB-%D0%BD%D0%B0-%D0%9E%D1%81%D0%BA%D0%B0%D1%80-%D1%81%D0%BD%D0%B8%D0%BC%D0%B0-%D1%84%D0%B8%D0%BB%D0%BC-%D0%B7%D0%B0-%D0%B5%D0%BA%D1%81%D1%86%D0%B5%D0%BD%D1%82%D1%80%D0%B8%D1%87%D0%B5%D0%BD-%D1%80%D1%83%D1%81%D0%BA%D0%B8-%D0%B4%D0%B8%D1%81%D0%B8%D0%B4%D0%B5%D0%BD%D1%82/", "text": "\n                    Полският режисьор Павел Павликовски, носител на награда „Оскар“ за чуждоезичен филм за своята кинотворба „Ида“, ще снима биографична лента за известния руски поет дисидент Едуард Лимонов. Тя ще се базира на наскоро излезлия роман на Емануел Карер за живота на Едуард Вениаминович Савенко, познат на света с псевдонима си Лимонов. Сценарият е вече завършен, а снимките са предвидни за тази година. Съвсем скоро ще започнат кастинги за откриването на най-подходящия руски актьор, който да изиграе дисидента, съобщава „Варайъти“.Филмът ще проследи живота на Едуард Лимонов в различни държави: приобщаването му към нюйоркския ъндърграунд и музиката на Лу Рийд, когато пише пъвия си роман; края на втория му брак и преместването в Париж с актрисата модел, която ще стане негова втрета съпруга; завръщането му в Русия в началото на 90-те и последвалата политическа кариера като опонент на Владимир Путин и съюзник на бившия световен шампион по шахмат Гари Каспаров. Бюджетът на филма е близо 16 милиона евро, копродуценти са италианската компания Wildside и френският продуцент Димитри Расам, потомък на руски емигранти.74-годишният ексцентрик Лимонов е започнал като дребен бандит в Украйна. Бил е идол на съветския ъндърграунд по времето на Брежнев, клошар, после слуга на милиардер в Манхатън, моден писател в Париж и автор на 10 книги. Воювал е на страната на сърбите в конфликта в бивша Югославия, два пъти е лежал в затвор и веднъж в лагер като политически. Основател е на опозиционната партия „Другата Русия“. Женил се е 5 пъти, като с последната си съпруга – актрисата Екатерина Волкова, от която има две деца, се разделя през 2008 г. Изобщо, живот, достоен за филм.\n\n\n                    ", "date": "2018.01.05", "title": "Носител на „Оскар“ снима филм за ексцентричен руски дисидент"}
{"url": "http://www.monitor.bg/a/view/75255-%D0%9D%D0%BE%D0%B2%D0%B0%D1%82%D0%B0-%D0%B3%D0%BE%D0%B4%D0%B8%D0%BD%D0%B0-%D0%B2-%D1%86%D0%B8%D1%84%D1%80%D0%B8/", "text": "Женим се на огледални дати, 2018 вещае обрати и творчески успехи\n                    Свързвате ли късмета си в определени дни с конкретните дати? Време е да започнете, съветват специалисти, а ние добавяме, че освен относително полезно, проследяването на личните ни възходи и падения според цифрите в годината е и изключително забавно.– това разгадават специалисти според сбора на числата, с които изписваме годината. 11 (2+0+1+8) е повелително число, а най-добри следващите 12 месеца ще бъдат, ако ги посрещнем с чувство за уравновесеност. 1 се приема като цифрата на лидерите, а когато универсалното число на годината е съставено от две единици, силата му нараства пропорционално. Смята се още, че когато попаднем в година като тази, ставаме по-свободни да излезем извън собственото си его и да променим всички недостатъци, които ни пречат по пътя към успеха. Последният път, в който светът е попадал под знака на 11, бе през 2009 г., следващата година, в която ще се радваме на същия късмет ще е пък през 2027 г.2018 г., оказва се, еПрелистете календара и ще откриете нещо много любопитно. Жокер – потърсете в кой ден от седмицата се падат „повтарящите“ се дати като 1 януари (01.01), 2 февруари (02.02), 3 март (03.03) и т.н. Нека ви спестим все пак времето – всички те попадат под щампата на неделния ден. Според мнозина именно тези дати носят всеобхватен късмет, като често са сред предпочитаните за кръщенета, сватби и други подобни празненства, за които се смята, че полагат ново начало.В случай, че сте от хората, за които колекционирането на календари е равносилно на събирането на спомени в плакатен формат, то числата повеляват, че същата разкадровка на дните по месеци и седмици ще ви е от полза и през 2029 г. Тогава датите ще са абсолютно копие на настоящите, а неделите отново ще бъдат претрупани от повтарящите се числа. Всъщност, подобни копия на календарите с редки изключения се случват според определена закономерност. Невисокосните такива обичайно се преповтарят по схемата 11-6-5-6. Така, например,Следващата година, в която ще можем безпроблемно да използваме същия календар е 2035, следват 2040 и 2046. Високосните пък се преповтарят на всеки 28 години.Съобразяването на важните събития в живота ни с точно определена дата според нейното значение е широко разпространено явление. Мнозина жени, които следва да родят чрез секцио, дори подбират най-правилната според тях дата за появяването на рожбата им на бял свят.Тази година няма да можем да наблюдаваме строго огледална дата (няма 81 февруари – б.а.). И въпреки че обикновено те подобни дни са предпочитани от бъдещи младоженци за заветната им разходка до олтара, то сега за най-оборотна такава се смята 18 август. Встрани от числата, денят наистина звучи примамливо – горещото време предразполага за романтична церемония на морския бряг. Като прибавим към това сравнителната симетричност и мнението на астролози, че датата носи щастие, то определено запазете реда си в ритуалната зала. 18. 8 е и сред малкотона които е позволено сключването на църковен брак. Освен всичко останало азиатските култури приемат 8 като символ на щастие и просперитет, а наличието му в поканите ви би било хитро намигване към символа за безкрайност – времето, което смятате да прекарате заедно със своята половинка.В случай, че не държите връзката ви да бъде скрепена от Бог, то по същата логика 8 август би била дори по-подходяща дата за вашата сватба. Причината да нямате възможност да се закълнете във вярност в църква се крие във факта, че денят е забранен за сключване на брак, тъй като съвпада с Богородичните пости.Ако обичате веселите математически уравнения и искате датата лесно да се помни, може да изберете и други любопитни дни през 2018 година. За такава е смятана още например 16.2.2018. На пръв поглед - нищо необичайно. Сборът от цифрите на деня и месеца обаче е равен на последните две цифри от годината (16 + 2 = 18). Същото важи и за датите 14.4.2018 (4+14=18), 10.8.2018 и 8.10.2018 (10+8=18), както и 9.9.2018 (9+9=18).Интересно явление, с което се съобразяват много младоженци, е иТова са поредица числа, които се четат по един и същ начин от ляво надясно и от дясно наляво. Терминът произхожда от гръцките думи “палин”, което означава “назад”, “отново” и „дромос“, което значи “път”. Датите - палиндроми през 21-ви век са 38 и по традиция за тях нумеролозите вярват, че носят щастие за двойките, които са ги избрали за най-важния ден от съвместния си живот.Ако следваме сляпо тази логика следващият бум на сватби се очаква да настъпи чак на 2 февруари 2020 г. За палиндроми тази година обаче също могат да се приемат няколко дати като 8.10.2018 – 81018 и 8.11.2018 – 81118 (ако пренебрегнем първата нула и двойката), както и датата 8.12.2018 – 81218, в която изключваме единствено 0-та.Последният палиндром за века впрочем ще се състои на 29.2.2092. Интересното тук е, че това съвпада и с високосен февруари, което прави деня още по-интересен за венчален избор.  \n\n\n                    ", "date": "2018.01.05", "title": "Новата година в цифри"}
{"url": "http://www.monitor.bg/a/view/66724-%D0%9D%D0%B5%D0%B2%D0%B5%D0%BD%D0%B0-%D0%92%D0%B0%D1%81%D0%B8%D0%BB%D0%B5%D0%B2%D0%B0-%D0%B3%D1%83%D1%88%D0%BD%D0%B0-%D0%B4%D1%8A%D1%89%D0%B5%D1%80%D0%B8%D1%87%D0%BA%D0%B0/", "text": "\n                    Тв водещата Невена Василева роди момиченце. Името, което чаровната брюнетка избра за детето, е Ния. Василева е част от Нова тв от 2012 г, ареди това трупа журналистически опит в продължение на повече от 13 години, като минава през всички звена на телевизионната кариера – била е репортер, водещ и редактор в няколко телевизии. Да работи в телевизия е най-голямата й детска мечта.Невена има и 9-годишен син - Виктор. \n\n\n                    ", "date": "2018.01.05", "title": "Невена Василева гушна дъщеричка"}
{"url": "http://www.monitor.bg/a/view/87592-%D0%90%D0%B4%D0%B5%D0%BB%D0%B8%D0%BD%D0%B0-%D0%A0%D0%B0%D0%B4%D0%B5%D0%B2%D0%B0-%D1%81%D0%BC%D0%B5%D0%BD%D1%8F-%D0%91%D0%9D%D0%A2-%D1%81-%D0%9D%D0%BE%D0%B2%D0%B0-%D1%82%D0%B2/", "text": "\n                    Тв водещата Аделина Радева напуска БНТ, за да стане лице на Нова телевизия. Радева ще си партнира с Виктор Николаев в сутрешния блок \"Здравей, България\", на мястото на Анна Цолова. Радева и Николаев вече са били екранни партньори на сутрешния блок на БНТ \"Денят започва\" заедно с Марин Маринов в периода 2008-2010 г.\n\n\n                    ", "date": "2018.01.05", "title": "Аделина Радева сменя БНТ с Нова тв"}
{"url": "http://www.monitor.bg/a/view/80512-%D0%A5%D0%BE%D1%80%D0%BE%D1%81%D0%BA%D0%BE%D0%BF-%D0%B7%D0%B0-6-%D1%8F%D0%BD%D1%83%D0%B0%D1%80%D0%B8-%D1%81%D1%8A%D0%B1%D0%BE%D1%82%D0%B0/", "text": "\n                    Овен 21 март – 20 април\n\n \n\nЙордановден, хвърля се кръстът. Бъдете внимателни във връзките и не отивайте към нови запознанства. Неблагоприятен момент за обвързване и брак. Контролирайте пиенето и не оставайте дълго в компании, които добре са се постарали в тази посока. Не позволявайте да ви въздействат по отношение на личния избор. В този ден има заложена манипулативност в големи дози, който се поддаде, без да мисли, ще страда. Работете сами, със свои средства и на собствен терен. Сънищата от тази сутрин се сбъдват.\n\n \n\nТелец 21 април – 20 май\n\n \n\nСилен и творчески ден за вас, ако намалите контактите и не допускате странични действия и намеси в личните си начинания и проекти. Една споделена идея бързо ще бъде открадната и реализирана. Хубаво е да се поседи край огън. Мислено се откажете от всичко вредно, ненужно и прилепващо в живота ви. Ако в този ден опитате от забранения плод, ако запалите първата цигара или направите крачка към странична връзка, ще посегнете и втори път и много неща в живота ви ще се развият негативно. Останете където сте.\n\n \n\nБлизнаци 21 май – 21 юни\n\n \n\nРодените във втората декада трудно ще избягат от натрапници и манипулатори, които ще се опитват да им въздействат и насочват в изгодна за тях посока и цел. Очаквайте опити за влизане в личната ви територия. Не развявайте като свое знаме чуждите идеи. Ден на плагиатите и на тези, които с лекота позволяват да им се отнеме авторството, позицията и личната цел. Ще се ядосвате, ако се съгласите и примирите с чуждия натиск и изисквания. Увеличете максимално дистанцията с провокаторите в живота си. Не говорете много и не споделяйте.\n\n \n\nРак 22 юни – 21 юли\n\n \n\nВнимавайте с храната, с алкохола и лекарствата. В този ден има опасност от зарибяване, въздействие и раздвоение на съзнанието, особено ако се прекали с доверието и стимулантите. По възможност си останете у дома и увеличете самоконтрола. Дайте си сметка от какво е добре да се откажете, за да запазите важното и истинското в живота си. Утрешният ден ще ви донесе късмет, приятни моменти и възможност да убедите някой да ви съдейства с подкрепа и пари. Днес не се обвързвайте с никого за нищо и на никаква цена.\n\n \n\nЛъв 22 юли – 22 август\n\n \n\nОграничете контактите в мрежата. Днес лесно се попада в капани за наивници и още по-лесно се задлъжнява. Стойте далече от провокативни компании и не се опитвайте на никого нищо да доказвате. Отделете няколко часа за занимания насаме с личното си хоби или с уроците. Всичко, което се опитате да вършите в екип ще зацикли и ще внесе разнобой в групата и в семейството ви. Днес алкохолът е лош съветник. Трудно ще се измъкнете от дадените обещания. Не вземайте важни решения, особено под диктовка.\n\n \n\nДева 23 август – 22 септември\n\n \n\nТози ден ви носи някакво озарение, прозрение или печеливша идея. Ще сбъркате, ако побързате да споделите или да търсите хора, с които да реализирате проекта. Лесно се краде чуждата интелектуална собственост и лесно се влиза в зарибяващи програми. В желанието да се похвалите може да подарите, вместо да продадете творенията си. Неблагоприятен ден за запознанства и сключване на брак. Единият ще използва другия. Изолирайте се от хорския шум. Работете и обмисляйте нещата на свой терен.\n\n \n\nВезни 23 септември – 22 октомври\n\n \n\nТенденцията в този ден е да ни пробутват фалшификати и да се правят опити за зарибяване. Ще си развалите хубавия празник, ако прекалите с алкохола и ако в състояние на афект дадете някакво обещание. В момента всяко обвързване е рисково. Още утре ще се събудите с чувството, че в нещо сте сбъркали, че в друго сте прекалили и трето прибързано сте разкрили. Съветът е днес да не давате обещания, да не си определяте първа среща и да пиете умерено. Радвайте се на компанията на най-близките, другите да почакат.\n\n \n\nСкорпион 23 октомври – 22 ноември\n\n \n\nСлучващото се в този ден работи във ваша полза и интерес. Ще бъдете обект на обгрижване и съдействие от свои и чужди. Ще получавате данни и информации, които ще ви помогнат още утре да направите силен ход. Направете така, че да получавате информация, но те да не излизат от вас. Всичко, което споделите, ще бъде използвано, ако не срещу вас, то в посока изгодна и печеливша за другия. Сега е моментът да се освободите от излишната гордост и от илюзиите към някого. Лош ден за предложения и брак. Отложете за утре.\n\n \n\nСтрелец 23 ноември – 21 декември\n\n \n\nРисков и обсебващ ден, особено за родените във втората декада. Не позволявайте на чужди хора, а и на свои, да влизат в личната ви територия на работа и стремежи, да ви отказват или подтикват към нещо, с което вътрешно не сте съгласни. Не замествайте колега, не участвайте в общи събрания и работа в екип. Всяко предоверяване ще ви вкара в в губеща ситуация. Вероятно е да плащате за чуждите удоволствия. Споделените идеи ще бъдат откраднати или ще се спекулира с тях. Не позволявайте да ви вкарват в изнудваща програма.\n\n \n\nКозирог 22 декември – 20 януари\n\n \n\nВ момента за вас върви пречистваща програма. Не си позволявайте лъжи и съглашателства в този ден. Не влизайте в мрежата и ако можете да си позволите, изключете телефона. Не позволявайте да ви притесняват. Заемете се с работа, която ще ви донесе пари и възможност да бъдете самостоятелни в бъдеще. Уговорките, направени в момента, ще ви вкарат в изгодна за друг програма или бизнес. Не подписвайте нови договори. Ще имате успех при посреднически услуги, ако вие сте свързващото звено между другите двама.\n\n \n\nВодолей 21 януари – 19 февруари\n\n \n\nРодените около 10 февруари да бъдат внимателни с предложенията, които получват и с поверените им информации. Като нищо ще попаднете в капан за наивници, ще позволите да ви вкарат в схема, в която ще давате и ще работите за чужди интереси. не сключвайте нови договори и брак. Не се обвързвайте с никого. Неблагоприятен ден за подписване на нови договори. Еуфорията на празничния ден ще се използва от хитреците, които ще се опитат да уловят наивници в мрежата на предоверяването. Пийте умерено.\n\n \n\nРиби 20 февруари – 20 март\n\n \n\nНе е ден за хазартни игри, не влизайте в казиното. Тече зарибяваща и обсебваща програма. Може да продадете таланти, идеи и чувства за жълти стотинки. Насрочете за следващите два дни важните си срещи, ако искате да спечелите и да не сбъркате в инициативите. Бягайте от тези, които се опитват да ви принудят към действие и сделка изгодни за тях. Слабостите и пороците ви ще ви вкарат в капан, от който трудно ще се измъкнете. Контролирайте пиенето, не злоупотребявайте със стимуланти. Всяка ваша слабост ще се използва.\n\n \n\nЧРД\n\n \n\nЛичната ви година е деветка, която носи тенденция за превключване и преминаване на нова навивка на развитие. Сега е моментът да се дипломирате, да приключите важен цикъл от живота и деловата си активност. Време е за инвентаризация на връзките, за да може през 2019-а да започнете начисто с нов човек до себе си, с нова работа и може би в нов дом.\n\nРодените днес са стари духове, които идват на този свят за важна мисия. В момента се раждат деца призвани да участват във важни световни проекти. Постарайте се тези деца да се близо до хора родени около 10 ноември, които са техните учители, спонсори и благодетели.\n\nРисков ден за зачатие. Заченатите в момента ще притежават магично и магнетично обаяние, на което никой няма да може да устои и откаже. Не се знае как ще използват силите си.\n                    ", "date": "2018.01.05", "title": "Хороскоп за 6 януари, събота"}
{"url": "http://www.monitor.bg/a/view/386-%D0%9F%D1%85%D0%B5%D0%BD%D1%8F%D0%BD-%D0%BF%D1%80%D0%B8%D0%B5-%D0%BF%D1%80%D0%B5%D0%B4%D0%BB%D0%BE%D0%B6%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D0%AE%D0%B6%D0%BD%D0%B0-%D0%9A%D0%BE%D1%80%D0%B5%D1%8F-%D0%B7%D0%B0-%D0%BF%D1%80%D0%B5%D0%B3%D0%BE%D0%B2%D0%BE%D1%80%D0%B8-%D0%BD%D0%B0-%D0%B2%D0%B8%D1%81%D0%BE%D0%BA%D0%BE-%D1%80%D0%B0%D0%B2%D0%BD%D0%B8%D1%89%D0%B5/", "text": "\n                    Северна Корея е приела предложението за преговори на високо равнище с Южна Корея във вторник, предадоха световните агенции, като цитираха южнокорейската информационна агенция Йонхап. Тя се позова на министерството на националното обединение.\n\nНа 2 януари Югът предложи на Севера среща на високо равнище в граничното селище Панминчжон на 9 януари, за да обсъдят участието на севернокорейски спортисти в Зимните олимпийски игри в южнокорейския курорт Пьончан другия месец, както и други въпроси от взаимен интерес за подобряване на двустранните отношения.\n\nДен по-късно Северна Корея възстанови \"горещата линия\" в демилитаризираната зона на полуострова.\n\nСега затворената комунистическа страна е изпратила послание, в което казва, че приема предложението на Юга за преговори във вторник. Подробности не бяха дадени.\n\nДвете Кореи предприеха тези стъпки за подобряване на обтегнатите си отношения след период на повишено напрежение заради амбициите на Севера да развива своята ядрена и ракетна програма.\n                    ", "date": "2018.01.05", "title": "Пхенян прие предложението на Южна Корея за преговори на високо равнище"}
{"url": "http://www.monitor.bg/a/view/48974-%D0%A1%D0%90%D0%A9-%D1%81%D0%BF%D0%B8%D1%80%D0%B0%D1%82-%D0%B4%D0%B0-%D0%BF%D0%BE%D0%BC%D0%B0%D0%B3%D0%B0%D1%82-%D0%BD%D0%B0-%D0%9F%D0%B0%D0%BA%D0%B8%D1%81%D1%82%D0%B0%D0%BD/", "text": "\n                    Съединените щати обявиха, че преустановяват помощта си за Пакистан в областта на сигурността, предадоха световните агенции.\n\nГоворителката на Държавния департамент Хедър Науърт не уточни размера на замразената сума. Науърт обаче посочи, че наказателната мярка идва в добавка към вече спряната американска военна помощ за Пакистан от 255 милиона долара, съобщи Франс прес.\n\nПредставител на американското правителство, пожелал да запази анонимност, каза, цитиран от Ройтерс, че ще бъдат замразени още над 255 милиона долара.\n\nПомощта ще бъде разблокирана, когато пакистанските власти предприемат \"решителни действия\" срещу афганистанските талибани и мрежата Хакани, обяви говорителката на Държавния департамент на САЩ. Тя отбеляза, че тези групировки дестабилизират региона и взимат на прицел американски персонал.\n\nРешението отразява недоволството на Съединените щати от факта, че Пакистан, който на теория е техен съюзник в борбата срещу тероризма, не полага повече усилия в борбата срещу талибаните и мрежата Хакани. Двете групировки отдавна използват убежища в Пакистан, за да извършват атаки в съседен Афганистан, при някои от които бяха убити и американски военнослужещи, отбелязва Ройтерс.\n\nФранс прес припомня, че преди броени дни президентът на САЩ Доналд Тръмп заплаши да спре помощта за Пакистан в областта на сигурността.\n\n\"Съединените щати глупаво дадоха 33 милиарда долара помощ на Пакистан през последните 15 години, а те ни дадоха в замяна само лъжи и двуличие, взимайки нашите ръководители за идиоти. Дават убежище на терористите, които преследваме в Афганистан, и практически не помагат. Стига толкова!\", написа Тръмп в Туитър.\n\nПакистан реагира остро на обвиненията на президента на САЩ.\n                    ", "date": "2018.01.05", "title": "САЩ спират да помагат на Пакистан"}
{"url": "http://www.monitor.bg/a/view/41319-%D0%A4%D0%91%D0%A0-%D0%BF%D0%B0%D0%BA-%D1%80%D0%B0%D0%B7%D1%81%D0%BB%D0%B5%D0%B4%D0%B2%D0%B0-%D0%A5%D0%B8%D0%BB%D0%B0%D1%80%D0%B8-%D0%9A%D0%BB%D0%B8%D0%BD%D1%82%D1%8A%D0%BD-%D0%B8-%D1%84%D0%BE%D0%BD%D0%B4%D0%B0%D1%86%D0%B8%D1%8F-%D0%B9/", "text": "\n                    ФБР започна ново разследване на бившата кандидатка за президент на САЩ Хилари Клинтън заради дейността на благотворителната йфондация, съобщава Hill. Според изданието ФБР проверява дали Фондация \"Клинтън\" е нарушавала законите в периода, в който Клинтън заема длъжността държавен секретар на САЩ. Следователите трябва да установят дали „донорите“ на благотворителната фондация са получавали държавна помощ след като са направили даренията си, както и да разберат дали организацията е работила в съответствие с данъчното законодателство. Засега няма коментари от представители на Клинтън или фондацията. И по-рано служители на ФБР са разследвали дейността на фондацията в опит да установят дали благотворителната дейност е по схемата „пари срещу услуги“ и дали Клинтън има отношение към това докато е била на поста дипломат номер едно на САЩ. Като държавен секретар Клинтън заобиколи установени процедури и използва личен сървър за част от служебната си кореспонденция. Заради това бе разследвана за възможно изтичане на секретна информация. След това обаче ФБР не откри престъпление в действията й въпреки че бяха установени около 100 писма със секретна информация, а около 30 хиляди електронни писма са били изтрити в нарушение на процедурата. Новините за спирането, възобновяването и повторното спиране на разследването доведоха до значително въздействие върху популярността на кандидатката на демократите за президентските избори през 2016 година. На тях победи Доналд Тръмп.\n                    ", "date": "2018.01.05", "title": "ФБР пак разследва Хилари Клинтън и фондация й"}
{"url": "http://www.monitor.bg/a/view/87936-%D0%A1%D0%B8-%D0%A6%D0%B7%D0%B8%D0%BD%D0%BF%D0%B8%D0%BD-%D0%B7%D0%BE%D0%B2%D0%B5-%D0%B0%D1%80%D0%BC%D0%B8%D1%8F%D1%82%D0%B0-%D1%81%D0%B8-%D0%B4%D0%B0-%D1%81%D0%B5-%D0%B3%D0%BE%D1%82%D0%B2%D0%B8-%D0%B7%D0%B0-%D0%B2%D0%BE%D0%B9%D0%BD%D0%B0/", "text": "\n                    Китайският президент Си Цзинпин призова военните да бъдат готови за война и да не се страхуват от смъртта при защита на държавата. Призивът на държавния глава към най-голямата бойна сила в света, части от който бяха разкрити едва късно в четвъртък, дойде по време на онова, което държавните медии характеризираха като рядко обръщение на китайския лидер до всички военни в страната. Си Цзинпин стана най-могъщият лидер на Китай през последните десетилетия по време на конгреса на Комунистическата партия през октомври, а реториката от тази седмица и изображения на струпани на едно място войници и танкове изглеждат създадени, за да подкрепят новия му образ на силен лидер. Китайският военен персонал „не трябва да се страхува от трудности или смърт“, каза президентът пред хиляди военни по време на посещение за инспекция в сряда в армейско командване в северната провинция Хъбей, предаде агенция Синхуа. Президентът призова също така военните, едно временно изостанала военна сила, чиято бърза модернизация през последните години породи тревога в Азия и Вашингтон, да продължат да се развиват. Той призова армията да засили научните изследвания в областта на високотехнологичните военни средства и да се ангажира с „истинско бойно обучение“, съобщи Синхуа. „Създайте елитна и мощна сила, която винаги е готова за битката, способна да се бори и със сигурност да спечели, за да изпълни задачите, дадени от партията и хората в новата ера“, цитиран е държавният глава. Като началник на Централната военна комисия на Комунистическата партия, Си Цзинпин е главнокомандващ въоръжените сили на Китай, чийто личен състав наброява повече от две милиона. Синхуа определи обръщението на президента към войската „като първия път, когато комисията провежда мобилизационна среща за всички въоръжени сили“. Според други медии хиляди войници в други поделения из страната са се събрали, за да чуят речта. След встъпването си в длъжност през 2012 г. Си Цзинпин работи за увеличаване военната мощ на Китай, включително призивите му през октомври за създаване на китайска армия „от световна класа“ до 2050 г.\n                    ", "date": "2018.01.05", "title": "Си Цзинпин зове армията си да се готви за война"}
{"url": "http://www.monitor.bg/a/view/15052-%D0%9C%D0%BE%D0%BD%D0%B0%D1%85-%D1%82%D0%B5%D0%B3%D0%BB%D0%B8-%D0%BA%D0%B0%D0%BC%D0%B8%D0%BE%D0%BD%D0%B5%D1%82%D0%BA%D0%B0-%D1%81-%D0%B4%D0%BE%D1%81%D1%82%D0%BE%D0%B9%D0%BD%D1%81%D1%82%D0%B2%D0%BE%D1%82%D0%BE-%D1%81%D0%B8/", "text": "\n                    Индуистки монах използва пениса си, за да премести камионетка на годишния фестивал Маг Мала в провинция Алахабад, в северната част на Индия, пише в. \"Метро\".По този начин духовникът държал да демонстрира покаже духовната и физическата си сила. Фестивалът се провежда на място, където се сливат три свещени за индуистите реки - Ганг, Ямуна и Сарасвати.Странстващите монаси в Индия са познати като садху. Те се отказват от всякакви земни притежания, много често и от дрехите си. За тях са забранени удоволствията и те преследват единствено духовното си израстване. Садху често показват изумителни неща, като теглене на возила с пенис, за да разкъсат цикъла на прераждането, един от главните постулати на индуизма.Преди време садху на панаир в Пушкар успя да вдигне 35-килограмов каменен блок с половия си орган. Участниците във феста Маг Мала всички заедно се отдават на ритуално къпане, за да измият греховете си. Има около 5 милиона садху в Индия, принадлежащи към различни секти. Те се отказват от предишния си живот и дават обет за бедност и целомъдрие.\n\n\n                    ", "date": "2018.01.05", "title": "Монах тегли камионетка с достойнството си (СНИМКА)"}
{"url": "http://www.monitor.bg/a/view/12666-%D0%AF%D0%BF%D0%BE%D0%BD%D0%B8%D1%8F-%D0%B8%D0%B7%D0%BE%D1%81%D1%82%D0%B0%D0%B2%D1%8F-%D0%BA%D0%BB%D0%B5%D0%BA%D0%B0%D0%BB%D0%B0%D1%82%D0%B0-%D0%B4%D0%BE-2020-%D0%B3/", "text": "\n                    Япония, позната със своите хай-тек тоалетни, окончателно ще се раздели с клекалата, които ще бъдат заменени до провеждането на олимпийските игри в Токио през 2020 година, предаде АФП.\n\nЧетиридесет процента от около 4000 туристически обекта са оборудвани със старомодните клекала. Те биха представили Страната на изгряващото слънце пред многобройните й гости в лоша светлина. Властите предлагат да поемат една трета от разходите по монтажа на по-модерни тоалетни чинии със струя и отоплителна система.\n\nСпоред последни проучвания 80 на сто от западните туристи, посещаващи Япония, предпочитат тоалетните чинии пред клекалата.\n                    ", "date": "2018.01.05", "title": "Япония изоставя клекалата до 2020 г."}
{"url": "http://www.monitor.bg/a/view/30371-%D0%91%D0%B5%D1%80%D0%BB%D0%B8%D0%BD%D1%81%D0%BA%D0%B8%D1%82%D0%B5-%D0%BF%D0%BE%D0%BB%D0%B8%D1%86%D0%B0%D0%B8-%D0%BF%D0%BE%D0%BA%D0%B0%D0%B7%D0%B2%D0%B0%D1%82-%D1%82%D0%B0%D1%82%D1%83%D0%B8%D1%80%D0%BE%D0%B2%D0%BA%D0%B8%D1%82%D0%B5-%D1%81%D0%B8/", "text": "\n                    Берлинските полицейски служители ще могат да излагат на показ татуировките си в бъдеще, съобщи ДПА. \"Татуировките са разрешени\", постановяват новите работни правила, след като промяната беше направена от градската комисия по сигурността.\n\nПреди полицаите в Берлин бяха инструктирани да покриват татуировките си, а кандидатите за работа в полицията с татус на видимо място, трябваше да го премахнат за собствена сметка, преди да приключи обучението им. Изключения се правеха само за малки и незабележими трайни рисунки по тялото. Онези с екстремистки, унизителни и сексистки изображения или подбуждащите насилие остават забранени.\n                    ", "date": "2018.01.05", "title": "Берлинските полицаи показват татуировките си"}
{"url": "http://www.monitor.bg/a/view/979-%D0%93%D1%80%D1%83%D0%B7%D0%B8%D1%8F-%D0%BE%D1%81%D1%8A%D0%B4%D0%B8-%D0%A1%D0%B0%D0%B0%D0%BA%D0%B0%D1%88%D0%B2%D0%B8%D0%BB%D0%B8-%D0%BD%D0%B0-3-%D0%B3%D0%BE%D0%B4%D0%B8%D0%BD%D0%B8-%D0%B7%D0%B0%D1%82%D0%B2%D0%BE%D1%80/", "text": "\n                    Съд в грузинската столица Тбилиси осъди задочно бившия президент Михаил Саакашвили на три години затвор за \"злоупотреба със служебно положение\", предаде АП.\n\nТой бе признат за виновен, че през 2008 г. е помилвал 4-ма офицери от полицията, осъдени за убийството на банкера Сандро Гиргвлиани, като е пренебрегнал държавната комисия по помилванията. Според разследването по \"делото Гиргвлиани\", Саакашвили, тогавашният вътрешен министър Вано Мерабишвили и още редица други длъжностни лица \"са прикрили престъпление, извършили са фалшификация на резултатите от следствието, прикрили са участието в престъплението на високопоставени лица и са им помогнали да избегнат отговорност\". Саакашвили напусна Грузия през 2013 г. няколко дни преди да изтече срокът на пълномощията му, после живя в САЩ и в Украйна. През май 2015 г. той получи украинско гражданство, а през декември същата година грузинското гражданство му бе отнето. Украинският президент Петро Порошенко го назначи за губернатор на Одеса, но след остри обвинения срещу държавния глава в корупция Саакашвили бе уволнен миналата година и по-късно бе лишен от украинско гражданство, докато бе в чужбина. Той обаче се върна в Украйна през септември 2017 г. и поведе големи протестни акции срещу правителството.\n                    ", "date": "2018.01.05", "title": "Грузия осъди Саакашвили на 3 години затвор"}
{"url": "http://www.monitor.bg/a/view/71492-%D0%A1%D0%B5%D0%B4%D0%BC%D0%B8%D1%87%D0%B5%D0%BD-%D0%BC%D0%BE%D0%BD%D0%B8t%D0%BE%D1%80%D0%B8%D0%BD%D0%B3-1-5-%D1%8F%D0%BD%D1%83%D0%B0%D1%80%D0%B8/", "text": "\n                    Няма по-нетрайно нещо от новогодишните обещания. Те са като късметите в баницата, които се теглят с ясното съзнание, че са само пожелателни и няма никаква гаранция, че ще се сбъднат. Интересно какви късмети се поставят в протестърската баница, но ако се съди по блясъка в очите на част от хората, определяни от някои като професионални протестъри, от други – като натегачи, а от трети – като комплексари и измекяри, вътре трябва да има и забранени субстанции.   Няма никакъв смисъл да се хаби човек в новогодишната нощ да си пожелава разни неща. Диетоложката Катрин Филипс разубеждава ентусиастите. Най-логично и удачно според нея е да планираме промените в живота си за юни. Така ще имаме половин година да се настроим за тях. С други думи - търси се група за 90-дневна диета, считано от 1 юни. Годината ще я уточним допълнително... Те така отслабвам за лятото вече трета година. Възпълен мъж е осъден на смърт. Трябва да го качат на електрическия стол, но се оказва, че не се побира там. Връщат го обратно в килията и го подлагат на тежка диета – само хляб и вода. След месец го мерят – десет килограма отгоре. Махат му хляба, оставят само водата. След още месец – нови десет кила отгоре.- Абе, как може така? Ти що не отслабваш?- Нямам мотивация – казва съкрушен смъртникът. Който не е пробвал да знае – чаят за отслабване е гаден на вкус. Но с шоколад – бива. Като отворихме темата за диетите – няма по-подходяща новина от следващата – швейцарският бизнесмен Паскал Лойтхолд изпрати дюнер на височина 38 километра със стратосферен балон. Космическата авантюра била с рекламна цел – свързана е с откриването на новия му ресторант, който е с форма на ракета. В информацията не се съобщава къде точно се е приземил обратно дюнерът, но най-вероятно така се е родил слухът за развалянето на времето. Друго си е от небето да валят дюнери, в краен случай – кюфтета. За съжаление червеният дъжд, който понякога ни полива няма вкус на вино, а на ръжда.   Стотици се чучнаха още в ранни зори на опашка пред БНБ заради възпоменателната монета за председателството на България на Съвета на Европейския съюз. От БНБ се погрижиха за дискомфорта на чакащите като им пуснаха само две каси, за да може тълпата да тропа европредседателско ситно хорце пред портите на банката. За какво беше цялото бутане стана ясно само след два дни. Да не каже някой, че не се е знаело предварително какво ще се случи, когато се пускат 3000 бройки, от които държавата си прибира 1000 и налага ограничения за останалите. Много от колекционерите останаха на сухо, но за сметка на това пък два дни по-късно спекуланти заляха пазара с „единствените си“ двайсетина бройки – на цена между 500 и 600 лева. Спекулант се сдобива с ценната европредседателска монета, след като е чакал за нея още по здрач, а на опашката са били наредени вуйна му, тетка му, свата, брата и още петдесетина роднини, с които уж не се познават. Излиза той тържествуващ, показва монетата на роднините, на които още не им е дошъл реда и в този момент тя се хлъзва между пръстите му и тръгва да пада. Той се навежда толкова бързо, че възпоменателната монета го прасва по тила. Ако се съди по ентусиазма на дузина активисти, които единия ден рипат за това лъвчетата от Разград да отидат за закуска на лъвовете в ЮАР, а на следващия ден се дерат срещу втория лифт в Банско, възпоменателните монети за това движение едва ли ще да са толкова редки. Що ли пък си мислят, че хората са чак такива балами, че не схващат за какво иде реч? Във виртуалния офис на професионалните протестъри има джубокс. Пускаш в него монетки и си чакаш парчето. Плащачите (които и да са те) явно нямат претенции, че уличните музиканти грачат фалшиво и не познават нотите. За чалгата така или иначе това не е толкова от значение. Важното е да си назубрят опорните точки.   Лоша новина за брюнетките – във вечната тема за тях и блондинките се включиха и учени, които отгоре на всичко вадят и аргументи защо мъжете харесват повече златокоските. Оказва се, че всичко било заради по-здравия им вид. Освен това в мъжките очи блондинките изглеждали по-склонни към авантюри. Изследването показва, че представителите на силния пол са по-склонни да помагат на закъсали блондинки, отколкото на брюнетки в нужда. Това пък най-вероятно има връзка с начините, по които едните и другите се отблагодаряват за помощта, но учените си мълчат по въпроса. Две блондинки, които нямат връзка с централния спонсор, който тъкмо сега е на круиз с брюнетка, се срещат на спирката на трамвая.- Здрасти!- Здрасти!- Абе, муцка, ти кой трамвай чакаш?- Ми, единицата, муци. А ти?- Аз съм за двойката.Тъкмо се чудят каква тема още да подхванат, след като са си обсъдили диетите, лифтингите и новите джуки, когато пристига трамвай дванадесетка. Двете започват да пърхат щастливо:- Гле'й, гле'й, тъкмо ще ни вземе едновременно. Което е добро за едните, е добро и за другите. И обратното. По прегръдката на „бойците“ на мустакатия беглец от закона, дето изцица една банка и сега е на диета с плескавици и ущипци, и на фрогаджиите, дето крякат в средата на блатото, може да се отсъди, че и едните и другите са за един и същи трамвай.   Псевдоеколозите прегракнаха да реват срещу новия лифт в Банско. То и стария само на картинка повечето от тях най-вероятно са го виждали. Номерът е да се пускат снимки, когато съоръжението не работи, иначе онагледяването на лъжите им е трудно. За каквото и да реват псевдоеколозите, ясно е, че иде реч за усвояване. И присвояване. Тома Белев е специален случай, така че може да мине за дървесен вид. Сред сексуално затормозените холивудски звезди също тече преброяване. За да не бие толкова на очи колко години след „събитието“ са се присетили да протестират, някои са решили да се облекат в черно за наградите „Златен глобус“. Ако това ще е дрескод, най-добре беше да са в сигнално жълто, но нейсе.    Суматрански тигър разкъса и уби служителка в плантация за палмово олио в Индонезия, съобщи Франс прес. Тази новина на пръв поглед няма нищо общо с воплите за разградските лъвчета. Но само на пръв. Що за животински вид трябва да си, че да настояваш да изпратиш едни пухести играчки при братята им с лъвски сърца, които ще ги гризнат на две хапки, докато преследват двукраките си врагове?! А може би ще им вържат сини панделки, когато ги пуснат в естествена среда, че да ги разпознават „лошите“. Япония, позната със своите хай-тек тоалетни, окончателно ще се раздели с клекалата, които ще бъдат заменени до провеждането на олимпийските игри в Токио през 2020 година, предаде Франс прес. Аргументът за това решение е, че клекалата ще представят Страната на изгряващото слънце пред многобройните й гости в лоша светлина. Ние такива скрупули нямаме. Дълга опашка на граничен пункт. В мъжката тоалетна се чува пъшкане. Хората потропват от крак на крак, нервничат. По някое време се чуват нервни гласове:- Аре бе, какво стана, да не падна у клекалото?- Ми не, изФуснах си зъбите Фътре.След още петнайсетина минути:- Аре бе, не го ли намери това чене?- НамерИх пет, ама не са ми по мярка.\n\n\n                    ", "date": "2018.01.05", "title": "Седмичен мониtоринг  (1 – 5 януари)"}
{"url": "http://www.monitor.bg/a/view/56601-%D0%9F%D0%BE%D0%BB%D0%B8%D1%86%D0%B8%D1%8F%D1%82%D0%B0-%D0%B7%D0%B0%D0%B4%D1%8A%D1%80%D0%B6%D0%B0-%D0%BC%D1%8A%D0%B6%D0%B0-%D0%B7%D0%B0%D0%BF%D0%BB%D0%B0%D1%88%D0%B2%D0%B0%D1%89-%D0%B4%D0%B0-%D1%81%D0%B5-%D0%BD%D0%B0%D1%80%D0%B0%D0%BD%D0%B8-%D1%81-%D0%BD%D0%BE%D0%B6-%D0%B2-%D0%A1%D0%BE%D1%84%D0%B8%D1%8F/", "text": "\n                    Психичноболният мъж, който се беше барикадирал в трафопост в района на столичната улица „Алабин“, е бил задържан от полицията, след като излезе сам от мястото, където престоя близо два часа, и влезе в полицейския автомобил, спрял на метри от него. Преди това той хвърли ножа, с който заплашваше, че ще се самонарани, предаде БНР.\n\nВсе още обаче е затворена за автомобили улица „Алабин“ в отсечката от Съдебната палата до площад „Македония“. Полицията продължава да извършва огледи на мястото.\n                    ", "date": "2018.01.05", "title": "Полицията задържа мъжа, заплашващ  да се нарани с нож в София"}
{"url": "http://www.monitor.bg/a/view/83605-%D0%9A%D0%B0%D1%82%D1%8F-%D0%9B%D0%B5%D1%80%D1%86%D0%B0-%D1%83%D0%B1%D0%B8%D0%BB%D0%B0-%D0%BF%D0%BE%D0%BB%D0%B8%D1%86%D0%B0%D0%B9-%D0%BD%D0%B0-%D0%BF%D1%8A%D1%82%D1%8F-%D1%81-%D1%88%D0%B5%D1%81%D1%82-%D0%BD%D0%B0%D0%BA%D0%B0%D0%B7%D0%B0%D0%BD%D0%B8%D1%8F-%D0%BE%D1%82-%D0%9A%D0%90%D0%A2/", "text": "Когато убила полицай Делян Палазов, отивала с приятелка да пазаруват в „Метро”, слушали силно музика\n                    Шест санкции от КАТ за различни нарушения на пътя имала Катя Лерца от Пловдив в своята 10-годишна шофьорска кариера. Две от тях са фишове, а останалите – наказателни постановления. Въпреки глобите, подсъдимата за смъртта на пътния полицай Делян Палазов, не се поправила и продължила да не зачита законите в страната. Доказателство за това е фактът, че 20 дни след катастрофата била хваната пак да шофира, въпреки че книжката й била отнета. Това заяви в пледоарията си по време на процеса срещу Катя Лерца прокурорът от окръжната прокуратура в Пловдив Стефани Черешарова. Ако Катя Лерца е шофирала със скорост под 77 км/час, е можела да избегне катастрофата, но с 20 км/час отгоре, ударът в пътния полицай бил неизбежен.По искане на подсъдимата делото се разгледа по реда на съкратеното съдебно следствие без разпит на свидетели и вещи лица, което й гарантира намаляване на присъдата с 1/3. Прокурор Черешарова поиска Катя Лерца, подсъдима за причиняване на смърт на пътя по непредпазливост, да е с ефективна присъда и да лежи в сливенския затвор. Адвокатът на частните обвинители по делото – вдовицата на полицая Делка Палазова и неговия възрастен баща Куман, настоя за 4,5г. ефективна присъда след приспадането с 1/3-та.„Признавам фактите в обвинителния акт. Съжалявам за трагичната смърт на полицая. Аз разбирам страданието на близките на загиналия, самата аз имам две деца. Надявам се да мога да отгледам по-малкото си дете”, каза пред съдия Нина Кузманова подсъдимата Катя Лерца. Според нейния адвокат Марин Марковски прегазеният полицай Делян Палазов е нарушил закона, като е излязъл в средната лента и затова той настоя клиентката му да получи условна присъда. Известният адвокат заяви, че Лерца се е опитала да предотврати катастрофата и затова е навлязла в средната лента, а полицаят е съпричинил пътното произшествие. Клиентката му е карала с превишена, а не с много висока скорост, а поведението на полицая било в нарушение на инструкциите на МВР. Според Марковски съпричиняването е смекчаващо вината обстоятелство. „Ако тя влезе в сливенския затвор, ще е все едно, че влиза в джунгла, в която трябва да оцелее. Защото ако преди 89-та година там са лежали счетоводителки и отговорни другарки, сега там има най-вече ромки и тя няма да се превъзпита”, пледира адвокат Марковски.„Мъжът ми беше прекрасен съпруг, баща за пример. Липсва ми много и се надявам жената, която съсипа живота ми да заплати цената”, бе категорична вдовицата Делка Палазова. След смъртта на съпруга си тя трябва да отгледа сама двете им деца – на 6г. и на 13г.Във фаталния ден Катя Лерца не е бързала за никъде, но въпреки това е карала с 99 км/час. Със своя приятелка отивали да пазаруват в „Метро” и в секундите преди тежката катастрофа, били надули силно музиката в колата. Катя Лерца оставила едва 7 метра дистанция до колата пред нейния джип, което се оказало крайно недостатъчно, за да може да спре. Пред нея карала друга жена с джип, който също „летял” с близо 100 км/час. Делян Палазов във фаталния съботен следобед бил на булеварда, за да осъществява мерки по безопасност на движението и да следи за неправилно паркирани коли по време на провеждащия се Всенароден събор в парк „Лаута”. Той видял, че по бул. „Санкт Петербург” в посока запад на изток с висока скорост се движат два джипа и решил да ги спре. Излязъл в средна лента и вдигнал стоп палката. Първата шофьорка натиснала спирачките, но заради малката дистанция, Катя Лерца не успяла да спре и навила волана надясно, навлизайки в средната лента. Там блъснала полицая, чието тяло отхвръкнало и се ударило в спрян по-рано за проверка камион, а оттам паднало на асфалта. Катя Лерца успяла да спре джипа си чак 300 метра след зверската катастрофа. /Очаквайте подробности!/\n\n\n                    ", "date": "2018.01.05", "title": "Катя Лерца с 6 глоби от КАТ "}
{"url": "http://www.monitor.bg/a/view/72956-%D0%A7%D0%B5%D1%82%D0%B8%D1%80%D0%B8-%D0%B1%D0%BE%D0%BD%D0%B0-%D0%B3%D0%BB%D0%BE%D0%B1%D0%B0-%D0%B7%D0%B0-%D0%B1%D0%B0%D0%B1%D0%B0-%D0%BF%D0%BE%D0%B4%D0%BF%D0%B0%D0%BB%D0%B2%D0%B0%D1%87%D0%BA%D0%B0/", "text": "\n                    4200 лв. глоба и една година условно отнесе от съда баба от павликенското село Обединение за извършен умишлен палеж. Между старицата и комшията и съществувала стара вражда, след като през зимата на миналата година тя била спипана да краде тайно от дървата му за огрев. Оттогава оношенията между двамата съседи се влошили и те често се карали.На 10 април 2017 г. бабата решила да си отмъсти като запали къщата на комшията и го сторила. За щастие пристигналите навреме огнеборци успели да загасят пожара и изгорял само част от покрива на постойката. Подпалавачката обаче бързо била разкрита и срещу нея започнало следствие, което приключило с мнение за предаването и на съд. Районният съд във Велико Търново признал старицата за виновна, но заради чистото и криминало и съдебно минало и белите и коси, я пощадил да не влиза ефективно в затвора. Виновницата обаче няма да се отърве от заплащане на причинените на съседа си щети в размер на над 4200 лв. Единственото успокоение за бабата подпалвачка е, че присъдата все още не е окончателна и може да бъде обжалвана пред окръжния съд във Велико Търново.\n\n\n                    ", "date": "2018.01.05", "title": "Четири бона глоба за баба подпалвачка"}
{"url": "http://www.monitor.bg/a/view/66158-%D0%9E%D0%BA%D0%BE%D0%B2%D0%B0%D1%85%D0%B0-%D0%B1%D1%80%D0%B0%D0%BA%D0%BE%D0%BD%D0%B8%D0%B5%D1%80%D0%B8-%D0%BD%D0%B0%D0%BF%D0%B0%D0%B4%D0%BD%D0%B0%D0%BB%D0%B8-%D0%BB%D0%B5%D1%81%D0%BD%D0%B8%D1%87%D0%B5%D0%B8-%D1%81-%D0%BC%D0%B0%D1%87%D0%B5%D1%82%D0%B5/", "text": "\n                    Четирима мургави бракониери са арестувани след като нападнаха бракониери с мачете, съобщиха от областната дирекция на МВР във Враца.\n\nЕкшънът се е разиграл в местността „Липов дол” край романското село Струпец в четвъртък след обяд. Двама служители на Регионална дирекция по горите в Берковица забелязали мъжете, които превозвали дърва за огрев, натоварени в конска каруца. При извършената от тях проверка за произхода на товара, циганите ги заплашили със саморазправа, уточняват от полицията.\nГорските инспектори са произвели контролни изстрели със служебно оръжие във въздуха, за да сплашат ромите, които избягали.\nНо малко по-късно бракониерите им направили засада при стопански двор и хвърлили мачете по движещия се служебен автомобил, което се забило в предното стъкло на возилото. После циганите избягали.\nЗа съдействие горските са извикани служители на полицейското управление в Роман. Те  са задържали за срок до 24 часа четирима нападатели, които са от Роман. Работата по случая продължава. Образувано  е досъдебно  производство. Случаят е докладван в районната прокуратура в Мездра.\n                    ", "date": "2018.01.05", "title": "Оковаха бракониери, нападнали лесничеи с мачете"}
{"url": "http://www.monitor.bg/a/view/30097-%D0%9E%D1%82%D0%BD%D0%B5%D1%85%D0%B0-%D0%B8%D0%BC%D1%83%D1%89%D0%B5%D1%81%D1%82%D0%B2%D0%BE-%D0%B7%D0%B0-%D0%BD%D0%B0%D0%B4-43-%D0%BC%D0%BB%D0%BD-%D0%BB%D0%B2-%D0%BE%D1%82-%D0%B1%D0%B8%D0%B2%D1%88%D0%B8%D1%8F-%D0%B3%D0%BB%D0%B0%D0%B2%D0%B5%D0%BD-%D0%B0%D1%80%D1%85%D0%B8%D1%82%D0%B5%D0%BA%D1%82-%D0%BD%D0%B0-%D0%9A%D0%B0%D0%B2%D0%B0%D1%80%D0%BD%D0%B0/", "text": "\n                    Окръжен съд - Добрич отне в полза на държавата имущество за 4 306 026 лв. от бившия главен архитект на Каварна Юлиян Илиев, бившата му съпруга и двете им дъщери. С решението на съда, постановено в края на миналата година, от семейството се отнемат земеделски земи, поземлени имоти, апартаменти, автомобили, стойността на дружествени дялове от търговски дружества и средства от продажбата им, както и суми по множество банкови сметки. Отнетото от Илиев имущество е на стойност 1 033 551 лв., от съпругата му - на стойност 2 954 684 лв. и от двете им дъщери - на стойност 137 254 и 180 537 лева.\n\nПроизводството в Окръжния съд е образувано в края на 2014 година по иск на Комисията за отнемане на незаконно придобито имущество /КОНПИ/, внесен въз основа на извършена проверка за установяване на значително несъответствие в имуществото на Юлиян Илиев. Проверката е започнала, след като Илиев бил привлечен като обвиняем за престъпление по служба. Срещу него тогава е било повдигнато обвинение за това, че в периода 24 април 2007г. до 28 ноември 2008г. в качеството си на длъжностно лице - главен архитект при Община Каварна, в условията на продължавано престъпление, е използвал служебното си положение, за да набави за съпругата си противозаконна облага, като от деянията са настъпили значителни вредни последици за Община Каварна.\n\nПроверката на КОНПИ е обхванала периода от 24 юни 2003г. до 24 юни 2013 година. Комисията е проверявала и имуществото на бившата му съпруга, тъй като е доказано, че независимо от формалния си развод, двамата са продължили да живеят заедно и да имат общо домакинство. Ответници по същия иск са и двете им дъщери, на които са били прехвърлени незаконно придобити имуществени права.\n\nЗа да установи основателността на претенциите към семейството, Окръжният съд разгледа доходите и разходите на всеки от ответниците.\n\nВ хода на делото са назначени съдебни технически, автотехническа, оценъчни и икономическа експертизи. Въз основа на заключенията на вещите лица е установено, че за проверявания период е налице значително несъответствие между доходите на семейството и придобитото от тях имущество.\n\nСъдът прие, че в хода на съдебното производство четиримата не са доказали законен произход на средствата за придобиване на процесното имущество, предявените от КОНПИ искови претенции са изцяло доказани - и по основание, и по размер, поради което ги уважи изцяло.\n\nПървоначално претендираната от КОНПИ сума беше в размер на 4 690 825 лева. Впоследствие Комисията се отказа от предявен иск за отнемане на двуетажна жилищна сграда в Каварна, тъй като тя е била придобита преди началото на проверявания период. Направени бяха и корекции в исканите суми от продажби на един поземлен имот в Каварна, две ниви и лек автомобил. В резултат на това общата цена на първоначалния иск беше намалена - от 4 690 825 лв. на 4 306 026 лева.\n\nРешението на Окръжен съд - Добрич подлежи на обжалване пред Апелативен съд - Варна.\n                    ", "date": "2018.01.05", "title": "Отнеха имущество за над 4.3 млн. лв. от бившия главен архитект на Каварна "}
{"url": "http://www.monitor.bg/a/view/83795-%D0%9A%D0%B0%D1%82%D1%8F-%D0%9B%D0%B5%D1%80%D1%86%D0%B0-%D0%BE%D1%82%D0%B8%D0%B2%D0%B0-%D0%B2-%D0%B7%D0%B0%D1%82%D0%B2%D0%BE%D1%80%D0%B0-%D0%B7%D0%B0-2-%D0%B3-%D0%B8-4%D0%BC/", "text": "\n                    Катя Лерца, която уби на място по непредпазливост пътния полицай Делян Палазов на 13 май м.г., отива в затвора за 2 години и 4 месеца. Това е редуцираното й с 1/3-та наказание, тъй като подсъдимата призна фактите в обвинителния акт и поиска съкратено съдебно следствие. Лерца остава без книжка за 4г. и трябва да плати разноските по делото, се произнесе съдия Нина Кузманова. Нейното решение може да бъде обжалвано или протестирано в 15-дневен срок. Във фаталния ден Катя Лерца карала с 99 км/час, оставяйки дистанция до колата пред нейния джип от едва 7 метра. Това се оказало крайно недостатъчно, за да може да спре, когато автомобилът отпред намалил скоростта.  Полицаят Делян Палазов с негов колега били на мястото, за да осъществяват контрол по безопасността на движението заради провеждащия се в парк \"Лаута\" Всенароден събор. Той видял, че по бул. „Санкт Петербург” в посока запад на изток с висока скорост се движат два джипа и решил да ги спре. Излязъл в средна лента и вдигнал стоп палката. Първата шофьорка натиснала спирачките, но заради малката дистанция, Катя Лерца не успяла да спре и навила волана надясно, навлизайки в средната лента. Там блъснала полицая, чието тяло отхвръкнало и се ударило в спрян по-рано за проверка камион, а оттам паднало на асфалта. Катя Лерца успяла да спре джипа си чак 300 метра след зверската катастрофа. Ако Катя Лерца е карала със скорост под 77 км/час е можела да избегне удара, гласи автотехническата експертиза. Мярката за неотклонение на Катя Лерца остава непроменена - 6 000 лева парична гаранция. \n\n\n                    ", "date": "2018.01.05", "title": "Катя Лерца отива в затвора за 2 г. и 4м."}
{"url": "http://www.monitor.bg/a/view/45204-%D0%94%D0%B2%D0%B0-%D0%B2-%D0%B0%D1%80%D0%B5%D1%81%D1%82%D0%B0-%D0%B7%D0%B0-%D0%B2%D0%B7%D1%80%D0%B8%D0%B2-%D0%BD%D0%B0-%D0%B1%D0%B0%D0%BD%D0%BA%D0%BE%D0%BC%D0%B0%D1%82-%D0%B2%D0%B7%D0%B5%D0%BB%D0%B8-%D0%B8%D0%B4%D0%B5%D0%B8-%D0%BE%D1%82-%D0%BD%D0%BE%D0%B2%D0%B8%D0%BD%D0%B8%D1%82%D0%B5/", "text": "\n                    Закопчаха двама 18-годишни младежи за взривяването на последния банкомат в столицата. Това стана ясно по време на пресконференция на главсекът на МВР Младен Маринов, шефът на следствието Борислав Сарафов и шефът на СДВР Иво Иванов. Пред разследващите задържаните обяснили, че взели идея да взривят банкомат от новините. Момчетата били гледали репортажите за други подобни престъпления у нас и от там взели методиката на взривяването. Двете момчета са без досиета, обясниха още разследващите.\n\n \n\n\n                    ", "date": "2018.01.05", "title": "Двама в ареста за взрив на банкомат, взели идеята от новините"}
{"url": "http://www.monitor.bg/a/view/61384-%D0%94%D0%B2%D0%B0%D0%BC%D0%B0-%D0%B8%D0%BD%D0%B4%D0%B8%D0%B9%D1%86%D0%B8-%D0%B7%D0%B0%D0%B4-%D1%80%D0%B5%D1%88%D0%B5%D1%82%D0%BA%D0%B8%D1%82%D0%B5-%D0%B7%D0%B0%D0%BA%D0%B0%D1%87%D0%B0%D0%BB%D0%B8-%D0%BC%D0%BE%D0%BC%D0%B8%D1%87%D0%B5%D1%82%D0%B0-%D0%BD%D0%B0-%D0%BB%D0%B5%D0%B4%D0%B5%D0%BD%D0%B0%D1%82%D0%B0-%D0%BF%D1%8A%D1%80%D0%B7%D0%B0%D0%BB%D0%BA%D0%B0/", "text": "\n                    Двама индийци нападнаха полицаи на пъпа на Пловдив и влязоха в ареста. 34-годишните Кулжит Сингх и Амандиип Сингх били обвинени от районната прокуратура за хулиганство и предстои да бъдат съдени. Въпреки еднаквите фамилии и години, двамата чужденци нямали родствена връзка помежду си, уточниха от полицията.\n\nЕкшънът, който мъжете от Индия сътворили в центъра на града, станал на 2 януари. Двамата започнали да се закачат с момичета и млади жени, които се забавлявали на ледената пързалка. Тъй като закачките на чужденците прехвърлили нормалната граница на възпитано поведение, бил подаден сигнал на 112. Сигналът гласял, че двама млади мъже извършват хулигански действия. На мястото отишъл дежурен екип на полицията. При опит да бъде задържан, Амандиип нападнал единия от полицаите. Униформеният бил ударен по ръката и бил ритнат в крака. Въпреки съпротивата на индийците, полицаите успели да ги отведат в районното, където двамата продължили да буйстват. Чужденците блъскали вратата на арестното помещение и обиждали служителите под пагон. С постановление на наблюдаващия прокурор индийците били задържани за нови 72 часа зад решетките. Установено е, че обвиняемият Кулжит е постоянно пребиваващ в България, а обвиняемият Амандиип  е индийски гражданин с документ за самоличност, издаден от Германия.  Предстои да бъдат изправени на подсъдимата скамейка.\n\n \n                    ", "date": "2018.01.05", "title": "Двама индийци зад решетките, закачали момичета на ледената пързалка"}
{"url": "http://www.monitor.bg/a/view/246-%D0%A5%D0%B2%D0%B0%D0%BD%D0%B0%D1%85%D0%B0-3-%D0%BA%D0%B0%D0%BD%D0%B0%D0%BB%D0%B4%D0%B6%D0%B8%D0%B8-%D0%B8-7-%D0%BC%D0%B8%D0%B3%D1%80%D0%B0%D0%BD%D1%82%D0%B8-%D0%BA%D1%80%D0%B0%D0%B9-%D0%A5%D0%B0%D1%80%D0%BC%D0%B0%D0%BD%D0%BB%D0%B8/", "text": "\n                    Трима свиленградчани са задържани като съпричастни за подпомагане на незаконно преминаване в страната, съобщиха от полицията в Хасково. В четвъртък следобед, харманлийските криминалисти проверили къща в село Изворово. В необитаемия дом са открити 7 мъже на видима възраст между 20 и 35 години, без документи за самоличност. По всичко личало, че групата е влязла в страната нелегално.\n\nПред полицаите, мъжете се самоопределили като трима от пакистански произход, трима от афганистански и сириец. Като съпричастни към противозаконното им пребиваване са задържани по горещи следи трима свиленградчани на възраст 46 г., 25 г. и 21 г. Работата по образуваното досъдебно производство продължава. Очакваната мека зима в района на Свиленград се очаква да доведе до увеличаване на мигрантския поток, смятат граничари с опит.\n                    ", "date": "2018.01.05", "title": "Хванаха 3 каналджии и 7 мигранти край Харманли"}
{"url": "http://www.monitor.bg/a/view/27748-%D0%A1%D0%B0%D1%82%D0%B8%D0%BD%D0%B8%D0%BD%D1%81%D0%BA%D0%B0%D1%82%D0%B0-%D1%81%D0%BD%D0%B8%D0%BC%D0%BA%D0%B0-%D0%BD%D0%B0-%D1%83%D0%B1%D0%B8%D1%82%D0%B0%D1%82%D0%B0-%D0%B2-%D0%93%D1%8A%D1%80%D1%86%D0%B8%D1%8F-%D0%9B%D0%B8%D0%BB%D0%B8-%D0%B1%D0%B8%D0%BB%D0%B0-%D0%BF%D1%80%D0%B0%D0%B2%D0%B5%D0%BD%D0%B0-%D0%B7%D0%B0-%D0%A5%D0%B5%D0%BB%D0%BE%D1%83%D0%B8%D0%BD/", "text": "\n                    Разпространяваната по всички възможни електронни медии „сатанинска“ снимка на намерената мъртва в Гърция Лилия Ботушева  е правена преди година за празника Хелоуин и по никакъв начин не е свързана с принадлежността на 23-годишната българка със сатанински секти. Това твърдят приятели на трагично умрялата с прерязани вени по Нова година студентка по икономика в университета на немския град Ерфрут. Намереното пък  до тялото колие с пентаграмен знак й било подарък още от гимназиалните години в Сливен и тя почти никога не се разделяла с него.\n\n„Изумени сме от начина, по който се пише за смъртта на това лъчезарно момиче, никой не си направи труда дори да  покаже снимката на убития в съседната стая 30-годишен Торстен Фохман. Може би защото профилът му е във Фейсбук е доста „постен“ и изчистен от подробности и не дава простор на фантазията…“, коментират  приятели на Ботушева, които са изумени от съдбата й.\n\nТе припомнят, че Лили е дете от първия брак на бившия офицер от БА и рейнджър от мисията през 1993 г. Христо Ботушев. Тя е заминала за Германия заедно с баща си и брат си Мартин след развода на родителите. За кратко време е изчезвала от „хоризонта“ заради екскурзии в съседни държави, но нямало никакви данни да е свързана с проповядващи самоубийство секти. С Торстен е била в близки взаимоотношения , но преди повече от година го е изтрила от приятелите си. Кое ги е събрало заедно и как са заминали м.г. за гръцкия остров Кефалония – няма смислен отговор. Че това не е било първото им посещение в Гърция свидетелства пред местен телевизионен канал атинският преподавател Йоргос Прокопакис, който дори уведомил близките й миналото лято, че Лилия е добре, за да не се безпокоят.\n\nНа този етап таткото Лилия , Христо Ботушев  все още не е допуснат до разпознаване на тялото, няма и официално становище на властите за тежкия инцидент.Знае се само че двойката е пристигнала на остров Кефалония на 17 декември, няколко дни е прекарала на хотел в град Аргостоли, след което се настанили в къща в комплекс Власата, където са намерени от хазяина си мъртви часове преди Новата година.\n                    ", "date": "2018.01.05", "title": "„Сатининската“ снимка на убитата в Гърция Лили била правена за Хелоуин"}
{"url": "http://www.monitor.bg/a/view/20377-%D0%9A%D0%BE%D0%BB%D0%B0-%D0%BF%D1%80%D0%B5%D0%B3%D0%B0%D0%B7%D0%B8-%D0%B1%D0%B0%D0%B1%D0%B0-%D0%B2-%D1%81%D0%B5%D0%BB%D0%BE-%D0%9F%D1%80%D0%B8%D1%81%D0%BE%D0%B2%D0%BE/", "text": "\n                    Кола блъсна и уби старица във великотърновското село Присово. Инцидентът станал тази сутрин малко след 7,30 часа. Според информация от хола от селото 71-годишната баба пресичала улицата на необозначено място и била блъсната от кола, движеща се с висока скорост. От удара тя загинала на място. Шофьорът е изпробван за алкохол, но пробата му е отрицателна. По случая се води досъдебно производство.\n                    ", "date": "2018.01.05", "title": "Кола прегази баба в село Присово"}
{"url": "http://www.monitor.bg/a/view/25138-%D0%9B%D0%BE%D0%B2%D1%86%D0%B8-%D0%BD%D0%B0-%D1%81%D0%BA%D1%80%D0%B0%D0%BF-%D1%80%D1%8F%D0%B7%D0%B0%D0%BB%D0%B8-%D1%81-%D1%84%D0%BB%D0%B5%D0%BA%D1%81-%D1%81%D1%82%D0%B0%D1%80%D0%B0-%D0%BD%D0%B5%D0%BC%D1%81%D0%BA%D0%B0-%D0%BC%D0%B8%D0%BD%D0%B0/", "text": "\n                    Търсачи на скрап се опитали да нарежат с ъглошлайф стара немска мина, която е била открита при стоянката на рибарските лодки под Аспарухов мост. Тя дълго време е стояла там, преди да бъде унищожена, съобщи командирът на ВМС и началник на варненския гарнизон, контрадмирал Митко Петев, като обобщи работата на сапьорите от Военноморските сили през миналата година. Тогава са открити и унищожени 17 боеприпаси, от които 6 морски стари мини. „Историята с тази мина е от края на миналата година. До идването на място на военнослужещи от специализираното поделение, районът е бил обезопасен. Впоследствие е установено, че това е много стар боеприпас, без взривател, който е изваден и обезвреден. Някой обаче се е опитвал да реже мината и за щастие не е станало най-лошото. Не трябва да подценяваме този вид опасност”, предупреди Петев. Според варненските сапьори, стари морски мини от Първата и Втора световна война са обезвреждани от техните екипи при различни ситуации. Някои от тях са били уловени в рибарски мрежи, други - изхвърлени на брега или заровени в пясъка на оживени плажове, във водата около тях и дори на рибарски местостоянки.\n                    ", "date": "2018.01.05", "title": "Ловци на скрап рязали с флекс стара немска мина "}
{"url": "http://www.monitor.bg/a/view/79766-%D0%9E%D1%82%D0%BA%D1%80%D0%B8%D1%85%D0%B0-%D1%82%D1%80%D1%83%D0%BF-%D0%BA%D1%80%D0%B0%D0%B9-%D1%81%D0%B5%D0%BB%D0%BE-%D0%92%D0%BB%D0%B0%D0%B4%D0%BE-%D0%A2%D1%80%D0%B8%D1%87%D0%BA%D0%BE%D0%B2/", "text": "\n                    Тялото на открития в реката мъж не е на . Това съобщиха за Агенция \"Монитор\" от МВР. Трупът бе открит минути преди 16 ч. във водите на река Искър, в района на Владо Тричков, съобщи БНР. Близо час екипи на полицията вади трупа. Тялото е открито от полицейските екипи, които участват в издирването на обвинения за шесторното убийство Росен Ангелов, но към момента самоличността на намерения е неясна.Предстои това да бъде установено в кратки срокове.В района има засилено полицейско присъствие.\n\n\n                    ", "date": "2018.01.05", "title": "Трупът край с. Владо Тричков не е на шесторния убиец (ОБНОВЕНА)"}
{"url": "http://www.monitor.bg/a/view/13209-%D0%9A%D0%B0%D0%BD%D0%B0%D0%B4%D1%81%D0%BA%D0%B8-%D0%B8%D0%BD%D0%B2%D0%B5%D1%81%D1%82%D0%B8%D1%86%D0%B8%D0%BE%D0%BD%D0%B5%D0%BD-%D1%84%D0%BE%D0%BD%D0%B4-%D0%BA%D1%83%D0%BF%D1%83%D0%B2%D0%B0-westinghouse-electric-%D0%B7%D0%B0-46-%D0%BC%D0%BB%D1%80%D0%B4/", "text": "\n                    Фалиралият американски енергиен концерн Westinghouse Electric Co. ще бъде купен от канадския конгломерат Brookfield Business Partners LP за 4,6 млрд. долара, съобщи електронното издание на \"Уолстрийт джърнъл\".\n\nBrookfield Business Partners и негови институционални партньори обявиха сделката за изкупуване активите на компанията, която навремето допринесе за електрификацията на света, но фалира заради неуспешни инвестиции в атомната енергетика. С придобиването фондът навлиза в ядрения сектор, макар че това може и да не означава, че ще се включи в строителството на атомни реактори. Според информиран източник, със сделката канадската компания планира по-скоро да участва в обслужването на вече построени съоръжения и извеждането от експлоатация на остарели централи.\n\nWestinghouse подразделение на японската Toshiba, подаде документи за фалит през март миналата година, започвайки процедура на преструктуриране, която няма да има сериозни последици за текущи проекти. Азиатците купиха американската компания през 2006 г. за 5,4 млрд. долара с надежда да получат предложения за строителство на реактори в САЩ, припомня ТАСС. След аварията в японската АЕЦ \"Фукушима\" през 2011 г. обаче японският концерн се сблъска с трудности заради отказа да се строят нови атомни мощности в Япония и намаляването на поръчките от чужбина. Същевременно заради повишаване на изискванията за безопасност Westinghouse трябваше да увеличи разходите за строителство на четири атомни реактора в американските щати Джорджия и Южна Каролина.\n                    ", "date": "2018.01.05", "title": "Канадски инвестиционен фонд купува Westinghouse Electric за $4,6 млрд."}
{"url": "http://www.monitor.bg/a/view/85486-%D0%9C%D0%BE%D1%81%D0%BA%D0%B2%D0%B0-%D0%BE%D0%B4%D0%BE%D0%B1%D1%80%D0%B8-%D1%86%D0%B5%D0%BD%D0%B0-%D0%BE%D1%82-150-%D0%B7%D0%B0-1000-%D0%BA%D1%83%D0%B1-%D0%BC-%D0%B7%D0%B0-%D0%B3%D0%B0%D0%B7%D0%B0-%D0%B7%D0%B0-%D0%90%D1%80%D0%BC%D0%B5%D0%BD%D0%B8%D1%8F/", "text": "\n                    Правителството на Русия одобри подписания протокол с Армения за доставките на природен газ за бившата съветска република и цената за тях от 150 долара за 1000 куб. м, съобщи „Прайм“. С друго решение на кабинета в Кремъл бе одобрено увеличаване на дела на „Газпром“ във фирмата ЗАО \"Армросгазпром\" до 80% от уставния капитал.\n\nРуско-арменският протокол предвижда още не по-късно от 1 ноември 2018 г. двете страни да разработят и утвърдят модели за разплащанията от дейността на \"Газпром Армения\" на територията на закавказката държава. Дружеството е изцяло собственост на „Газпром“ и е монополист в доставките и разпределението на природен газ в Армения. През 2013 г. Ереван и Москва подписаха споразумение за годишни доставки от по 2,5 млрд. куб. м на руски газ за периода до края на 2018 г. През април 2016 г. бе парафиран и анекс към договора, според който доставките на синьо гориво до границите на Армения се извършват от \"Газпром експорт\".\n                    ", "date": "2018.01.05", "title": "Москва одобри цена от $150 за 1000 куб. м за газа за Армения"}
{"url": "http://www.monitor.bg/a/view/61950-%D0%9A%D0%B8%D0%BF%D1%8A%D1%80%D1%81%D0%BA%D0%B8-%D1%81%D1%8A%D0%B4-%D0%B7%D0%B0%D0%BF%D0%BE%D1%80%D0%B8%D1%80%D0%B0-%D0%B0%D0%BA%D1%82%D0%B8%D0%B2%D0%B8-820-%D0%BC%D0%BB%D0%BD-%D0%B4%D0%BE%D0%BB%D0%B0%D1%80%D0%B0-%D0%BD%D0%B0-%D1%83%D0%BA%D1%80%D0%B0%D0%B8%D0%BD%D1%81%D0%BA%D0%B8%D1%8F-%D0%BC%D0%B8%D0%BB%D0%B8%D0%B0%D1%80%D0%B4%D0%B5%D1%80-%D0%A0%D0%B8%D0%BD%D0%B0%D1%82-%D0%90%D1%85%D0%BC%D0%B5%D1%82%D0%BE%D0%B2/", "text": "\n                    Съд в Кипър замрази активи на стойност 820 млн. долара на най-богатия гражданин на Украйна и собственик на холдинга \"СКМ\" Ринат Ахметов, пише Financial Times. Изданието се позовава на решение на окръжния съд на Никозия по дело, свързано с приватизацията на най-големия в Украйна оператор за фиксирани връзки \"Укртелеком\".\n\nСреди активите на бизнесмена, засегнати от решението на съда са затвореният жилищен комплекс One Hyde Park в лондонския район Найтсбридж, който в момента на придобиването му от Ахметов се е смятал за най-скъпия имот в Света.\n\nПрез октомври Стопанският съд в украинската столица Киев отмени приватизацията на \"Укртелеком\" и реши да се развали договора за продажбата между Фонда за държавна собственост на Украйна (ФГИ) и компанията \"ЕСУ\" на Ахметов. В началото на 2011 г. \"Укртелеком\" е бил продаден за 10,575 млрд. гривни (1,32 млрд. долара по курса тогава) на \"ЕСУ\" - дъщерна фирма в Украйна на австрийската EPIC, която от своя страна е собственост на 5 физически лица граждани на Австрия. При обявяването на търга за раздържавяването на телекома Фондът е поставил условия, препятстващи участието в него на големи чужди компании като Deutsche Telekom, FransTelecom, Nortelecom, \"Связьинвест\" и VimpelCom.\n\nДве години по-късно холдингът на Ахметов \"СКМ\" и австрийската EPIC подписват договор за покупко-продажба на 100% от акциите на UA Тelecominvest Limited (Кипр), притежание на \"ЕСУ\", която от своя страна е собственик на 92,79% от акциите на \"Укртелеком\".\n\nВ периода 2016-2017 г. Фондът за държавна собственост на Украйна провери изпълнението на условията по приватизационната сделка на телекома и установи, че над 50 от тях не са били изпълнени.\n                    ", "date": "2018.01.05", "title": "Кипърски съд запорира активи 820 млн. долара на украинския милиардер Ринат Ахметов"}
{"url": "http://www.monitor.bg/a/view/14038-%D0%90%D0%B2%D0%B0%D1%80%D0%B8%D1%8F-%D0%BD%D0%B0-%D0%BF%D0%B0%D1%80%D0%BD%D0%BE%D1%82%D0%BE-%D0%BE%D1%81%D1%82%D0%B0%D0%B2%D0%B8-%D0%B1%D0%B5%D0%B7-%D1%82%D0%BE%D0%BF%D0%BB%D0%BE-60-%D1%81%D0%B3%D1%80%D0%B0%D0%B4%D0%B8-%D0%B2-%D1%86%D0%B5%D0%BD%D1%82%D1%8A%D1%80%D0%B0-%D0%BD%D0%B0-%D0%A1%D0%BE%D1%84%D0%B8%D1%8F/", "text": "\n                    Авария остави днес без парно общо 60 сгради в центъра на столицата, сочи информация от сайта на „Топлофикация-София“.\n\nПовредите и спирането на топлоподаването са в 2 зони в центъра. Едната е в района на ул.”Г. С. Раковски”, ул. ”Иван Вазов”, ул. ”А. Батемберг”, бул.”Дондуков”, ул.”Будапеща” и ул.”Искър”. От пресцентъра на топлофикацията уточниха, за „Монитор“, че в тази част на столицата без парно сега са основно офис сгради.\n\nДругият район в центъра, където все още абонатите са без парно е между ул. ”Дунав”, ул. ”Ангиста”, бул. ”Ген. Данаил Николаев”, ул.”Бяло море”, ул. ”Стара планина”, бул. ”Васил Левски”, ул. ”Екзарх Йосиф”. От „Топлофикация“ добавиха, че до края на вечерта авариите ще бъдат отстранени и топлоподаването възстановено.\n\nОтносно информация за авария в кв. „Студентски град“ от дружеството обясниха, че става дума за само един блок, където е имало повреда в абонатната станция и тя е била отстранена.\n                    ", "date": "2018.01.05", "title": "Авария на парното остави без топло 60 сгради в центъра на София"}
{"url": "http://www.monitor.bg/a/view/60392-52-%D0%BE%D1%82-%D0%BD%D0%BE%D0%B2%D0%B8%D1%82%D0%B5-%D0%BA%D0%BE%D0%BB%D0%B8-%D0%B2-%D0%9D%D0%BE%D1%80%D0%B2%D0%B5%D0%B3%D0%B8%D1%8F-%D1%81%D0%B0-%D0%B5%D0%BB%D0%B5%D0%BA%D1%82%D1%80%D0%BE%D0%BC%D0%BE%D0%B1%D0%B8%D0%BB%D0%B8-%D0%B8-%D1%85%D0%B8%D0%B1%D1%80%D0%B8%D0%B4%D0%B8/", "text": "\n                    Щедрите субсидии в Норвегия, стимулиращи отказа от използването на бензинови и дизелови автомобили, са довели до сериозен ръст в продажбите на по-екологични превозни средства, съобщи Reuters. Над половината от новорегистририраните коли през 2017 г. са електромобили и хибриди.\n\nДанни на независимата Норвежка пътна федерация (OFV) показват, че 52% от всички нови продажби на коли се падат на електромобилите и хибридите, които имат както електрическа батерия, така и бензинов или дизелов двигател. През 2016 г. техният дял е бил 40%, уточнява publics.bg.\n\nНорвегия освобождава новите електромобили от почти всички данъци и дава безвъзмездни помощи, които могат да струват хиляди долари годишно. Те са свързани с осигуряването на безплатни или субсидирани паркинги, възможности за презареждане, използване на тол пътища, фериботи и тунели.\n\nМиналата година Международната агенция по енергетика отчете, че Норвегия е много пред други държави като Холандия, Швеция, Китай, Франция и Великобритания по продажби на електромобили. По данни на организацията, изключващи хибридните коли с малки електрически батерии, които не могат да бъдат включвани за зареждане, продажбите на електромобили в Норвегия нарастват с 39% през 2017 г. при 29% през 2016 г. За сравнение в Холандия се отчита ръст от около 6.4%.\n\nЛидери по продажби на автомобили за 2017 г. в Норвегия са Volkswagen Golf (VOWG_p.DE), BMWi3 (BMWG.DE), Toyota Rav4 (7203.T) и Tesla Model X (TSLA.O). Автомобилите на Tesla са изцяло електрически, а другите имат както чиста, така и хибридна версия.\n\nМиналата година норвежкият парламент си постави необвързваща цел, че до 2025 г. всички продадени коли трябва да са с нулеви емисии. Другите държави също планират мерки в тази посока. Например Франция и Великобритания планират да забранят продажбата на петролни и дизелови автомобили до 2040 г.\n\nНорвегия предприема редица мерки, за да насърчи преминаването към по-екологични автомобили. Например, някои региони в скандинавската държава събират по-високи пътни такси за дизеловите коли в сравнение с бензиновите. Така делът на продадените дизелови автомобили се понижи до 23% през 2017 г. от 31% през 2016 г.\n\nПродажните цени също насърчават жителите на Норвегия да избират по-екологични превозни средства. Електромобилът на Volkswagen, Volkswagen e-Golf, се продава за 262 000 крони ( 32 300 долара) в Норвегия. Съвсем малко по-скъпо от цената за внос – 260 000 крони, показват данни на Норвежката асоциация за електрически превозни средства. За сравнение, вносната цена за бензинов Golf е 180 000 крони, а се продава за 298 000 крони. Такава става цената след като се начисли ДДС, въглероден данък и други данъци, свързани с теглото на превозното средство.\n                    ", "date": "2018.01.05", "title": "52% от новите коли в Норвегия са електромобили и хибриди"}
{"url": "http://www.monitor.bg/a/view/86755-100-%D0%BA%D0%B3-%D1%85%D1%80%D0%B0%D0%BD%D0%B8-%D1%81%D0%B0-%D0%BA%D0%BE%D0%BD%D1%84%D0%B8%D1%81%D0%BA%D1%83%D0%B2%D0%B0%D0%BD%D0%B8-%D0%B2%D1%8A%D0%B2-%D0%92%D0%B0%D1%80%D0%BD%D0%B0-%D0%BFo-%D0%BF%D1%80%D0%B0%D0%B7%D0%BD%D0%B8%D1%86%D0%B8%D1%82%D0%B5/", "text": "\n                    100 кг. храни са възбранени и насочени за унищожаване след проверки на Областна дирекция по безопасност на храните във Варна през Коледните и Новогодишни празници. Това съобщи шефката на дирекцията в морския град, д-р Златина Димова. 94 килограма от установените негодни за консумация храни са били с изтекъл срок, а останалите – без наличието на маркировка и данни за произхода им. „Считано от началото на заповедта за проверките и по време на самите празници, бяха извършени общо 215 проверки в търговска мрежа и в предприятия за производство на храни и складове. 95 от инспекциите са в предприятия и складове за търговия с храни, а 120 проверки са извършени в търговската мрежа – ресторанти, заведения за обществено хранене, бързи закуски, магазини. Има изготвени и връчени 26 предписания и 5 акта за установяване на административно нарушение“, коментира още д-р Димова.\n                    ", "date": "2018.01.05", "title": "100 кг храни са конфискувани във Варна пo празниците"}
{"url": "http://www.monitor.bg/a/view/50631-%D0%91%D0%BE%D1%80%D0%B8%D1%81%D0%BE%D0%B2-%D1%81%D0%B5-%D1%81%D1%80%D0%B5%D1%89%D0%B0-%D1%81-%D0%A8%D0%B8%D0%BD%D0%B4%D0%B7%D0%BE-%D0%90%D0%B1%D0%B5-%D0%B8-%D0%98%D0%BB%D1%85%D0%B0%D0%BC-%D0%90%D0%BB%D0%B8%D0%B5%D0%B2/", "text": "Откриваме директната самолетна линия София - Баку в средата на януари\n                    Само в рамките на няколко дни в средата на януари премиерът Бойко Борисов ще проведе две знакови срещи-с японския си колега Шиндзо Абе и с президента на Азербайджан Илхам Алиев.В края на другата седмица у нас трябва да пристигне голяма японска делегация начело с Абе. Все още се договаря точната дата и темите, по които ще се водят разговорите. Абе обаче ще пристигне у нас с два самолета, превозващи делегация от над 100 души, сред които представители на местния бизнес. Това е доказателство, че японците ще търсят поле за инвестиции у нас.Всъщност Абе планира обиколка в шест европейски държави, като по-голямата част от тях са от Източна Европа. Става дума за България, Румъния, Сърбия, Естония, Латвия и Литва. Ниев която японският премиер ще пристигне по време на визита си в Европа.Междувременно японският посланик Масато Ватанбе пък е разговарял със зам.-министъра на икономиката Александър Манолев. По време на срещата станало ясно, че страната ни има интерес за навлизане на редица БГ продукти към японския пазар. Сред тях са родните вина, известни с високото си качество, розовото масло,Всъщност стокообменът между България и Япония е достигнал стойност от 151 млн. долара, което пък е най-високото постигано ниво на взаимната търговия от 2008 година насам. Така предстоящата визита на Абе ще се използва за поощряване икономическите контакти между двете страни. През ноември 2017 година Япония и ЕС приключиха преговорите за споразумението за свободна търговия, което трябва да влезе в сила от 2019 година, а обиколката на Абе е потвърждение на тези договорки.На 15 януари пък Борисов заминава за Азербайджан по покана на Алиев. Поводът е официалното откриване на директната самолетна самолетна линия София - Баку, която трябва да заработи още от следващия ден. Тя бе договорена още през октомври при визитата на президента Румен Радев в Баку. Двамата ще проведат и среща, на която ще се обсъждат теми от взаимен интерес като доставките на природен газ и проекта за хъба „Балкан“.\n                    ", "date": "2018.01.05", "title": "Борисов се среща с Шиндзо Абе и Илхам Алиев"}
{"url": "http://www.monitor.bg/a/view/33484-%D0%9D%D0%B0%D0%B4-%D1%85%D0%B8%D0%BB%D1%8F%D0%B4%D0%B0-%D0%B4%D1%83%D1%88%D0%B8-%D0%B1%D0%BB%D0%BE%D0%BA%D0%B8%D1%80%D0%B0%D1%85%D0%B0-%D0%9579-%D0%B7%D0%B0-%D0%B2%D1%82%D0%BE%D1%80%D0%B0-%D0%BA%D0%B0%D0%B1%D0%B8%D0%BD%D0%BA%D0%B0-%D0%BD%D0%B0%D0%B4-%D0%91%D0%B0%D0%BD%D1%81%D0%BA%D0%BE/", "text": "\n                    Над хиляда души блокираха вчера международен път Е79 при разклона за Банско край Симитли по време на контрапротеста в подкрепа на Правителството и неговото решение в посока изграждане на Втора кабинкова линия над курорта. В протеста се включиха хора от всички общини на благоевградска област. Международният път остана затворен за около 30-ина минути в знак на протест срещу шепата самозванци, които се опитват да решават съдбата на цели български региони.Кметът на Банско Георги Икономов, съпроводен от кметовете от Благоевградска област, депутати, представители на местната власт и хиляди граждани, заявиха твърдата си позиция против псевдо еколозите и техните „фалшиви” изявления срещу зимния туризъм в България.„Един малък кръг от самоопределили се „защитници на околната среда“ бълват непрекъснато инсинуации срещу най-естественото нещо в цял свят – пътят на развитието в баланс с природата. Само за 15 години Банско се превърна в една от най-предпочитаните ски дестинации в Европа, доказала качеството си на обслужване и гостоприемство. Непрекъснато курорта е сравняван и поставян в престижни класации на световните ски центрове. И какво по-естествено и щадящо природата има от построяването на екологично транспортно средство, каквито са лифтовете. Този път няма да отстъпим. Този път ще продължим, докогато е необходимо. Защото имаме право сами да решаваме своята съдба и посока\", заяви Георги Икономов.\"ДА на развитието на Банско! ДА на зимните спортове! ДА на втората кабинка! ДА на липсата на автомобили в Пирин! Ще бъдем заедно, ще бъдем единни и ще бъдем още по-силни на 11 януари в София“, каза  още Икономов пред протестиращите.Междувременно стана ясно, че на 11 януари в София ще се проведе протест „Искаме да караме ски”. Кръстовището между бул. „Патриарх Евтимий” и бул. „Витоша” ще бъде мястото на срещата на всички защитници на зимните спортове в България.\n\n\n                    ", "date": "2018.01.05", "title": "Над хиляда души блокираха Е79 за втора кабинка над Банско"}
{"url": "http://www.monitor.bg/a/view/63834-%D0%A2%D1%80%D0%B8-%D1%83%D1%87%D0%B8%D0%BB%D0%B8%D1%89%D0%B0-%D0%BA%D1%80%D0%B0%D0%B9-%D0%BC%D0%BE%D1%80%D0%B5%D1%82%D0%BE-%D0%BD%D0%B0-%D0%BF%D1%80%D0%B0%D0%B3%D0%B0-%D0%BD%D0%B0-%D0%B3%D1%80%D0%B8%D0%BF%D0%BD%D0%B0-%D0%B2%D0%B0%D0%BA%D0%B0%D0%BD%D1%86%D0%B8%D1%8F/", "text": "\n                    Две училища в Долни чифлик и едно във Варна са на прага на обявяване на грипна ваканция. В четвъртък към 14,30 часа е постъпила информация от Средно училище „Васил Левски“ и Професионалната гимназия по селско стопанство в Долни чифлик, както и от Професионалната гимназия по текстил и моден дизайн във Варна за общо 344 отсъстващи ученици по болест. Това съобщи шефката на Регионалното управление по образованието във Варна, Венцеслава Генова. Тези три учебни заведения са на прага на нужните 30% отсъстващи ученици, за да се обяви грипна ваканция.\n\nТъй като всяко учебно заведение има право да вземе автономно решение за това, ще стане ясно дали директорите в тези училища ще разпуснат децата. Във всичките 122 училища на територията на Варна и областта ситуацията е спокойна. Само в 9 от тях има между 3 и 10 отсъстващи по болест ученици, като общата посещаемост в първите учебни дни е 88, 44%, а средната посещаемост на занятията - 88,73%, каза още Генова. Ако случаите станат повече, тогава РЗИ-Варна свиква комисия и тя взема решение дали да бъде обявена някаква по-екстремна ситуация. Към този момент няма повод за притеснение\", коментира още шефката на РУО-Варна, която увери, че всички класни стаи са отоплени, няма повредени отоплителни инсталации и климатични системи.\n\nСамо за два дни, по информация на джипитата от Варна и областта, около 160 човека са потърсили медицинска помощ, заради простудни заболявания и грип, съобщи началникът на дирекция „Надзор над заразните болести“ в Регионалната здравна инспекция във Варна, д-р Янка Драганова. Според специалистите, пикът на острите простудни инфекции може да се очаква след 20 януари. Регистрирани са вече случаи на грипни щамове „Ямагата“ и „Виктория“, в очакване сме и на „Хонконг“. За трите дни от 2 до 4 януари във Варна регистрираните болни от остри респираторни заболявания и грип са 251 и са два пъти повече в сравнение с миналата седмица, показва статистиката. Заболеваемостта във възрастовите групи до 4 години и от 5 до 14 години във Варна вече месец е по-висока от средната за страната, каза д-р Драганова. И уточни, че само във възрастовата група от 15 до 65 години тя е под средната за страната.\n\nВъпреки, че болните са нараснали двойно, все още не може да се говори за епидемични стойности на заболеваемостта. На петъчното заседание в РЗИ-Варна са набелязани най-общите мерки,като препоръки към училища и детски градини за често проветряване и недопускане на болни ученици и дори на деца с хрема и слаби прояви на настинка и грип в детските градини. От петък здравни инспектори тръгват по детските градини и при джипитата за проверки и инструктаж, каза още д-р Драганова. Тя допълни, че ще се следи обстановката и на база данни за последния учебен ден от седмицата, в понеделник ще бъде взето решение дали се налагат някакви по-драстични мерки и обявяване на епидемия във Варна.\n                    ", "date": "2018.01.05", "title": "Три училища край морето - на прага на грипна ваканция"}
{"url": "http://www.monitor.bg/a/view/23911-%D0%9F%D1%80%D0%B8%D0%B1%D1%80%D0%B0%D1%85%D0%B0-%D0%B8-%D1%80%D0%B0%D0%B7%D0%B3%D0%BB%D0%BE%D0%B1%D0%B8%D1%85%D0%B0-90-%D1%82%D1%80%D0%BE%D1%88%D0%BA%D0%B8-%D0%BE%D1%82-%D0%B2%D0%B0%D1%80%D0%BD%D0%B5%D0%BD%D1%81%D0%BA%D0%B8%D1%82%D0%B5-%D1%83%D0%BB%D0%B8%D1%86%D0%B8/", "text": "\n                    90 стари коли, които с години гният по улиците и междублоковите протранства във Варна и пречат на останалите автомобили, като заемат паркомясто, са били предадени за разкомплектованe. Това съобщи шефът на общинското предприятие „Паркинги и синя зона“ Младен Иванов във връзка с кампанията по разчистване от стари коли, която започна на 15 ноември м.г.\n\nДосега тази мярка е била приложена само за автомобили, чиито собственици са уведомени, но не са ги потърсили, след като развалините са били откарани на Наказателния паркинг с „паяк“. Общинските инспектори са маркирали още 109 излезли от употреба моторно-превозни средства по улиците и паркингите във Варна. Мярката се прилага към автомобили, които не са в движение, със стари регистрационни номера или не са преминали технически преглед през последните 2 години, припомни Иванов. Съставени са общо 190 констативни протокола за излезли от употреба моторно-превозни средства. 104 от тях са прибрани от собствениците им, а 38 коли са преместени на паркинга в Южната промишлена зона под Аспаруховия мост. Там те могат да останат за срок от 3 месеца и ако не бъдат потърсени през това време, ще бъдат предадени за разкомплектоване на лицензиран оператор, с който общината има договор.\n                    ", "date": "2018.01.05", "title": "Прибраха и разглобиха 90 трошки от варненските улици"}
{"url": "http://www.monitor.bg/a/view/36690-%D0%A1-%D0%BA%D0%BB%D0%B8%D0%BF-%D0%B7%D0%B0-%D0%BF%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-%D0%BF%D1%80%D0%B5%D0%B4%D1%81%D1%82%D0%B0%D0%B2%D1%8F%D0%BC%D0%B5-%D0%91%D1%8A%D0%BB%D0%B3%D0%B0%D1%80%D0%B8%D1%8F-%D0%BA%D0%B0%D1%82%D0%BE-%D1%81%D0%BA%D1%80%D0%B8%D1%82%D0%BE%D1%82%D0%BE-%D0%B1%D0%B8%D0%B6%D1%83-%D0%BD%D0%B0-%D0%95%D0%B2%D1%80%D0%BE%D0%BF%D0%B0/", "text": "\n                    Клип озаглавен “Това е България” представя страната като “скритото бижу на Европа”. Това обяви Лиляна Павлова, която показа пред журналисти две видеа подготвени за българското председателството на съвета на ЕС.Първият клип разказва за страната през очите на двама герои, в чиито роли влизат актьорите Лорина Камбурова и Бойко Кръстанов. Двамата се запознават във влак, влюбват се и тръгват на пътешествие из страната. В клипа са засегнати традиициите и културата на България, показана е природата и се изтъква, че страната ни е на картата на света от 13 века. “Няма как да не се влюбиш в България от пръв поглед. Най-голямото й богатсво са хората - истински и искрени. И понеже ние знаем, че хората правят мястото, твърдо вярваме, че именно съединението прави силата”, завършва клипът.Второто видео показва българските приоритети по време на председателството. В него се посочва, че България ще търси баланса между различни гледни точки и се припомнят четирите основни приоритети - перспективата на Западните Балкани, сигурността и стабилността, цифровата икономика и младите хора.Тези теми ще бъдат и в дневния ред на съвместеното заседание на правителството с колежа на комисарите на 12 януари.За председателството има подготвен и трети клип, които ще покаже известните българи, постиженията ни и какво сме дали на света. Видеото ще бъде представено до няколко седмици. Времетраенето на всички клипове са по три минути.\n\n\n                    ", "date": "2018.01.05", "title": "С клип за председателството представяме България като “скритото бижу на Европа”"}
{"url": "http://www.monitor.bg/a/view/24664-%D0%A1-%D0%BF%D0%BE%D1%89%D0%B5%D0%BD%D1%81%D0%BA%D0%B0-%D0%BA%D0%B0%D1%80%D1%82%D0%B0-%D0%B8-%D0%B8%D0%B7%D0%BB%D0%BE%D0%B6%D0%B1%D0%B0-%D0%BE%D1%82%D0%B1%D0%B5%D0%BB%D1%8F%D0%B7%D0%B2%D0%B0%D1%82-%D0%B3%D0%BE%D0%B4%D0%B8%D1%88%D0%BD%D0%B8%D0%BD%D0%B0%D1%82%D0%B0-%D0%BD%D0%B0-%D0%91%D0%BE%D1%82%D0%B5%D0%B2/", "text": "От началото на 20-и век досега на революционера са посветени 25 марки\n                    С валидиране на пощенска карта и изложба в столицата се сложи началото на тържествата по случай годишнината на Ботев, които утре продължават в Калофер - родният град на поета-революционер.В Регионалния музей за история на София транспортният министър, кметът на София Йорданка Фандъкова и председателят на Общонародната фондация \"Христо Ботйов\" Боян Ботйов валидираха пощенско-филателно издание на тема \"170 години от рождението на Христов Ботев\".„Революционерът написа \"Истината е свята, свободата е мила\" и остана във вечността, в списъка на националните ни герои, пред които се прекланяме и днес\", каза Йорданка Фандъкова. По думите на министър Московски има много българи, които заемат достойно място в историята на страната ни и извън нея с посланията, които са отправили. Той посочи, че по време на шестмесечното ни председателство на Съвета на Европейския съюз бихме могли да използваме този вид формати, за да предадем истинските послания, залегнали в ценностната система на българите и на останалите народи от Европейския съюз. Транспортният министър подчерта, че една от любимите теми в историята на българската филателия е личността на Христо Ботев. От началото на 20 век досега на великия син на България са били посветени над 25 пощенски марки, припомни той. Днес посланието за неговата енциклопедична личност ще обиколи света чрез най-новата пощенска картичка, добави Московски.Автор на пощенската картичка е Стоян Дечев. Тя има колекционерска стойност, тъй като пресъздава за първи път портрет на Христо Ботев, нарисуван от известния български художник Александър Поплилов.Част от събитията, посветени на годишнината, беше и откриването на мраморен бюст на Ботев, дело на скулптура Йордан Кръчмаров във фоайето на музея за история на София. Днес се състоя и представянето на пощенско-филателната изложба от колекцията на инженер Георги Мъндев. Утре тържествата ще продължат с поднасяне на венци и цветя пред паметника на Ботев в Борисовата градина, както и с множество инициативи в градската библиотека, отбеляза столичният кмет.  \n\n\n                    ", "date": "2018.01.05", "title": "С пощенска картичка и изложба отбелязват годишнината на Ботев"}
{"url": "http://www.monitor.bg/a/view/81668-%D0%98%D1%80%D0%BB%D0%B0%D0%BD%D0%B4%D0%B8%D1%8F-%D0%BD%D0%B8-%D0%B8%D1%81%D0%BA%D0%B0-%D0%B2-%D0%B5%D0%B2%D1%80%D0%BE%D0%B7%D0%BE%D0%BD%D0%B0%D1%82%D0%B0-%D0%BF%D0%BE%D0%B4%D0%BA%D1%80%D0%B5%D0%BF%D1%8F-%D0%BD%D0%B8-%D0%B7%D0%B0-%D0%97%D0%B0%D0%BF%D0%B0%D0%B4%D0%BD%D0%B8%D1%82%D0%B5-%D0%91%D0%B0%D0%BB%D0%BA%D0%B0%D0%BD%D0%B8/", "text": "\n                    Ирландия ни иска по-бързо в еврозоната и ни подкрепя за интеграцията на Западните Балкани. Това стана ясно след срещата в МС между премиера Бойко Борисов и неговия ирландски колега Лео Варадкар, който е на работно посещение у нас. Разговорите между тях започна със закъснение от над час, а причината е, че самолетът на Варадкар се забави заради мъглата.\n\n„Ще се радваме България да се присъедини към еврото“, обясни ирландският премиер и изтъкна, че конкуренцията между държавите е добра за Европа. Той заяви, че Ирландия 1973 година се е включила към еврозоната, но едва 90-те години е успяла да постигне европейските нива на просперитет. Именно в тази връзка според него България в следващото десетилетие България постигне стандарта на останалите държави.\n\nВарадкар изтъкна, че това е първата визита на ирландски премиер в България от 13 години насам. Той изрази увереност, че страната ни ще се справи много добре с председателството на ЕС и очаква да повлияем на дневния ред в Европа и да покажем България на европейците. Варадкар обеща, че страната му ще ни помага по време на европредседателството, като обясни, че слогънът ни - „Съединението прави силата“ е много подходящ. „Има много големи отговорности, които поемате\", изтъкна той и каза, че ще успеем под ръководството на Бойко Борисов. Той изрази притесненията си за бъдещето на ЕС след Брекзит, защото гражданите на Северна Ирландия и Република Ирландия ще се окажат разделени, тъй като едната е в състава на Обединеното кралство. Темите , които са обсъждали по време на разговорите са бюджета на ЕС, Западните Балкани, Брекзит. С Бойко Борисов за обсъдили интеграцията на Западните Балкани и Ирландия подкрепя приемането им в европейското семейство. Страната му дори искала да ни помогне при кандидатстването на тези страни към Съюза. Трябва да гарантираме просперитета, сигурността и демокрацията в региона“, каза той.\n\nСамият Борисов също е „лобирал“ пред Варадкар за Западните Балкани. Всеки премиер ни е важен, когато става въпрос за интеграцията на Западните Балкани, отчете Бойко Борисов. По думите му по време на председателството имаме подкрепата на Ирландия. Премиерът ни е убеден, че с воля и желание ще де справим с трудностите.Борисов с интерес изслушал госта за онова, което става в северния край на континента, той пък му разяснил влиянието, което имат Турция и Русия на Балканите, най-вече по религиозна линия, което било интересно за Варадкар.  „Едно ни обединява. Ние сме „за“ стабилна, цялостна и единна Европа с всички трудности, които имаме в момента“, заключи Борисов. \n                    ", "date": "2018.01.05", "title": "Ирландия ни иска в еврозоната, подкрепя ни за Западните Балкани"}
{"url": "http://www.monitor.bg/a/view/50028-%D0%A1%D1%82%D0%BE%D0%B8%D1%87%D0%BA%D0%BE%D0%B2-%D0%B8-%D0%BA%D1%83%D0%BF-%D1%81%D0%BF%D0%BE%D1%80%D1%82%D0%B8%D1%81%D1%82%D0%B8-%D0%BF%D0%BE%D0%B4%D0%BA%D1%80%D0%B5%D0%BF%D0%B8%D1%85%D0%B0-%D0%B2%D1%82%D0%BE%D1%80%D0%B8%D1%8F-%D0%BB%D0%B8%D1%84%D1%82-%D0%B2-%D0%91%D0%B0%D0%BD%D1%81%D0%BA%D0%BE/", "text": "\n                    Футболната легенда Христо Стоичков и още куп известни спортисти се обявиха в подкрепа на изграждането на втори лифт в Банско. Популярните лица призоваха и за участие в шествие на 11 януари в София, което е организирано от сдружение \"Бъдеще за община Банско\" и ще се състои в 18 ч. на ъгъла на бул. „Витоша“ и бул. „Патриарх Евтимий“. \"България е сред пионерите на белите спортове в Европа и е сред първите държави, които вземат участие в големи международни зимни спортни прояви още през 20 те и 30 те години на 20 ти век. Всички ние сме се радвали на успехите на поколения бележити български спортисти, като баща и син Попангелови, Георги Варошкин, Георги Димитров, Иван Лебанов, Валентин Божичков, Владимир Брейчев, Петър Панков, Екатерина Дафовска, Ирина Никулчина и стотици други, както и в последните години на Радослав Янков, Александра Жекова, Владимир Зографски, Алберт Попов и Камен Златков. Развитието на белите спортове и успехите през втората половина на 20 ти век бяха резултат и от развитието на ски инфраструктурата и зимният туризъм в България за мащабите на онези години и възможността хиляди българи да се докоснат до тази магия. Боровец, Пампорово и Витоша бяха синоним на българските ски дестинации и домакини на престижни спортни прояви. През последните десетилетия, независимо от отличните дадености на нашата родина, развитието на инфраструктурата за зимен спорт и туризъм чувствително изостава дори от много по-скромни като възможности държави в Европа. С голяма надежда и ентусиазъм от страна на всички любители на ски спорта, местната общност и инвеститори бе реализиран проекта за ски център в Банско и само за 15 години се превърна в световно разпознаваема българска ски марка. Плахите опити на държавата за създаване на по-добри условия за инвестиции и развитие на ски инфраструктура срещат яростна съпротива и де факто поставят пред невъзможност местните общности и инвеститори за реализация на каквито и да било проекти. Зимният спорт и туризъм е безалтернативен за устойчиво развитие на планинските райони, за възпитаване на нашите деца в дух на любов и уважение към природата, за борба с демографската криза и обезлюдаването на тези региони. Нека не допуснем самозвани “любители на планината и българската природа” да бъдат изразители на нашето мнение, нека кажем своето голямо и силно ДА на развитието на зимният спорт и туризъм за една по-модерна, просперищаща и здрава България. Нека заявим своята позиция и покажем, че истинските любители на планината и белите спортове сме много повече и се съберем на 11 Януари 2018 г., в 18.00 ч. на кръстовището на бул. Витоша и ул. Патриарх Евтимий. Ще проведем шествие по бул. Витоша до Министерски съвет.\" (Апелът е подписан от Петър Попангелов, Радослав Янков, Александра Жекова, Ирина Никулчина, Христо Стоичков, Наско Сираков, Лъчезар Танев, Любо Ганев, Димо Тонев, Томас Лафчис, Мария Гроздева, Илиана Раева, Ути Бъчваров, Атанас Атанасов, Габриела Петрова, Георги Гетов, Тихомир Иванов и др.)\n\n\n                    ", "date": "2018.01.05", "title": "Стоичков и куп спортисти подкрепиха втория лифт в Банско"}
