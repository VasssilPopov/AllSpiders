{"url": "https://www.monitor.bg/bg/a/view/iskat-da-pogrebat-rednik-stojanova-s-voenni-pochesti-151944", "text": "Убитата редник Десислава Стоянова, която е служила в 61-ва Стрямска механизирана бригада в Карлово, да бъде погребана с военни почести. Идеята е на нейни колеги от бригадата и е в унисон със Закона за отбраната и въоръжените сили. Ако това се случи, то разноските по погребението ще бъдат поети от ведомството, а на починалия военослужещ се отдават военни почести. На този етап обаче все още не е насрочена дата за погребението на убитата на 29 ноември вечерта рейнджърка. Обмисляло се е да бъде на 12 декември, но тялото все още не е „освободено” от моргата. Тя ще бъде изпратена в последния си път най-вероятно в затворен ковчег. Както Агенция Монитор вече писа, за зверството е задържан и обвинен бившият военнослужещ Светослав Каменов. Преди да се сдобие с обвинение от прокуратурата той е признал за стореното пред полицаи от Враца, след което е завел разследващите до трупа. Причината за смъртта на редник Стоянова е счупен врат. След убийството Каменов е натъпкал трупа й в ракла под ъглов диван и е заковал с две видии облегалката да не може да се отваря. Причината за убийството са пари от колата на рейнджърката и нейна подигравка към офицер от бригадата. Две седмици преди да бъде убита Стоянова е дала колата си на Каменов да й я поправи. Той я закарал в автоморга, където казал, че двигателят блокирал. Спазарил се за 315 лева, които така и не получил, защото документите на возилото не били в него. На 29 ноември вечерта Десислава напуснала жилището си в Сопот, оставяйки го отключено. Взела със себе си само личните си документи и тези на колата. Заедно с нея бил Каменов. Двамата били откарани към 19 часа от Карлово в Сопот от свидетеля по делото Стоян Чолпаров. Той ги оставил близо до едноетажна незаконна постройка във вилната зона на Сопот, където живеел Светослав Каменов. Малко по-късно станало непоправимото. „Вратът й изпука, имаше кръв”, признал пред полицаите Каменов. След убийството той изгорил в печката на къщата си всички документи, носени от Десислава. Натъпкал трупа й в раклата и на 30 ноември отишъл в София при бивша приятелка. Двамата се скарали и Каменов тръгнал към Благоевград. Там пресякъл „зелената граница” с Гърция, където останал няколко дни. На 7 декември се върнал у нас, като отишъл до родното си село Зверино. Обадил се на бившата си жена и й поискал телефонния номер на брат й, който е полицай във Враца. Уговорили си среща в гориста местност, на която Светослав Каменов признал за убийството. На 8 декември му било повдигнато обвинение за умишлено убийство, за което го грози затвор от 10 до 20 години. След повдигането на обвинението той се е възползвал от правото си да не дава никакви обяснения пред разследващите. По време на мярката си за неотклонение в окръжния съд в Пловдив на 10 декември Каменов отново запази мълчание, като в отговор на журналистически въпрос само попита: „Кой е казал, че аз съм я убил?”. Той бе оставен зад решетките, което определение не е окончателно и ако го обжалва, на 18 декември ще се изправи пред апелативния съд в Пловдив.", "date": "2018.12.11", "title": "Искат да погребат редник Стоянова с военни почести"}
{"url": "https://www.monitor.bg/bg/a/view/dobavki-v-neta-typkani-sys-zabraneni-veshtestva-151996", "text": "Опасни хранителни добавки, които съдържат забранени в ЕС вещества, ни продават в интернет, показа проверка на „Монитор“. Въпросните вещества – сибутрамин, орлистат, фентермин, йохинбин са забранени, тъй като причиняват необратими поражения и дори смърт. Най-многобройни са офертите на добавките за бързо отслабване със сибутрамин. Лекарство за сваляне на килограмите с опасния химикал беше забранено за производство в цяла Европа още преди десет години, след като то стана причина за няколко смъртни случая на континента. В продуктите, които се търгуват с него, сибутраминът е един път и половина повече, отколкото в таблетките, които бяха забранени като лекарствено средство. След хранителните добавки за отслабване най-много се търгува чай за подсилване на половата мощ. 50-годишен мъж се мъчил две денонощия в ерекция, след като си поръчал от него по интернет. За този случай разказа Пенка Георгиева, председател на Пациентски организации „Заедно с теб“. Потърпевшият се оплакал пред пациентски организации, че като купувач не може да направи рекламация, нито да съди дистрибуторите, тъй като за получаването на стоката няма документ.", "date": "2018.12.11", "title": "Добавки в нета тъпкани със забранени вещества "}
{"url": "https://www.monitor.bg/bg/a/view/naj-byrzoto-kupe-s-4-vrati-dojde-v-sofija-151994", "text": "Новото спортно купе на Mercedes-AMG GT с 4 врати беше представено с грандиозен спектакъл от специални ефекти в столичния шоурум на „Силвър Стар” - официален дилър на Mercedes-Benz за България. Яростният рев на 4,0-литровия V8-цилиндров битурбо двигател се разнесе в залата и въодушеви гостите, които онемяха при вида на уникалното спортно купе. Новият Mercedes-AMG GT 4-Door Coupe съчетава уникален дизайн, високо ниво на комфорт и спортна динамика в атлетично оформление с четири врати. Новият модел предлага динамично шофиране и спортни постижения на най-високо ниво с мощност от 585 к.с. за модела AMG GT 63 4Matic+ и 639 к.с. за AMG GT 63 S 4Matic+. Най-мощната версия S на модела разполага с чудовищен въртящ момент от 900 Нм и ускорява от 0 до 100 км/ч за феноменалните 3,2 секунди. Максималната скорост е умопомрачаващите 315 км/ч. Стандартното оборудване включва бързо превключващата 9-степенна автоматична скоростна кутия AMG Speedshift MCT 9G, активно кормилно управление на задния мост и електронно управляван заден блокиращ диференциал. Благодарение на допълнителната програма за шофиране Race с режим Drift са възможни и екстремно спортни дрифтове. Новият Mercedes-AMG GT 4-Door Coupe смайва с мускулеста визия и могъщ външен вид, заоблена задна част и силно издадени встрани арки на колелата, подчертаващи  принадлежността към семейството на GT-моделите. Тесните LED задни светлини, мигачите с бягаща светлина, типичната линия на ръба на багажника и многостепенно изваждащият се заден спойлер събуждат емоции, които стават още по-интензивни с настъпване на газта на автомобила. Интериорът на Mercedes-AMG GT 63 S 4Matic+ показва впечатляващо иновативни контролни панели. Моделът е оборудван с осем дисплея с висока разделителна способност в централната конзола. Върху специалния волан AMG Performance са разположени специфични бутони за AMG с нова визия. Спортните седалки AMG и новият стил на дисплея Supersport подчертават динамичния характер на купето с 4 врати. Многофункционалните светодиодни предни фарове, багажникът Easy-Pack, музикалната система Burmester и осветлението в 64 цвята засилват ежедневния комфорт. Новият Mercedes-AMG GT 63 S 4Matic+  вече е в шоурумите на „Силвър Стар” у нас и се предлага на цена от 336 911 лева с ДДС. „С представянето на този модел хвърляме ръкавицата към нашите конкуренти”, каза в речта си генералният мениджър на „Силвър Стар” Ролф-Юрген Заерле. „За всички нас 2018 година беше много динамична и изпълнена с нови преживявания. Днешното представяне е един невероятен завършек на годината. Като една млада компания, само на година и осем месеца, ние можем да се похвалим с над 1200 продадени автомобила от цялата продуктова гама, а целта за 2019 година е да реализираме 1000 броя само в сегмента на леките автомобили”, сподели Ролф-Юрген Заерле.", "date": "2018.12.11", "title": "Най-бързото купе с 4 врати дойде в София"}
{"url": "https://www.monitor.bg/bg/a/view/bdj-spasjava-razpisanie-s-lokomotivi-pod-naem-151970", "text": "Освен рейсове, които да возят пътниците, БДЖ предвижда да наеме локомотиви, за да изпълнява разписанието си. Сред останалите варианти са и оптимизиране на движението чрез взаимодействието между пътническите и товарните превози, и гъвкави форми на лизинг по модел на авиокомпаниите. За   за намаляване на закъсненията първи писа  „Монитор“. Тогава от железниците определиха мерките като „временни“, изготвени след анализ къде е възможно оптимизиране на влакове. Днес пред журналисти транспортният министър Росен Желязков добави подробности. разписанието логично е натоварено   - Григори Григоров и Светломир Николов, които замениха освободените Велик Занчев и Владимир Владимиров. Новите членове на Съвета на директорите трябва да предложат „икономическо изгодни варианти в полза на дружеството и да повишат доверието и качеството на услугата“, обяви Желязков, като нарече решенията „алтернативни и хибридни в очакване на новите влакове“. Следващата седмица новото ръководство на железницата ще направи дебют пред журналистите, на които ще обявят всички \"необходими мерки, както краткосрочните, така и средносрочни действия, които ще бъдат предприети до края на годината и началото на следващата\", обясни още министърът. По думите му всеки един инцидент като днешния край Своге нарушава графика на движение, затова основната задача на новите шефове е да направят съответствие между тяговия състав и разписанието. за които тепърва ще бъде пусната отново търг, железницата ще ремонтира съществуващия тягов състав. „Обществената поръчка, която беше прекратена с решение на „БДЖ-Пътнически превози“ в резултат на решение на Комисията за защита на конкуренцията, трябва да стартира на ново“, повтори за пореден път Желязков. Това означава нова техническа документация, нови условия, като бъдат взети всички съображения на комисията, така и на бъдещите изпълнители, и критики на обществото. „След подписването на договора периода за доставка ще бъде между година и половина и две години. Тоест ние от сега казваме, че През следващите шест месеца ще бъде направен анализ дали холдинговата структура ще бъде запазена. С него ще стане ясно дали чрез холдинга двете дъщерни дружества - „Пътнически превози“ и „Товарни превози“, постигат по-управленска дейност в областта на човешките ресурси и поддръжката на влаковете. Натоварени със задачата да анализират ще бъдат членовете на Съвета на директорите, а не от външна фирма.", "date": "2018.12.11", "title": "БДЖ спасява разписанието с локомотиви под наем"}
{"url": "https://www.monitor.bg/bg/a/view/edin-ubit-i-shestima-raneni-pri-prestrelka-v-strasburg-151997", "text": "Четирима души бяха убити и най-малко 13 ранени след като въоръжен мъж откри стрелба на коледен базар в Страсбург. В Туитър от френското вътрешно министерство предупредиха хората да останат по домовете си. Седем от ранените са в тежко състояние и броят на жертвите може и да расте, предупреждават от полицията. Френската полиция обяви, че стрелбата близо до коледния базар в Страсбург е терористичен акт. Българското външно министерство съобщи, че до момента няма данни за пострадали българи при терора. Евродепутатите ни са добре. Нападателят е избягал от местопрестъплението, а по-късно бе съобщено, че е ранен. Според френските медии по време на бягството е попаднал на военни, които са успели да го ранят. От министерството на вътрешните работи заявиха, че стрелецът е идентифициран. Ройтерс пише, че това е Шекат Шериф, роден през 1989 г. Жена, свидетел на терора, описа нападателя като висок 1,90 см, носещ черна шапка. В момента се провежда операция по залавянето му. Френските власти обявиха най-високо ниво на опасност от атентати след касапницата в Страсбург. По-рано, нападателят е попадал в полезрението на полицията, той е включен в базата данни S - това са дела, свързани със заплаха за държавната сигурност. В тези списъци има 26 000 души, като за 10 000 от тях се предполага, че са радикализирани. На обяд във вторник полицейски служители са идвали до дома му, за да го арестуват по подозрение в участие в обир, но не са го открили. Домът му е бил обискиран и са намерени гранати. Днес е обявен ден на траур. Президентът на Франция Еманюел Макрон е в течение на случващото се в Страсбург, предаде Ройтерс. Той съкрати своя среща, след като бе информиран за инцидента. Вътрешният министър Кристоф Кастанер е пристигнал на място в източния френски град, съобщи източник от Елисейския дворец. Макрон е свикал извънредно заседание по сигурността. Заместник-кметът на Страсбург Ален Фонтанел също призова гражданите към спокойствие. \"Стрелба в центъра на Страсбург. Благодаря на всички, че оставате по домовете си докато ситуацията бъде изяснена.\" - написа той в Туитър. Журналистът Бруно Пусар съобщи в Туитър, че на неговата улица са се чули десетина изстрела - един или два в началото, а след това е последвала канонада. Еманюел Фулон от пресслужбата на Европейския парламент съобщи, че в центъра на града се е породила паника, последвала е стрелба, а после по улиците са се появили въоръжени полицаи, тичащи към мястото на инцидента. В сградата на ЕП закратко останаха блокирани част от евродепутатите, докато полицията прецени, че е безопасно те да я напуснат.", "date": "2018.12.11", "title": "Терор на коледен базар в Страсбург: 4 убити и 13 ранени (ОБЗОР+снимка на терориста)"}
{"url": "https://www.monitor.bg:443/bg/a/view/arest-za-us-promoutyr-zadignal-hiljadi-ot-blagotvoritelen-koncert-v-bylgarija-151917", "text": "Робин Ди Маджио, който през лятото на 2016-та даде пресконференция у нас заедно с Живко Ботев от фондация „Мир за теб, мир за мен“, и обеща три месеца по-късно да събере на националния стадион „Васил Левски“ Мик Джагър, Род Стюърт, Джъстин Тимбърлейк и още куп знаменитости в благотворителен концерт за пострадалите деца от конфликтните зони, е арестуван в Лос Анджелис в петък по обвинение в присвояване на 750 000 долара. Преди година именно представители на родната фондация, които бяха ужилени с несъстоялия се концерт, подадоха иск в Щатите срещу 47-годишния барабанист, който се е изявявал и като музикален директор на концерти, организирани от ООН. „Да, ние сме ищците, но не мога да коментирам нищо повече. Консултирах се с американските адвокати, които ни посъветваха да не казваме нищо в хода на делото, защото е много сложно“, беше лаконичен пред „Монитор“ Живко Ботев. Ди Маджио е с повдигнато обвинение в измама и ако бъде признат за виновен, може да лежи 20 години в затвора. Пуснат е под гаранция от 40 000 долара и трябва да носи проследяващо устройство до изслушването в съда в Лос Анджелис следващият месец. е следната: през август 2016 г. българската фондация, организатор на концерта му превежда 750 000 долара в сметка. За нея американецът твърди че е естроу (т.е. целева – средствата по нея могат да бъдат използвани само в определени случай), за да може той да плаща единствено и само хонорарите на звездите, които уж му били потвърдили устно. „Той е взел парите, депозирал ги е в личната си сметка, никога не е отварял ескроу сметка, и след това ги е похарчил за коли, лични нужди и нова къща за бившата си жена”, казва заместник прокурорът Пуунам Кумар, цитиран от CBS Лос Анджелис. Нито долар не е похарчен и изпратен на обещаните артисти. Когато фондацията поискала парите си обратно, Ди Маджо заявил в имейл, че е изпратил депозити на артистите, които се съгласили да пеят в София. От прокуратурата уточняват, че новият дом на бившата му изгора е струвал 251 370 долара. 150 000 от парите пък сложил в сметка на компанията си DiMagic Entertainment, Inc. започва от лятото на 2016 година, когато фондация „Мир за теб, мира за мен“ на Живко Ботев обявява, че ще прави голям благотворителен концерт по подобие на LiveAid 85 и ще привлече Мик Джагър, Eagles, Earth, wind and fire и звезди като Джони Деп, Бандерас, Бруно Марс, Джъстин Тимбърлейк и други на стадион „Васил Левски“ на 1 октомври 2016-та. С привличането на знаменитостите се е заел Робин Ди Маджио, който също присъства на пресконференцията и дори твърди, че лично Мик Джагър му е потвърдил първи присъствието си. Съмненията в събитието обаче започват веднага, защото нито Столичната община е партньор, като фондацията е обявила, нито Националният стадион е заявен за датата. Огромното събитие остава напълно неизвестно за световните медии, въпреки че е обещано всички звезди да пеят обща песен, която трябва да бъде композирана от Константин Цеков от ФСБ (съпругата на Цеков и съпругата на Живко Ботев – Живка и Деница Шопови, са сестри). В крайна сметка концертът пропада. През 2017-а „Мир за теб, мир за мен“ получават и в България ще пристигнат други големи звезди като Снуп Дог и Бритни Спиърс, за да пеят благотворително. Това също не се случва и бизнесменът Красимир Дачев, който е представител на фондацията и спонсор на събитието, завежда дело срещу промоутърите Ленарс Гудрум и Брандън Алън от компанията „Богата Америка“ за неизпълненото обещание в съда в Илинойс. Всъщност точно с тези двамата работи Ди Маджио, срещу когото българите са завели отделно дело през същата година. Оказало се че въпросните американци са ги прецакали с фирма за двойници и всъщност нямат реални контакти с нито един от маститите музикални лейбъли. Припомняме, че в иска Дачев твърди, че освен преведения аванс за хонорари той е направил още разходи по наеми на сцени, капаро за стадион, хотел и транспорт за над 2,5 милиона долара, които също търси от обвиняемите.", "date": "2018.12.11", "title": "Арестуваха US промоутър, завлякъл българи със $750 000 (ОБНОВЕНА)"}
{"url": "https://www.monitor.bg:443/bg/a/view/graciite-grejnaha-v-kalendar-na-fibank-151985", "text": "Календар на Fibank със снимки на момичетата от националния отбор по художествена гимнастика беше представен официално вчера. На страниците са златните медалистки от европейското първенство в София от ансамбъла за жени, както и сребърните от отборното - Невяна Владинова, Катрин Тасева и Боряна Калейн. Идеята на фотосите е да изведе гимнастичките от традиционното им амплоа и да ги постави в по-различен и пречупен през художествения обектив начин. Набраните средства от продажбата на календара до края на януари 2019 г. ще отидат за развитието на спорта. Календарът е с цена 10 лева, а всеки закупил го от клоновете на Fibank ще получи специално свидетелство за дарение от федерацията. \"Този календар показва еднозначно красотата, силата, въздействието на нашия спорт върху обществото. Във всеки от фотосите е намерен много точен детайл за изразяване на всяка една индивидуалност на нашите прекрасни момичета\", заяви при представянето президентът на БФХГ Илияна Раева. \"Подкрепата на спорта и спортни инициативи е мисия, визия и амбиция, които са заложени в нашата ценностна система. Искрени благодарности за това, че ни направихте и тази година част от едно прекрасно преживяване за българската публика и цялата нация – световното първенство по художествена гимнастика“, обърна си към грациите Илона Станева, маркетинг-директор на Fibank.", "date": "2018.12.11", "title": "Грациите грейнаха в календар на Fibank"}
{"url": "https://www.monitor.bg:443/bg/a/view/prikazki-na-bratja-grim-v-luksozno-izdanie-s-ilustracii-151987", "text": "Приказки на Братя Грим блестят в нов луксозен том, който издателство „Лист” пуска в навечерието на Рождественските празници. Някои от тях – като „Червената шапчица”, „Бременските градски музиканти” и „Спящата красавица”, са добре познати, но между кориците се промъкват още герои и интригуващи истории – като „Ханс Ежко мой”, „Седемте гарвана” и „Бедното мелничарче”. Преводът, дело на изтъкнатата германистка проф. Ана Димова, е най-близо до немския оригинал. Така например Червената шапчица не носи на баба си баница или питка, а нещо съвсем друго... Подборът на 11-те приказки е на художничката Лизбет Цвергер, носителка на наградата „Андерсен”. Четката ѝ оставя усещане за вълшебство във всяка илюстрация. Първата сбирка с приказки на Братя Грим излиза в Германия преди повече от 200 години и съдържа 86 творби. По-късно Вилхелм и Якоб преработват някои от историите заради упреците, че в тях има много жестокост. В изящното издание на „Лист” всички страхове са преодолими. На Коледния панаир на книгата в НДК то се предлага с 20% отстъпка от редовната цена 16 лв.  ", "date": "2018.12.11", "title": "Приказки на Братя Грим в луксозно издание с илюстрации"}
{"url": "https://www.monitor.bg:443/bg/a/view/ivancheva-iskala-da-stava-kmet-na-sofija-151992", "text": "Арестуваната за колосален рушвет екскметица на „Младост“ Десислава Иванчева е имала амбиция да стане градоначалник на София. Това става ясно от СРС-тата по делото срещу нея, заместничката й Биляна Петрова и предшественика й Петко Дюлгеров. В запис от разговор между тримата Иванчева ясно заявява, че вече „Младост“ е тесен за нейните амбиции и затова иска да стане „и кмет на София“. Екскметицата и заместничката й пък самонадеяно разкриват, че не се интересуват от друго, освен от имиджа и ПР-а си. Стенографите от записите бяха разсекретени с решение на спецсъда, а „Правен свят“ публикува част от тях. Бръмбарите ясно записали, как тримата подсъдими договарят конкретните суми за подкупа, който строителният предприемач Александър Ваклин трябва да плати, за да му се разреши да строи в района. \"Три пъти по седемдесет и пет ще ги получи. Другото сега ще му включим да тръгне. После ще бъде при виза ли е, какво е? Проект ли е какво е? После при строителна площадка. Двадесет си е нормална оферта, защото като тегля една черта, че е окей\". Думите са на Десислава Иванчева и са по адрес на изнудвания строителен предприемач Александър Ваклин. Те потвърждават показанията му, че само за разписване на разрешението за строеж, първоначално е бил изнудван за сума от близо половин милион лева (очевидно съвпадаща с посочените 3 x 75 000 евро - 225 000 евро). Както става ясно и от записите - Иванчева е предвиждала искането и на още пари, но на по-късен етап. Репликата й, че \"двадесет си е нормална оферта\" е тази, която напълно съвпада с тезата на Ваклин и на прокуратурата, че бившата кметица на \"Младост\" е искала по 20 (както се разбира в записите - евро на кв.м. застроена площ).Разговорът напълно отхвърля защитната теза, че Иванчева и Петрова не са говорили за пари. Напротив, те не само, че говорят за пари, но и докато се шегуват, уточняват, че става въпрос за евро, а не за левове. „ Еврота, тука е Европа“, категорична е Петрова, която пресмята стойността на подкупа. Иванчева и Дюлгеров пък се уговарят за неговия дял като посредник – 20% от общата сума. Междувременно във вторник стана ясно, че съдийската колегия на Висшия съдебен съвет обмисля да пита апелативните спецсъдии чувстват ли се засегнати от проверката, разпоредена от председателя на ВКС Лозан Панов. Председателят на апелативният спецсъд Георги Ушев и още 10 съдии изпратиха писмо до ВСС с искане за становище дали проверката е институционален натиск върху магистратите преди да са взели окончателно решение за мерките за неотклонение на Иванчева и Петрова. Пленумът на ВСС реши, че въпросът е от компетентността на съдийската колегия и затова на заседанието си във вторник тя трябваше да се произнесе. Ден преди това стана готов докладът от проверката, назначена от Панов и осъществена от трима съдии от ВКС. Докладът бе оповестен в късния следобед в понеделник и според неговите заключения апелативните спецмагистрати са допуснали нарушения на закона. Във вторник сутринта във ВСС е внесено становище на апелативният спецсъд, подписано от неговия председател Георги Ушев. В становището се изразява несъгласие с констатациите на проверката и се заявява, че няма нарушения на закона във връзка с мерките за неотклонение на Иванчева и Петрова. „Законът за съдебната власт дава правомощие на председателя на ВКС лично да извършва проверки в апелативните съдилища или да възлага такива. Упражнявал съм и ще продължа да упражнявам това правомощие. Нормата в ЗСВ не прави разлика между приключили и неприключили производства. Проверката в апелативния спецсъд не касае производството по същество, как се е произнесъл, а как съдът е процедирал. Смятам, че не е проява на тенденциозно отношение от моя страна проверката, а осъществяване на правомощия“, каза пред съдийската колегия Панов. Председателят на ВАС Георги Чолаков предложи точката да се отложи, защото документацията е много голяма и не е успял да се запознае с нея. Представляващият ВСС Боян Магдалинчев изказа същото мнение. „Ние не можем да дебатираме доклада от проверката по същество, защото това е правораздаване. Ние можем само да дебатираме дали проверката е натиск. Той може да е както външен – от медии, законодателна и изпълнителна власт, така и вътрешен натиск – от ръководители на съдиите. Това е част от стандартите за независимостта на съдебната власт, които приехме“, заяви Цветинка Пашкунова. 7 от членовете на съдийската колегия гласуваха „за“ отлагането на точката, а 4 „против“. Тя ще бъде разгледана на извънредно заседание на 14 декември.", "date": "2018.12.11", "title": "Иванчева искала да става кмет на София"}
{"url": "https://www.monitor.bg:443/bg/a/view/plakati-na-ludmil-chehlarov-v-galerija-akademija-151986", "text": "Изложба плакати на проф. Людмил Чехларов може да се види до 4 януари в галерия „Академия“. Тя се осъществява по идея на катедра „Плакат и визуална комуникация“ в Националната художествена академия и е посветена на 80-годишнината на автора. Експонатите са автентични театрални плакати (сериграфия и офсет) от музейната сбирка на НХА. Людмил Чехларов е един от най-разпознаваемите български плакатисти. За ярко изразения стил в творчеството му допринася както Сатиричният театър, където работи в продължение на няколко десетилетия, така и неговото специфично чувство за хумор. В плакатите си той нескрито поднася шеговит коментар към сюжета на пиесата и често провокира зрителя. Чехларов е ученик на класика Александър Поплилов. През годините твори и в областта на графичния дизайн, илюстрацията и живописта. Негови произведения са представяни в Русия, Куба, Италия, Канада, Германия, Индия, Сирия, Монголия, Чехия, Япония, Холандия, Франция, Латинска Америка.  ", "date": "2018.12.11", "title": "Плакати на Людмил Чехларов в галерия „Академия“"}
{"url": "https://www.monitor.bg:443/bg/a/view/sedem-ot-naj-velikite-iluzionisti-v-sveta-idvat-v-sofija-151982", "text": "Само няколко седмици делят българската публика от първата ѝ среща с изумителното шоу, събрало на едно място най-великите илюзионисти от всички краища на света. Уникалната продукция държи рекорда за най-продаван спектакъл от Бродуей в редица градове, а билетите за четирите представления у нас са на изчерпване. Магичното шоу, гостувало в над 200 града в 25 държави, ще завладее зала 1 на НДК от 17 до 20 януари 2019. До момента над 10 милиона зрители са се насладили на вълнуващите трикове на най-големите професионалисти в бранша. Всевъзможни мистични илюзии, левитация, четене на мисли, изчезване, опасни бягства и преобразявания са само част от програмата на Luis de Matos (Мастърът), James More (Измамникът), Enzo (Незабравимият), Andrew Basso (Измъкващият се), Yu Ho-Jin (Манипулаторът), Kevin James (Изобретателят) и Sos & Victoria (Трансформиращите се). Освен в България шоуто ще смае публиката в Австралия, Италия, Австрия, Норвегия, Литва, Финландия, Германия, Полша, Дания и още редица държави. , е един от най-значимите илюзионисти в последните десетилетия, с дълга и разнообразна кариера зад гърба си. Още през 1990, когато е на 20, гостува в различни предавания, а само две години по-късно вече има собствено шоу по националната телевизия. Сред по-интересните факти около него се нареждат моментът, в който познава числата от тотото седмица преди тегленето, както и страхотното шоу, което прави за откриването на стадиона в Порто през 2003 година. Носител е на безброй награди, получава холивудския приз „Маг на годината“ още през 1999. Луис държи световния рекорд на Гинес – кара 52 001 копринени шалчета да изчезнат едновременно.  е изключително атрактивен, прави впечатление преди пет години след едно свое участие в телевизионен формат и оттогава е истинска сензация с рекордните 100 милиона гледания в YouTube. Когато не е на турне, се изявява в Лондон, Холивуд, Лос Анджелис и Сидни. Колегата му Enzo, Незабравимият, пък е първият, докарал хеликоптер на сцената на телевизионно шоу. Едва на 26 талантливият французин покорява митичното Casino de Paris с шоуто си “Отвъд илюзиите“. Италианецът Andrew Basso, Измъкващият се, е следващият в програмата на мащабния спектакъл и първият, който изпълнява номера с кабината на Худини с пълен изглед към случващото се. Това е негов особен почерк и нещо, за което медиите по целия свят не спират да говорят. Наричан „рок звездата на магията“ и „наследника на Худини“, Басо e от илюзионистите, които отвеждат публиката на изключително емоционално пътуване със своите вдигащи адреналина и нажежаващи въздуха номера. От Северна Корея в шоуто се включва  отличаващ се с изключителен артистизъм и елегантност. Едва на 19-годишна възраст той прави невероятен пробив, като печели първа награда на Stage Magic и Grand Prix на световната федерация (FISM). Той е едно от имената, спрягани като „бъдещето на магията“. Не по-маловажни по атрактивност и професионализъм са и Kevin James, Изобретателят, както и Sos & Victoria, Трансформиращите се. Кевин внедрява специфична доза хумор в своите номера, което му осигурява наградата за креативност от Академията за магични изкуства в Холивуд, а сред любопитните му изяви са тези пред принца на Монако, султана на Дубай и президента Обама в Белия дом. Sos & Victoria от своя страна са уникални с четирикратния си рекорд за Гинес – в състояние са да сменят 16 костюма за 120 секунди. Всичко, което им е необходимо, е едно завъртане на китките, а обединяващото звено между всички илюзионисти е, че дават най-доброто от себе си.", "date": "2018.12.11", "title": "Седем от най-великите илюзионисти в света идват в София"}
{"url": "https://www.monitor.bg:443/bg/a/view/mantineli-ot-naj-visok-klas-montirat-na-pytja-svoge-sofija-151988", "text": "На пътя Своге - София се поставя най-високият клас обезопасителни системи, каквито има на автомагистралите, съобщи шефът АПИ инж. Светослав Глосов. Той поясни, че преди това е било невъзможно да се предприемат каквито и да било дейности заради продължаващото досъдебно производство. В края на ноември в АПИ е получено и указание от Върховната административна прокуратура, в което се посочва, че в срок от един месец трябва да се предприемат действия за обезопасяване на отсечката. Той посочи, че новото съоръжение е трябвало да се постави от общината, тъй като участъкът е на тяхна територия и общината събира таксите от билбордове по трасето в населеното място и издава разрешенията за строеж на търговски обекти без за това да иска разрешение от АПИ каквото се издава, когато отсечката е извън чертите на града. В отговор на журналистически въпрос инж. Дончо Атанасов, член на УС на АПИ заяви, че монтажът на мантинелата в Своге се изпълнява въз основа на разработения график. За да се монтира такова съоръжение, независимо дали е на пътя София - Своге, или на друг път, трябва да се изготви проект, съгласно нормите за проектиране, и това е направено, подчерта инж. Атанасов. Той заяви, че целият 80-километров път през Искърското дефиле ще бъде обезопасен и проектът ще бъде актуализиран, съгласно направения одит по пътна безопасност. Целта ние да се гарантира безопасността на пътуване през дефилето, въпреки че според данните от трафик камерите 99% от превозните средства не спазват ограничението на скоростта от 30 км/ч в участъка в момента, подчерта инж. Атанасов.", "date": "2018.12.11", "title": "Мантинели от най-висок клас монтират на пътя Своге - София"}
{"url": "https://www.monitor.bg:443/bg/a/view/liceto-na-vss-prizna-prisydite-na-sydiite-nejasni-151989", "text": "Трябва да се обясняват съдебните решения, защото са на специфичен език и хората не ги разбират, заяви на заседание на съдийската колегия на Висшия съдебен съвет представляващият съвета Боян Магдалинчев. С думите си лицето на съвета на практика призна апела, който отправихме в агенция и вестник „Монитор“ за „правосъдие на светло“ след оправдателните присъди по делото „Алабин“. Още тогава ние инициирахме и гражданска подписка, с която настояваме съдиите да обясняват пред обществото съображенията си, заради които са прочели оправдателна или осъдителна присъда по т.нар. общественозначими дела. На съдийската колегия във вторник проблемът беше признат, но като решение бе предложено да бъдат открити 23 щатни бройки за специалисти по връзки с обществеността в окръжните и административните съдилища. „Вместо да отпускаме още щатни бройки за връзки с обществеността, да увеличим съдебните помощници. Вярно, че от време на време трябва да се обяснява на хората, но по-важно е съдиите да си вършат работата“, втрещи колегите си Олга Керелска. Магдалинчев напомни, че в бюджета на съдебната власт за 2019 г. вече са гласувани парите за специалисти по връзки с обществеността и тогава обясни нуждата да се обясняват на достъпен език съдебните решения. „Ние ще им обясним на медиите, но по-важно е те какво ще отразят. В Холандия има орган, който следи какво излиза в медиите за съдебната власт. Пиарите са тежест за бюджета и аз съм против такива бройки“, продължи да упорства Керелска. Въпреки това 10 от членовете на съдийската колегия гласуваха за разкриването на 23 щата, единствено „против“ беше Керелска. С тези нови бройки специалистите по връзки с обществеността във всички съдилища в страната стават 41.", "date": "2018.12.11", "title": "Лицето на ВСС призна: Присъдите на съдиите неясни "}
{"url": "https://www.monitor.bg:443/bg/a/view/blizo-300-chujdenci-sa-bili-arestuvani-pri-bunta-v-harmanli-151981", "text": "Близо 300 души са били арестувани първоначално при потушаването на размириците в бежанския лагер в Харманли на 24 и 25 ноември 2016-а година.  Това съобщиха пред съда в Харманли полицаи, участвали в потушаването на безредиците, при които бяха нанесени щети за стотици хиляди лева. Подсъдими са 21 афганистанци, които са обвинени за хулиганство и затова, че при бунта са потрошили собственост на държавата. Показания днес дадоха 6-ма полицаи от Харманли, които първи са реагирали след получаване на сигнала за бунта. Преди малко повече от две години над 3000 мигранти се разбунтуваха след като лагерът в Харманли беше временно поставен под карантина, заради съмнения за заразни болести. Срещу разбеснелите се чужденци се изправиха малко повече от 300 полицаи и жандармеристи. При схватките бунтовниците счупиха водното оръдие, за да не могат ги разпръснат с него. От показанията на униформените стана ясно, че разпознаването на подсъдимите е станало по видеа и журналистически материали. Част от свидетелите не се явиха в съда, защото бяха нередовно призовани. Това се очаква да се случи следващия път. Междувременно половината от подсъдимите вече не са в България, защото не са били задържани в арест, въпреки обвиненията срещу тях.  ", "date": "2018.12.11", "title": "Близо 300 чужденци са били арестувани при бунта в Харманли"}
{"url": "https://www.monitor.bg:443/bg/a/view/kubrat-pred-vodna-kriza-151983", "text": "Жителите на община Кубрат се безпокоят, че може да останат без вода, след като „ЕНЕРГО-ПРО“ спря в понеделник тока на административната сграда на местното ВиК дружество „Меден кладенец“. Причината е неплатен дълг от дружеството, което е общинско, в размер на над 3 млн. лв., натрупани през последните десет години. Засега близо 20-те хиляди жители на Кубрат и на 17-те села в общината имат вода, тъй като „ЕНЕРГО-ПРО“ не е прекъснало захранването на помпите. „Това е проблем, който няма да засегне само бита на хората. Мъничкият бизнес, от който се препитават много жители в нашата община, ще бъде ударен. Не говорим само за детските градини, социални патронажи и т.н., които трябва да затворят веднага поради лоши хигиенни условия. Ще бъдат ударени животновъдните фермички, малките ресторантчета и кафенета и всичко, което е под контрола на Регионалната здравна инспекция и Областната дирекция по безопасност на храните. В общината няма голям бизнес – има малки фирмички с по 20-30 човека, които трябва да спрат“, коментира мрачната прогноза Даниела Милчева, която живее в Кубрат. От „ЕНЕРГО-ПРО“ обясняват, че до крайната мярка се стигнало, след като Община Кубрат не е гарантирала дълга. Електроразпределителната компания предложила миналата седмица подписване на споразумение за разсрочването му и за намаление на натрупаните лихви, но то не е било разгледано на сесията на общинския съвет. От доставчика на ток заплашиха, че ако Общината не реагира до сряда, ще се спре захранването на всички водоснабдителни съоръжения на ВиК „Меден кладенец“. Кметът на общината Алкин Неби, който е на този пост от март 2017 година, обясни пред „Монитор“, че задълженията са натрупани заради лошо управление на ВиК дружеството в предишни години. Общината била готова да стане гарант, но било невъзможно толкова голям дълг да бъде погасен в кратък срок. Кметът от своя страна се закани, че ако само за секунда токът към командния пункт за помпите бъде спрян, а това означава и потребителите да нямат вода, ще обяви бедствено положение. Заради критичната ситуация Алкин Неби ще събере общинските съветници, за да търсят решение. „На 12 декември в 13,00 ч. Общинският съвет в Кубрат се събира на извънредно заседание, на което ще присъстват и представители на „ЕНЕРГО-ПРО“. Моите очаквания са да се споразумеем“, каза кметът Неби.", "date": "2018.12.11", "title": "Кубрат пред водна криза "}
{"url": "https://www.monitor.bg:443/bg/a/view/aktiori-se-podigravat-s-reklamite-koito-snimat-151975", "text": "Един юнак – български актьор, лежи и пъшка без мотивация, докато духовните му сили изтичат напразно в реденето по претенциозни кастинги с точно никакъв залог, в снимането на тъпи реклами и участието в посредствени тв формати. Всъщност такива актьори са много, но в спектакъла „Настане вечер“ на „Сфумато“ са само трима. Потенциалът на проекта със сценарий и режисура на младата и талантлива Весела Василева (няколко номинации и награда „Аскеер“ за постановката „Великденско вино“ на театър „Възраждане) бе оценен още в незавършен вид на последния Малък сезон на театралната работилница и за награда влезе в големия, а премиерата бе преди дни. Награда не само за находчивостта, но и за интелигентността на екипа, който го е създал, защото, казват, и да не се вземаш прекалено на сериозно, когато екзистенциалните ти драми натежат, е висш признак за интелигентност. В спектакъла участват Никола Мутафов (познат и като д-р Пенев от сериала „Откраднат живот“), Мак Маринов (не като „маг“, който се занимава с магии, а с „к“ накрая, както уточнява персонажът му на един кастинг) и Явор Борисов. Първите двама са в трупата на МГТ „Зад канала“, а третият е сред младите асове на Сатирата. Събира ги идея (не за първи път), а в случая автори на идеята за „Настане вечер“ са Явор и Никола. Подтикът явно е автобиотрафичен. Актьорите играят с истинските си имена и дават всичко от себе си, докато се подиграват с онова, което компромисното ни време ги принуждава да правят и да търпят – малоумните рекламни послания, клишетата на професията им и тази на критиците, които я „отразяват“... Първоначално те са „в телевизорите“ - метални рамки от сценографията на Борислав Тонев-Бъки, и със сатиричен хъс пародират някои втръснали на всички ни до болка реклами, като с нецензурни изрази. Всеки ще се сети за тях... Езикът е колоритен и...циничен, наистина, но не можем да отречем, че изразява масовото омерзение от подобни атаки от екрана. Да, масовото и тяхното собствено, докато плахо се надяват да играят Шекспир, Гогол, Бекет... После актьорите излизат от телевизорите, буквално ги изхвърлят на пресечката на „Самуил“ и „Гладстон“, където се засичат при случайна среща след представление и сядат на тях, за да запият с водка... Първоначално „дуят перки“ кой е по-по-най, кой прави истинско изкуство и кой – халтура, избиват комплекси на неизгрели звезди, налитат си като петли, но много бързо става ясно, че гребат в една и съща лодка. И дори са приятели. Недоволни са от себе си, от битието, което не могат да променят, буквално мизерстват, живеят почти като клошари... Нотка на тъга пронизва разюздания смях, а антитезата с гениалното стихотворение на Ботев на финала – и на неговата епоха на герои с днешното време на антигерои, е просто убийствена. Но не се плашете – като изключим това, спектакълът е ужасно забавен. Истината зад него е горчива. Проектът е финансиран от Столична програма “Култура” 2018 г.", "date": "2018.12.11", "title": "Актьори се подиграват с рекламите, които снимат"}
{"url": "https://www.monitor.bg:443/bg/a/view/avtogolove-bezkraj-151976", "text": "Ясно е, че разследваните олигарси, ще използват всяка възможнст чрез политическите си протежета да се измъкнат. Изхвърлените от избирателите зад борда на политиката десни, тутакси забравят какви са ги вършили докато са били на власт и гръмогласно искат реванш. Разбира се, да уредят и себе си...Как иначе може да си обясним шумът, който вдигат провалили се бивши министри като Христо Иванов и Петър Москов. Много подозрително единият, наследствено свързан с Русия, се опитва да внуши, че избралата прозападния път наша страна е отново на кръстопът. И че щяла да остане енергийно зависима. Другият, подсъден за далавера с ваксини, обявява, че ще прави партия. Не е трудно да се досетим, кой за какво се бори. Ние обаче ще попитаме защо двамата нищо не направиха, докато бяха в управлението да убедят Брюксел, да помогне в изграждането на алтернативни газопроводи, след като стана ясно, че Русия може да спре газта през Украйна. И дори веднъж го направи, та се наложи да внася тройно по скъп газ от Гърция. Известно е и защо спряха доставките на ваксини от традиционни западни партньори.Вероятно двамата и техните сподвижници си мислят, че паметта на хората е къса. И сега се опитват да всяват страхова психоза сред хората и да практикуват любимото си занимание да пращат послания-доноси към европейските към Брюксел. Няма кой да им повярва. Не за друго, а защото пак са същите. А можеше поне от кумова срама да търсят нови лица. Тепегьозлукът им е обаче безграничен. Затова не бива да се учудват на поредния плачевен резултат.", "date": "2018.12.11", "title": "Автоголове безкрай"}
{"url": "https://www.monitor.bg:443/bg/a/view/rumynija-predstavja-plana-si-za-predsedatelstvoto-na-es-151979", "text": "Председателят на румънския Сенат Калин Попеску Таричану заяви, че ръководствата на двете камари на парламента са одобрили участието на премиера на Румъния Виорика Дънчила в парламентарно заседание, където тя ще представи приоритетите на председателството на Съвета на ЕС, предаде Медиафакс. Премиерът Дънчила обяви миналия петък, че ще представи в парламента на 12 декември окончателната форма на програмата на Румъния за периода, в който ще бъде ротационен председател на Съвета на ЕС. Румъния поема шестмесечното председателство на Съвета на ЕС от 1 януари 2019 г.", "date": "2018.12.11", "title": "Румъния представя плана си за председателството на ЕС"}
{"url": "https://www.monitor.bg:443/bg/a/view/antyni-ivanov-osmi-v-sveta-na-200-m-byterflaj-151980", "text": "Звездата на българското плуване Антъни Иванов завърши на осмо място на 200 метра бътерфлай на световното първенство в 25-метров басейн в Ханджоу (Кит). В коронната си дисциплина той финишира за 1:52,40 минути в 7-и коридор при много силна конкуренция. Шампион с нов световен рекорд - 1:48,24 мин. стана японецът Даия Сето, който беше най-бърз и в предварителните серии с 1:49,88. Вторият, бившият рекордьор - южноафриканецът Чаз Ле Кло също даде резултат по-добър от предишното най-добро постижение на планетата - 1:48,32 мин. Тройката на подиума в една от седемте китайски столици допълни представителят на домакините Жуо Ли с 1:50,39 минути. Антъни Иванов, състезател на треньора Николай Вакареев и на клуба \"Вихрен\" (Сандански) влезе в голямата осмица с шесто време от сериите - 1:51,81 мин. Това е нов български рекорд в дисциплината. Предишният също беше негов - 1:54,80 и беше поставен на предишното световно в канадския град Уиндзор – на 6 декември 2016 г., когато беше едва 17-годишен. Финалът на шампионат на планетата в малък басейн пък е 9-и за българското плуване. Шест има Михаил Александров, който е и с най-добро класиране - 4-и на 200 м бруст в Шанхай 2006 г., а с два е Денислав Калчев. Антъни, обявен за най-добър млад спортист на България за 2017 г., е осми в света при мъжете и в голям (50-метров) басейн в Будапеща миналата година и трети при юношите в Индианаполис. През август записа същото класиране и първи финал за мъжкото ни плуване от 21 години насам в Глазгоу. В Хуанджоу 19-годишният Антъни Иванов ще плува още на 50 и 100 м бътерфлай, както и на 4 по 200 м свободен стил и 4 по 100 микс (смесена щафета - два поста мъже и два жени). Българското плуване записа още един успех на световното в 25-метров басейн. За първи път от десетилетия на такова състезание участва и наша мъжка щафета на 4 по 100 метра св. стил. Плувците ни в състав Йордан Янчев, Светозар Николов, Калоян Братанов и Антъни Иванов завършиха на 13-о място с време 3:19,51 минути, което е нов национален рекорд. Предишният е на четворката на ЦСКА от преди 30 години - 3:24,08 мин. Дебютантът Йордан Янчев остана на 0,13 сек. от мъжкия ни рекорд на 400 м св. стил, но подобри този на юноши старша на Антъни Иванов с 3:46,13 и завърши 21-и. Любомир Епитропов слезе под минута на 100 м бруст с 59,92 сек. и стана 37-и. Калоян Братанов е 29-и на 200 м съчетано с 1:59,77 мин. Габриела Георгиева даде лично време на 100 м гръб - 1:00,58 мин. и е 33-а. Българският отбор от 7 души е най-многобройният в досегашните 13 шампионата, от него петима са дебютанти.", "date": "2018.12.11", "title": "Антъни Иванов осми в света на 200 м бътерфлай"}
{"url": "https://www.monitor.bg:443/bg/a/view/otkriha-pyrzalka-na-unak-mestjat-ja-pred-arena-armeec-na-prolet-151977", "text": "Ледената пързалка пред стадион „Юнак“ в София заработи отново след близо 30 години. Съоръжението е собственост на Национална спортна база, а инвестицията в него е в размер на 340 000 евро, съобщиха оттам. Пързалката ще остане на стадион „Юнак“ до началото на месец март, когато ще бъде използвана за световното първенство по шорттрек за мъже и жени в „Арена Армеец“. Тя ще разполага с професионални треньори, осигурени са и нови кънки за наем. В делничните дни ще има часове, в които деца до 12-годишна възраст ще могат да карат безплатно. „Ако има повече такива обекти, ще имаме повече шансове да развиваме най-успешния зимен спорт за България - шорттрека“, заяви при откриването на пързалката спортният министър Красен Кралев. „Тук е мястото, на което направих своите първи стъпки в спорта преди много години и съм изключително развълнувана да стъпя отново на ледената пързалка. Надявам се по моя път да тръгнат много бъдещи млади шампиони“, каза най-добрата в ледените спортове Евгения Раданова. С нея бе и възпитаничката й Катрин Маноилова, на която ще разчитаме за добро представяне на световното у нас.  ", "date": "2018.12.11", "title": "Откриха пързалка на „Юнак“, местят я пред „Арена Армеец“ на пролет"}
{"url": "https://www.monitor.bg:443/bg/a/view/nad-150-mln-deca-jertva-na-uchilishten-tormoz-151973", "text": "Физическото насилие и тормозът пречат на образованието на над 150 милиона деца на възраст 13-15 години, сочат проучване на УНИЦЕФ. Над половината тийнейджъри по света поне веднъж са били обект на насилие от страна на връстници в и около училище. Данните бяха представени при откриването на интерактивна инсталация в рамките на кампанията „Заедно срещу насилието в училище“ . „Според изследване, България е сред десетте от 43 изследвани страни, най-силно засегнати от насилието и тормоза в училище. Днес, в рамките на кампанията, ще представим нов подход – ще използваме виртуалната реалност, за да може да се поставим в позицията на ученик, който страда от насилие в училище.“, заяви представителят на УНИЦЕФ за България д-р Джейн Муита. С помощна на витуалната реалност посетителят на „синята стая“ ще се постави на мястото на стотици деца у нас, които ежедневно са жертва на различни форми на насилие в училище – физическа или вербална агресия, тормоз, кибертормоз и др. Програмният директор на „Закрила на детето“ в УНИЦЕФ България. Даниела Колева обясни, че следващите три години планират да разработят и приложат програма за превенция на насилието в училище заедно с Министерство на образованието и науката. „В нея са предвидени анализ на ситуацията във всяко училище и създаване на план за всяко конкретно място, повишаване на разпознаването на видовете насилие и тормоза, информация как и къде може да се получи помощ, въвеждане на нови методи на работа в училищата, активно въвличане на децата, учителите и родителите“, каза Колева. Инсталацията е разположена на 1-ви етаж в НДК, вход А4 и ще остане там до 16 декември включително. След това видеото ще може да бъде видяно на някои от най-оживените и посещавани локации в София – точна информация за това кога и къде ще бъде публикувана на сайта на УНИЦЕФ, както и в каналите на организацията в социалните мрежи.", "date": "2018.12.11", "title": "Над 150 млн. деца са жертва на училищен тормоз"}
{"url": "https://www.monitor.bg:443/bg/a/view/zakaraha-s-linejka-minu-stajkov-v-syda-151974", "text": "Линейка закара в съда на инвалидна количка от ареста бизнесмена Миню Стайков. Спецмагистратите трябва да решат дали да го освободят, като медицинска екепртиза ще установява дали състоянието му позволява да остане в ареста. Десет дни имат експертите, за да прегледат бизнесмена, който беше задържан при акция през септември. Адвокатът му Лъчезар Таков обясни пред журналисти, че откакто е в ареста, Стайков отслабнал с 10 кг. Той обаче не каза какво е заболяването му. На другия обвиняем Балун Хазърбасанов също ще бъде направена медицинска експертиза от ендокринолог. Предстои да се изясни дали обвиняемите имат заболяване и какво е то. Миню Стайков, синът му Стайко Стайков, който още се издирва, и други лица са обвинени за участие в престъпна група, организирала производството на цигари в нелегални фабрики, разпространявани след това на \"черния\" пазар. С действията си участниците са избегнали и плащането на ДДС и са възстановили неследващ се данъчен кредит в размер на 1 016 139 лв. при търговска дейност. Миналия месец Апелативният специализиран наказателен съд наложи запор над дружествените дялове и банкови сметки на бизнесмена, както и възбрана над множество негови недвижими имоти в цялата страна. Миню Стайков и още двама от участниците в групата са с наложени мерки за неотклонение \"Задържане под стража\".", "date": "2018.12.11", "title": "Закараха с линейка Миню Стайков в съда"}
{"url": "https://www.monitor.bg:443/bg/a/view/vnosyt-s-blizo-6-pyti-po-goljam-ryst-ot-vnosa-151978", "text": "През периода януари - октомври 2018 г. от България общо са изнесени стоки на стойност почти 46,04 млрд. лв., което е с 1.4 на сто повече в сравнение със същия период на 2017 г., показват предварителни данни на НСИ. През октомври 2018 г. общият износ на стоки възлиза на 5,376 млрд. лв. и нараства със 7.4 на сто спрямо същия месец на предходната година. Така ръстът е на вноса е 5 пъти по-голям от увеличението на износа. През периода януари - октомври 2018 г. общо в страната са внесени стоки на стойност 52,343 млрд. лв. (по цени CIF), или с 8.1% повече спрямо същия период на 2017 г. През октомври 2018 г. общият внос на стоки се увеличава с 13.6 на сто спрямо същия месец на предходната година и възлиза на 6,198 млрд. лева. Общото външнотърговско салдо (износ FOB - внос CIF) е отрицателно през периода януари - октомври 2018 г. и е на стойност 6,303 млрд. лева. По цени FOB/FOB (след елиминиране на разходите за транспорт и застраховки при внос на стоки) салдото през периода януари - октомври 2018 г. също е отрицателно и е в размер на 2,593 млрд. лева. През октомври 2018 г. общото външнотърговско салдо (износ FOB - внос CIF) е отрицателно и е на стойност 821.9 млн. лева. По цени FOB/FOB салдото също е отрицателно и е в размер на 414 млн. лева. През периода януари - октомври 2018 г. износът на стоки от България за трети страни намалява с 12.9 на сто в сравнение със същия период на 2017 г. и е на стойност почти 14,443 млрд. лева. През октомври 2018 г. износът на стоки от България за трети страни нараства с 9.1 на сто спрямо същия месец на предходната година и е в размер на 1,927 млрд. лева. Вносът на стоки в България от трети страни през периода януари - октомври 2018 г. се увеличава с 9.2 на сто в сравнение със същия период на 2017 г. и е на стойност 19,105 млрд. лева (по цени CIF). Най-голям е стойностният обем на стоките, внесени от Руската федерация, Турция, Китай и Сърбия. През октомври 2018 г. импортът на стоки в България от трети страни се увеличава с 34.9% спрямо същия месец на предходната година и е в размер на 2,554 млрд. лeвa.", "date": "2018.12.11", "title": "Вносът с 5 пъти по-голям ръст от износа"}
{"url": "https://www.monitor.bg:443/bg/a/view/remontirat-antikorupcionnija-zakon-zaradi-lozan-151972", "text": "Спешен ремонт на антикорупционния закон поискаха във вторник депутати. С поправките изрично се записва, че прекратяването на наказателно производство срещу едно лице не е пречка срещу него да продължи дело за конфискация на незаконно имане. До предложението им за нормативните поправки се стига, след като скандалният шеф на Върховния касационен съд Лозан Панов успя да пробута тълкувателно решение, което на практика спира работата на Антикорупционната комисия (КПКОНПИ) по ключови дела. Заради превратното тълкуване на част от върховните съдии делата за отнемане на незаконно придобито имущество от олигарси като Иво Прокопиев и Цветан Василев се оказаха на „трупчета“. В същото време скандалното решение на ВКС отваря и вече затворена мярка от мониторинга на ЕК над България – за уредена нормативна рамка, с която ефективно да се противодейства на организираната престъпност и корупцията по високите етажи на властта. За да не се стигне до пълно блокиране на работата на КПКОНПИ, народни представители внесоха проект за законови промени. В него изрично се посочва, че „действителната воля на законодателя“ още със създаването на антикорупционния закон е била въвеждането на гражданска конфискация, която не зависи от наказателните дела срещу съответното лице. Такова становище депутатите дадоха и пред ВКС, но съдиите решиха да изтълкуват закона им точно противоположно. Удобно това решение на ВКС обслужва интересите на олигарсите, които са под угрозата имането им да бъде конфискувано. Вносител на промените е шефът на правната комисия на парламента Данаил Кирилов, а поправките ще бъдат разгледани от самата комисия още утре на редовното заседание. Попраките пък ще минат през пленарна зала в четврътък и вече са заложени в проекта на програма на НС за тази седмица. В мотивите към законопроекта е записано, че антикорупционното законодателство е било силно похвалено от ЕК и смута, който тълкувателното решение внася в системата, ще се отрази зле на мониторинговия механизъм. В мотивите се посочва още, че държавната политика по противодействие на корупцията няма за цел възмездие, а възстановяване на справедливостта в обществото. „Гражданската конфискация не представлява наказание за лицето. Наказателната отговорност се реализира с дейността на прокуратурата, която преследва извършителя на престъпна дейност. В много случаи обаче е трудно да се съберат годни доказателства, които да са достатъчни, за да се достигне до осъдителна присъда в наказателното производство. И в тези случаи необяснимото богатство може да бъде установено, а плодовете му да бъдат проследени и отнети. Гражданската конфискация е нов институт в европейското право, чрез който по гражданскоправен ред се възстановява справедливостта чрез отнемане на имуществото, за което не е установен законен източник. По този начин се предотвратява възможността за забогатяване от незаконни източници, което подкопава основите на свободния пазар“, пише още в мотивите. В същото време шефът на КПКОНПИ Пламен Георгиев съобщи, че заради тълкувателното решение на ВКС блокира работата по гражданската конфискация, ако държавата не реагира, дела за 3 млрд. лв. ще отидат във „фризера“. „За мен тук е моментът държавата да реагира. Това са 3 млрд. с недоказан произход и ако законодателят не предприеме спешни законодателни промени, има огромна вероятност тези пари да бъдат загубени. Дай Боже държавата да застане зад нас, защото в поредица от мониторингови доклади именно дейността по отнемане на незаконно придобито имущество беше една от дейностите, които бяха силно оценени като ефективна мярка за борба с корупцията и организираната престъпност“, заяви Георгиев. Той подчерта, че ако страната ни иска все така да са положителни оценките, сега е моментът цялата държава да застане зад КПКОНПИ и да ги подкрепи със законодателни промени, които да възстановят гражданската конфискация у нас. „Имаме много други ангажименти във връзка с конфликт на интереси, с превенция на корупцията, разследване на корупционни престъпления. Но гражданската конфискация, която има в много малко държави и която беше изключително положително оценена от цяла Европа, сега с това решение се блокира“, каза още Пламен Георгиев. Той посочи още, че заради тълкувателното решение вече е било прекратено делото срещу Христо Бисеров за отнемане на имущество за почти 2 млн. лв. „За съжаление ефектът ще е доста по-голям. Направихме анализ, според който 19 дела за над 21 млн. лв. ще бъдат прекратени, поради това, че са прекратени наказателните такива или са оправдани лицата в наказателното производство“, обясни Георгиев. Няколко часа след внасянето на предложенията за поправки в антикорупоционния закон пък редица медии, собственост на подсъдими олигарси, започнаха с яростните критики срещу измененията. Основното внушение на статиите им бе, че с промените се дава възможност за вечни проверки за незаконно имущество от страна на КПКОНП и че целта е обезсилване на тълкувателното решение на ВКС по темата. Медиите - „Медиапул“, „Клуб З“ , „Дневник“, както и „Капитал“, са собственост или са свързани с лица, срещу които има повдигнати обвинения и са със запорирано имане. Всички те обаче спестяват факта, че с тълкувателното решение на ВКС де факто работата на комисията „Антокорупция“ се спира, а над 300 дела, сред които тези на Иво Прокопиев, издател на „Икономедия“, са под риск и отиват във фризера.", "date": "2018.12.11", "title": "Ремонтират антикорупционния закон заради Лозан"}
{"url": "https://www.monitor.bg:443/bg/a/view/grigor-se-snima-v-reklama-vypreki-uprecite-u-nas-151963", "text": "Григор Димитров стана лице на новата реклама на Nike, която компанията засне, докато българинът тренираше в резиденцията си в Монте Карло. „Роден да властва“ е надсловът на промоционалния клип, в който Димитров разказва за вдъхновението от посещенията му на екзотичните градини в Княжеството. В същото време у нас се разрази истинско негодувание срещу звездата след изказванията му относно турнира от АТР 250 в София. Гришо вдигна купата в надпреварата през 2017 г., но отказва да участва отново, тъй като турнирът бил „частен“ и трябвало да се правят повече състезания на по-ниско ниво. „Съмнявам се календарът на Димитров да е единствената причина той да не играе в София. Според мен той не казва истинския повод. Какъвто и да е той, Григор не е прав. Турнирът в София не може да му навреди“, коментира преди ден бившата ни първа ракета Орлин Станойчев. Остри нападки към бившия си съотборник в юношеските години отправи и Радослав Лукаев, който упрекна Григор, че не е провел и една тренировка у нас, за да се докоснат до него деца и фенове, а говори за подкрепа на българския тенис.", "date": "2018.12.11", "title": "Григор се снима в реклама, въпреки упреците у нас"}
{"url": "https://www.monitor.bg:443/bg/a/view/padnalijat-bolnichen-asansior-vyv-varna-s-dopylnitelni-ekspertizi-151962", "text": "Част от елементите на падналия в края на миналата седмица болничен асансьор във Варна са били иззети за допълнителни експертизи от вещи лица по делото. Това съобщи прокурор Красимир Конов от Районната прокуратура, която води разследването. Останалите съдебно-технически експертизи също не са готови и няма заключение за точната причина за инцидента в МБАЛ „Света Анна“, каза Конов, цитиран от Радио Фокус-Варна. Все още се извършват разпити на свидетели и се иззема необходимата техническа документация. Ден след инцидента от Държавната агенция за метрологичен и технически надзор съобщиха, че при техническия оглед на асансьора в болницата инспекторите са констатирали скъсване на фланеца към фрикционната шайба и претоварване на съоръжението. Асансьорът е с товароносимост 500 кг., с 4 спирки на етажите и е произведен през 1979 година. Последния извършен технически преглед е на 16 май, т. г. от инспектор на регионалния отдел във Варна. Направени са предписания да се монтира предпазен щит под кабината на асансьора и да се възстанови осветлението в машинното помещение и шахтата. Последната функционална проверка на асансьорното съоръжение е извършена от поддържащата фирма на 28 ноември т. г.  ", "date": "2018.12.11", "title": "Падналият болничен асансьор във Варна с допълнителни експертизи  "}
{"url": "https://www.monitor.bg:443/bg/a/view/djizysa-se-stresna-ot-godeja-sys-zlatka-151961", "text": "Да използва годежния пръстен, връчен му от Големия брат – тази възможност пропусна футболистът Благой Георгиев – Джизъса. Самият той наскоро пожела от екипа на „Биг Брадър: Most Wanted” да му осигурят бижу, с което да падне на колене пред любимата си – плеймейтката Златка Райкова. Докато някои от феновете очакваха това да стане на големия финал в понеделник вечер и намират пропуска за признак на страх, то други стигнаха до заключението, че всичко е било за пред камерите. „Джизъса щеше да предложи, ако бяха спечелили. Той пробва да изнудва продукцията. Това не е любов, а чист пиар трик“ и „Златка ще чака друг риалити формат, в който да вдигне сватба“, гласят част от коментарите на зрители. В социалните мрежи се появи и шега по адрес на футболиста, препратка към култовите лафове на тризначките Вяра, Надежда и Любов - Припомняме, че  на финала на предаването Георгиев и Райкова завършиха едва на пето място, а четвърти се нареди актьорът Станимир Гъмов. Среброто и бронзовия медал зрителите отредиха съответно на силиконката Джулиана Гани и екстравагантната Никита Джонсън. Рапърът Стефан Иванов, по-известен като Уош МС, спечели титлата „Любима звезда на България“. Той поля подобаващо победата си и пропусна да се появи в сутришните предавания, в които трябваше да говори. В интернет пространството се появиха редица шеги и за поп-фолк звездата Андреа, която беше сред коментаторите в студиото в Нови хан. Изпълнителката на „Всичко ми взе“ видимо е качила няколко килца, което най-вероятно се дължи на здравословен проблем. Фенове обаче се посмяха на неин гръб с коментари от типа: и „ Андреа си забрави фотошопа вкъщи“. Подобни подмятания по адрес на певицата се появиха и след мача на Кубрат Пулев с Хюи Фюри през октомври.", "date": "2018.12.11", "title": "Джизъса се стресна от годежа със Златка"}
{"url": "https://www.monitor.bg:443/bg/a/view/nagrajdavat-student-na-godina-na-unss-151964", "text": "Най-добрите възпитаници на Университета за национално и световно стопанство ще бъдат отличени по време на церемонията „Студент на годината 2018“. Награждаването ще се проведе утре (12 декември) от 18:30 ч. в аула „Максима“. На церемонията ще бъдат раздадени призове в пет категории – за най -добър бакалавър, магистър, докторант, талант и спортист. Изборът кой да бъде награден е направен от преподаватели и членове на Студентския съвет в университета. За доброто настроение на присъстващите ще се грижат славеят на тазгодишното издание на „Фермата“ Лилия Семкова, която и студентка на УНСС, възпитаничката на класа на Етиен Леви по „Поп и джаз пеене“ в НБУ Яна Василева, илюзионистът Валери Иванов -Жокера. В ролята на водещи ще влязат певецът Владо Димчев и Мис Глобал 2015 Гери Дончева.", "date": "2018.12.11", "title": "Награждават студент на година на УНСС"}
{"url": "https://www.monitor.bg:443/bg/a/view/krusev-s-obvinenie-zabraniha-mu-da-napuska-stranata-151967", "text": "Прокуратурата обвини бившия вече зам.-кмет по транспорта на София Евгени Крусев за длъжностно престъпление. Става дума за процедурата, касаеща виброизолационните подложки на трамвайните релси, положени при ремонта на улица \"Граф Игнатиев\", разследването на която стана повод Крусев да подаде оставка. Обвинението твърди, че те са сменени в нарушение на Закона за обществените поръчки (ЗОП). Подменен бил материалът и се предполагало, че от това е можело да настъпи щета. Крусев пристигна във вторник с адвоката си Менко Менков на разпит в Националната следствена служба. Пред журналисти той коментира, че винаги се е водил от интересите на общината и всички решения, които е взимал не са били еднолични. Защитникът му също изрази мнение, че няма нарушение на ЗОП при процедурата за ремонта на улица \"Граф Игнатиев\", където междувременно  . По думите му под проекта са се подписали близо 30 експерти. Според прокуратурата от престъплението на Крусев, на който е наложена мярка \"подписка\" и забрана да напуска страната, можели да настъпят вредни последици в размер на 5 028 354 лв. От държавното обвинение посочват, че на 16 октомври до главния прокурор Сотир Цацаров е постъпил сигнал от Фондация „Спаси София“, в който са изложени данни за нередности с обществена поръчка, финансирана със средства от ЕС (поради което случаят е докладван и на ОЛАФ) по процедура „Изграждане, възстановяване и обособяване на публични пространства в Централна градска част на София-зона 2“. Главният прокурор е изпратил сигнала на Специализираната прокуратура, по компетентност. На 23 октомври Специализираната прокуратура е образувала досъдебно производство за престъпление по служба. Допълнително, на 5 ноември до главния прокурор е постъпил и сигнал от кмета Йорданка Фандъкова, с приложени документи и резултати от извършена по нейно разпореждане проверка по случая. Документите са изпратени на Специализираната прокуратура, по образуваното досъдебно производство. От страна на ръководството на общината е оказано пълно съдействие при снабдяване с необходимата документация, подчертават от прокуратурата. И допълват, че разследването е установило следната фактическа обстановка: С решение от 8 август 2017 г. на Столична община е открита обществена поръчка, по оперативна програма „Региони в растеж“ 2014-2020 г., с директно предоставяне на безвъзмездна финансова помощ „Устойчиво и интегрирано градско развитие“. По тази процедура, на 15.09.2017 г. 4-ма участника са подали оферти - “ПСТ градска среда Зона 2” ДЗЗД, Обединение “Трейс РВП”, Обединение “ИСАФ С.А.- Колас Рай С. А. зона 2” и фирма Джи Пи Груп. По реда на ЗОП, кмътът на Столична община Йорданка Фандъкова е упълномощила своя заместник Евгени Крусев за възложител - да открие и проведе обществената поръчка. В техническите условия на поръчката /заданието/, освен изисквания за гранитни настилки, бетонови и други материали, има изключително конкретно изискване за технологията, която ще се използва за осигуряване на необходимите виброизолационни качества на трамвайното трасе и за параметрите, на които виброизолационните елементи следва да отговарят. В проекта за реконструкция е заложена така наречената еластична виброизолационна подложка за система „плаващи плочи”, с цел осигуряване на най-добра виброизолационна защита, което е от особено значение за гъсто застроени и то със стари сгради улици, каквато е ул. „Граф Игнатиев“. Обединение “ПСТ градска среда Зона 2” ДЗЗД участва в обществената поръчка с материали на фирма Pandrol. За да бъде допуснато тяхното използване те трябва да отговарят на критериите в техническата документация /заданието/ на поръчката, а именно: маса, статичен коефициент на еластичност и динамичен коефициент на еластичност. Масата е важен критерий, тъй като качествените системи за виброизолация трябва да бъдат достатъчно гъвкави, за да поемат вибрациите и шума от преминаващите по трасето трамваи. Именно масата е показателят, определил резултатите от процедурата. Максимално допустимите стойности на масата на подложката според заданието на поръчката, утвърдено от Крусев, са 5кг/м2. Тъй като „ПСТ градска среда Зона 2” ДЗЗД са предложили продукта на Pandrol с маса от 15,6кг/м2 или над 3 пъти по-високи стойности от максималните по задание, те са отстранени от процедурата /офертата им не отговаря на предварително обявените условия на поръчката/. Дружеството Джи Пи Груп печели обществената поръчка, като е предложило материали на австрийската фирма Getzner, с характеристики, отговарящи на техническото задание. Така именно с това дружество, като изпълнител, е подписан договор от Столична община. На 8 юни 2018 г., след започване на реалните строителни дейности по ул. Граф Игнатиев, в общината е получено становище от инж. А. Тасев – председател на съвета на директорите на Столичен електротранспорт ЕАД, в която сочи, че материалът на Pandrol e повече от подходящ за трамвайното трасе, докато този, с който фирма Джи Пи Груп печели и който отговаря на всички технически изисквания на поръчката, не е. Проведено е заседание на експертен съвет по устройство на територията и със свое решение членовете на съвета са гласували за замяна на материала на Getzner /предложен от Джи Пи Г и отговарящ на техническото задание/ с този на Pandrol /заради който при класирането „ПСТ градска среда Зона 2“ ДЗЗД е било отстранено/. Евгени Крусев, като възложител, е нарушил служебните си задължения, като в нарушение на чл. 116 от ЗОП предприел съществено изменение на сключения договор с „Джи Пи Груп“, изразяващо се в изготвяне на нов инвестиционен проект и промяна на издаденото разрешение за строеж, вкл. и за полаганата виброизолационна система /подмяна на виброизолационните елементи по задание, оферта и договор с такива, заради които друг участник е бил отстранен от участие, поради несъответствието им със заданието/. От деянието на Крусев могат да настъпят значителни вредни последици в размер на 5 028 354 лв., тъй като са създадени условия за прилагане на финансови корекции на основание чл. 70, ал.1 т. 10 от Закона за управление на средствата от Европейските структурни и инвестиционни фондове.", "date": "2018.12.11", "title": "Крусев с обвинение, забраниха му да напуска страната"}
{"url": "https://www.monitor.bg:443/bg/a/view/tajbe-usein-sys-sporten-ikar-na-godinata-151969", "text": "Световната и европейска шампионка по борба Тайбе Юсеин очаквано стана носител на \"Спортен Икар\" за постижение на годината на Фондация \"Български спорт\". Тя изпраща най-успешната година в досегашната си кариера, в която освен че спечели титлите в кат. до 62 кг, не загуби нито една среща и в останалите турнири, в които участва. В категория \"Достойно представяне“ ще бъдат отличени Габриела и Стефани Стоеви (бадминтон), Мирела Демирева (лека атлетика) и Биляна Дудова (борба). Приз „Впечатляващо представяне“ ще бъде връчен на Стойка Петрова (бокс), Ивет Горанова (олимпийско карате), Явор Пешлеевски и Тодор Михалев (модерен петобой), Милена Тодорова (стрелба), Денислав Коджабашев (тенис на маса) и Йордан Бозов (баскетбол). За шампионско дълголетие награда ще бъде връчена на Петър Стойчев - победител в първото по рода си плуване в открити ледени води в Антрактида 2018 г. Сребърният медалист от световното по борба Кирил Милов пък ще вземе награда за „Пробив в световния спорт“. При младите олимпийската шампионка в тройния скок от Буенос Айрес Александра Начева ще вземе най-големия приз, а за всички златни медалисти от игрите, както и за Йоана Илиева (фехтовка), и Алберт Попов (ски), също ще има статуетки. Всички медалисти от Буенос Айрес пък ще бъдат наградени и от БОК, който ще отличи и бивши шампиони, навършили кръгли годишнини през 2018-а като Нораир Нурикян, Валентин Райчев, Янко Русев и др. Церемонията по награждаването на спортистите ще се състои на 19 декември в Национална художествена галерия.", "date": "2018.12.11", "title": "Тайбе Юсеин със „Спортен Икар“ на годината"}
{"url": "https://www.monitor.bg:443/bg/a/view/germanija-zove-kosovo-da-premahne-mitata-ot-100-na-stokite-ot-syrbija-151965", "text": "Германският външен министър Хайко Маас призова Прищина да премахне или поне да спре временно въвеждането на мита от 100 процента за стоките от Сърбия и предупреди за опасност от бъдеща ескалация на напрежението, съобщи сръбската държавна телевизия РТС. Хайко Маас, говорейки на форум в Париж за разпространяването на оръжие с малък калибър от Балканите, заяви, че съжалява за излизането на представителите на сърбите от институциите в северно Косово.  Бъдеща ескалация трябва спешно да бъде предотвратена. Трябва да бъде защитен успехът на диалога за нормализиране на отношенията (между Прищина и Белград), заяви Маас.  Вместо да размишляват за промяна на границите, Белград и Прищина би трябвало да се фокусират върху устойчиво споразумение, което покрива всички отворени въпроси и позволява всеобхватна нормализация, заяви Маас.", "date": "2018.12.11", "title": "Германия зове Косово да премахне митата от 100% на стоките от Сърбия"}
{"url": "https://www.monitor.bg:443/bg/a/view/evrodeputatite-prizovavat-za-vyvejdaneto-na-humanitarni-vizi-za-es-151971", "text": "Страните от ЕС трябва да имат възможност да издават хуманитарни визи в посолствата и консулствата си в чужбина, за да могат търсещите закрила да достигат до Европа, без да излагат живота си на опасност. Това се посочва в приета днес от Европейския парламент резолюция. ЕП настоява Европейската комисия да предложи въвеждането на такива визи до 31 март догодина. Документът бе приет с 429 гласа \"за\", 194 \"против\" и 41 въздържали се. Евродепутатите подчертават, че въпреки многото съобщения и искания за безопасни и законни пътища за хора, търсещи убежище в ЕС, не съществуват еднакви процедури за закрила. Те допълват, че заради липсата на законови възможности близо 90 на сто от хората, на които е предоставена международна закрила, достигат до ЕС незаконно.  ЕП вярва, че хуманитарните визи ще помогнат за справянето с недопустимия брой смъртни случаи в Средиземно море и по миграционните пътища към ЕС, за борбата с трафика на хора и за подобряване на управлението на приемането и обработването на молбите за убежище. От 2000 г. досега са загинали най-малко 30 000 души на границите на ЕС. Хуманитарните визи се очаква да помогнат на бюджета за убежище на държавите в ЕС, за охрана на границите, за действия за търсене и спасяване. ЕП отбелязва, че решението за издаването на хуманитарни визи трябва да остане в ръцете на държавите от ЕС. Според ЕП кандидатите за хуманитарни визи трябва за могат да докажат, че са изложени на опасност, както и че не са подали документи по други процедури за прием в ЕС. Оценката на заявленията им не следва да включва процес на пълно определяне на статут, но преди издаването на визата всеки кандидат трябва да бъде подложен на проверка за сигурност, чрез съответните национални и европейски бази данни, за да се докаже, че не застрашава сигурността.", "date": "2018.12.11", "title": "Евродепутатите призовават за въвеждането на хуманитарни визи за ЕС"}
{"url": "https://www.monitor.bg:443/bg/a/view/trupa-posreshtna-s-budilnik-pyrva-rolja-na-mlad-aktior-151959", "text": "С подарък будилник  и пожелание да не се успива за репетициите посрещна трупата при драматичен театър „Гео Милев“ в Стара Загора прощъпулника на голямата сцена Георги Ножделов. Часовникът бе връчен след премиерата на пиесата „Снаха“, в която възпитаникът на НАТФИЗ си партнира с ветерани като Ивалин Димитров, Галя Александрова, Мария Енева и гостуващата изпълнителка на ролята на Севда Йоанна Темелкова. В нея младият старозагорец е бил харесан от режисьора Стефан Спасов за образа на севдиния брат Димо в култовата пиеса на академик Георги Караславов. При препълнен салон премина премиерата, зрителите на финала дълго аплодираха актьорите за играта им, овации получи и сценографското решение на Теодора Лазарова, която е автор и на костюмите. Режисьорът Стефан Спасов, който наскоро отново на старозагорска сцена постави „Полет на кукувиче гнездо“ с участието на Станимир Гъмов сподели, че водеща за него в „Снаха“ е била идеята за възмездието, което рано или късно застига пренебрегналите нормите на морала и човещината.", "date": "2018.12.11", "title": "Трупа посрещна  с будилник  първа роля на млад актьор"}
{"url": "https://www.monitor.bg:443/bg/a/view/sedmoklasnik-zadigna-folksvagen-za-da-povozi-prijatelcheta-151956", "text": " 14-годишен хлапак е задържан от криминалистите в Раднево след подаден сигнал аз изчезнал лека автомобил „Фолксваген Джета“, който е бил паркиран минути по-рано пред дома на собственичката му в миньорския град. Сигналът е бил подаден около 20,30 часа на 10 декември, час по-късно униформен патрул е засякал возилото по една от крайните улици, при подаден сигнал със Стоп-палка невръстния водач натиснал педала за газта и направил опит да изчезне в първата пряка. След десетина минути преследване патрулките пресекли пътя на фаувето и накарали тийнейджъра все пак да закове спирачките.В купето се оказали общо 6 момчета и момичета, две от които били на по 12 години. Всички са от едно и също училище, отнемането на автомобила станало заради облог между баткото и по-малките пасажери. Невръстният крадец се възползвал от техническите си познания, които получил в училище, според запознати това не било първото му сядане зад волана на чужда кола, но до сега всичко се разминавало с мъмрене в домашни условия. Момчето не е регистрирано в детската педагогическа стая, то е от добро семейство, а в училището останали изключително изненадани от случилото се. Образувано е досъдебно производство по член 136 ал.1 от НК. От полицията припомнят, че през последните няколко месеца рязко е спаднала възрастта на водачите, които сядат зад волана на чужди автомобили. Само преди три дни в Стара Загора бяха задържани четирима младежи на възраст от 17 до 19 години, сред които и двама ученици, които за три месеца успели да задигнат 4 коли, с които са си устроили „разходки“ по улиците на Града на липите.По същото време в Чирпан са издирени и установени и двама 15-годишни хлапаци, които задигнали кредитна карта на свой съгражданин и успели да източат от нея 3 450 лв като се възползвали от оставено в потрейла на собственика листче с ПИН-кода на пластика.", "date": "2018.12.11", "title": "Седмокласник задигна Фолксваген, за да повози приятелчета"}
{"url": "https://www.monitor.bg:443/bg/a/view/tecove-investirat-v-stadion-i-muzej-151955", "text": "С изцяло обновен стадион за близо 1000 запалянковци и нов музей ще се похвалят след две години жителите на миньорския град Гълъбово, съобщи кметът на общината Николай Тонев след като направи първа копка на модернизиращото се спортно съоръжение с президента на АЕS-България Оливие Маркет. С изцяло обновен стадион за близо 1000 запалянковци и нов музей ще се похвалят след две години жителите на миньорския град Гълъбово, съобщи кметът на общината Николай Тонев след като направи първа копка на модернизиращото се спортно съоръжение с президента на АЕS-България Оливие Маркет. 2 млн лв ще инвестира топлоцентралата в обновяването на стадиона, където играе втородивизионният ФК „Ботев“ –Гълъбово, ремонтът ще се осъществи на няколко етапа като са предвидени нови съблекални и трибуни за 965  зрители. В съседство със средства на ТЕЦ „Контур Глобал Марица изток 3“ ще бъде изградена мултифункционална сграда с 4 зали, където ще бъдат пренесени музейната експозиция и картинната галерия, първата копка ще бъде направена през януари следващата година. По думите на Оливие Маркет до момента дружеството е инвестирало в рамките на корпоративно социалната си програма 7 млн евро на територията на община Гълъбово. Те са били вложени в рехабилитацията на главната улица на града и младежкия център, подпомагат се училищата и местната болница.От началото на годината ТЕЦ АЕS e работила с 97 на сто от разполагаемата си мощност, дружеството е собственик и на ветропарка „Свети Никола“ край Каварна, който е работел при висока степен на разполагаемост. По повод на наскоро проведената в полския град Катовице международна конференция посветена на екологията и намаляне на въглеродните емисии от АЕS обявяват, че възнамеряват да намалят този вид емисии с над 70 на сто във всичките си централи по света. „Добивът на въглища и производството на електроенергия от лигнитни въглища са изключително важни за България.Няма съмнение, че в краткосрочен план, 5-10 години не само нашата централа, но и останалите централа в Маришкия басейн и мините ще продължат да бъдат абсолютно необходими за осигуряване енергийната сигурност на България и гарантира на нейния икономически растеж.“, подчерта Оливие Маркет.Той не се ангажира с прогнози за по-дълъг период от време като напомни, че в момента технологиите се развиват изключително бързо.", "date": "2018.12.11", "title": "Тецове инвестират в стадион и музей "}
{"url": "https://www.monitor.bg:443/bg/a/view/deca-ekskurzovodi-otkrivat-izlojba-za-bylgarskata-armija-151968", "text": "Деца екскурзоводи ще открият изложбата „Българската армия. Приказки за деца“. Заедно със свои връстници хлапетата ще сътворят свой разказ за войската ни с езика на най-малките. Експозицията ще бъде представена утре (12 декември) от 15.00 ч. в Националния военноисторически музей. Деца екскурзоводи ще открият изложбата „Българската армия. Приказки за деца“. Заедно със свои връстници хлапетата ще сътворят свой разказ за войската ни с езика на най-малките. Експозицията ще бъде представена утре (12 декември) от 15.00 ч. в Националния военноисторически музей. В изложбата за пръв път могат да бъдат видени над 60 дървени умалени модели на войници, въоръжение и транспортни средства, които представят създаването и развитието на Българската армия. Артефактите в експозицията ще представят различните периоди на развитие на Българската армия войниците от пехотата, кавалерията, артилерията, моряците, летците, инженерните войски и военносанитарните части, както и доброволците и дори опълченците. Посетителите ще имат и възможността да усетят текстурата на платовете, от които са били направени военните униформи. Малчуганите ще имат възможността да се пренесат в миналото със специално изработени дрехи и да се снимат за спомен с тях, ще играят с пъзели и на тъчскрийн със забавни приложения. По време на изложбата могат да бъдат ведени и 80 акварелни рисунки на художника Лазар Йорданов, преставящи различните военни униформи през годините. Изложбата ще може да бъде видяна до края на февруари 2019 г.", "date": "2018.12.11", "title": "Деца екскурзоводи откриват изложба за Българската армия"}
{"url": "https://www.monitor.bg:443/bg/a/view/kralev-sydiite-seriozno-oshtetjavat-otbori-151953", "text": "Въвеждането на системата за видеонаблюдение ВАР ще помогне за решаването на проблемите с българското футболно съдийство. Това заяви пред медиите министърът на младежта и спорта Красен Кралев след откриването на ледената пързалка „Юнак“. За влизането на ВАР в родното първенство преди дни разкри вицепрезидентът на БФС Атанас Фурнаджиев, а Кралев подкрепи идеята. „Отнасям се много сериозно към проблемите в българското съдийство, сподели спортният министър. - Многократно съм казвал, че тази година има доста пропуски и сериозни проблеми. Мисля, че въвеждането на ВАР е решението, което ще даде възможност за по-голяма обективност. Има някои отбори, които бяха ощетени с между 5 и 10 точки, което е много важно за крайното класиране - със системата за видеонаблюдение това ще се прекрати. Вярно е, че съдиите също са хора и допускат грешки, но мисля, че трябва да бъдат по-концентрирани“, заяви Кралев. Спортният министър подчерта, че не би се осмелил да твърди, че в работата на съдиите има корупционни практики. Според Красен Кралев по-скоро има напрежение и липса на подготовка.", "date": "2018.12.11", "title": "Кралев: Съдиите сериозно ощетяват футболни отбори"}
{"url": "https://www.monitor.bg:443/bg/a/view/time-hashogi-i-jurnalisti-sa-lichnostite-na-godinata-151960", "text": "Саудитският журналист Джамал Хашоги, който бе убит на 2 октомври в саудитското консулство в Истанбул, бе определен за личност на годината от американското списание \"Тайм\". Той дели това отличие с още няколко журналисти, предаде АФП. Освен Хашоги сред личностите на годината на сп. \"Тайм\" са арестуваната филипинска журналистка Мария Реса, двамата мианмански репортери на агенция Ройтерс Ва Лоне и Куав Сое О, които са в затвора в Мианма, както и работещите в американския вестник \"Капитал газет\", чиято редакция бе нападната на 28 юни в Анаполис, щата Мериленд и бяха убити петима души.  Списанието заяви, че тази година вниманието е насочено към защитниците на истината във войната, която се води срещу нея, предаде Асошиейтед прес. Наградените са част от \"една по-обща борба, водена от безброй други хора по света\", се казва в изявлението на \"Тайм\". На второ място в класацията е президентът Тръмп, а на трето - специалният прокурор Робърт Мълър, който разследва сигналите за руска намеса в американските президентски избори от 2016 г.", "date": "2018.12.11", "title": "Time: Хашоги и журналисти са личностите на годината "}
{"url": "https://www.monitor.bg:443/bg/a/view/rumynci-krali-laptopi-ot-dvijesht-se-kamion-151958", "text": "Румънската полиция задържа седем мъже по подозрения, че са се качили в движещ се камион и са откраднали лаптопи и електрическо оборудване на стойност 50 000 евро. Кражбата е извършена в понеделник на главна магистрала в Източна Румъния. Мъжете се намирали в три автомобила, един от които се движел пред товарния камион, а другите - след него. По думите му най-малко един от крадците се е качил на покрива на автомобила и оттам е влязъл в камиона и е изнесъл стоките. Той каза, че мъжете на възраст между 27 и 44 години са били под полицейско наблюдение и са заподозрени, че и преди са извършвали подобни кражби.  ", "date": "2018.12.11", "title": "Румънци крали лаптопи от движещ се камион"}
{"url": "https://www.monitor.bg:443/bg/a/view/gaf-pri-posreshtaneto-na-tereza-mej-v-berlin-151952", "text": "С нелеп гаф започна срещата между британския премиер Тереза Мей и германския канцлер Ангела Меркел в Берлин. Мей е на обиколка из европейските столици в търсене на подкрепа за свия план за Брекзит. В Берлин Меркел излезе да посрещне на крака колежката си, за която беше опънат и тържествен червен килим. Появата на британката, обаче, предизвика комична ситуация, съобщава \"Скай Нюз\". Докато Меркел и фотографите чакаха с нетърпение Мей да излезе от лимузината, шофьорът и сътрудничката ѝ не можаха да отворят вратата. Асистентката на Мей не успя да се справи със задачата и Мей остана затворена в колата до намесата на шофьора, който изглежда беше забравил да отключи скъпоценния си пътник. След няколко секунди напрежение британският премиер все пак успя да изскочи от лъскавия автомобил. Тя и Меркел се здрависаха, усмихнати приветливо въпреки предстоящите тежки разговори. \"Премиерът има проблем с още едно излизане - този път от кола\", отбелязват сакрастично британските медии. Тереза Мей ще се впусне в безумна серия европейска дипломация в последния опит да спаси сделката си за Брекзит и нейното премиерство след хаотичен ден, в който тя отложи гласуването пред лицето на огромната опозиция, коментира БЛИЦ.", "date": "2018.12.11", "title": "Гаф при посрещането на Тереза Мей в Берлин"}
{"url": "https://www.monitor.bg:443/bg/a/view/oshte-edin-tenisist-ot-top-20-v-sveta-idva-v-sofija-151951", "text": "Спечелилият три титли от турнири на АТР през 2018 г. Данийл Медведев от Русия стана поредният тенисист, който потвърди участие в Sofia Open 2019. Световният номер 16 е осмата голяма звезда, която вече обяви участието си в надпреварата с награден фонд над 500 хиляди евро, която ще е в „Арена Армеец“ от 3 до 10 февруари. Медведев прогресира значително през тази година, за да достигне до настоящото си върхово класиране в световната ранглиста и да бъде определен за една от големите тенис звезди на бъдещето. В София ще играят и други две млади звезди, атакуващи топ местата в световния тенис - номер 11 и шампион от последния „Мастърс 1000“ турнир за 2018-а Карен Хачанов, и номер 15 и шампион на „Мастърса на новото поколение“ за играчи до 21 г. Стефанос Циципас. Данийл Медведев ще навърши 23 години на 11-и февруари, ден след финала на Sofia Open 2019. През 2018-а руснакът спечели титлите в Сидни, Уинстън-Салем преди да триумфира в Токио на АТР 500 с победа на финала над местния любимец Кей Нишикори. Той игра и на полуфиналите в Москва и Базел, където отстъпи пред бъдещите шампиони Хачанов и Федерер. Така вече 7 играчи от топ 30 на световната ранглиста и бившият номер 3 Стан Вавринка (Швейц) вече потвърдиха участие в четвъртото издание на Sofia Open. Освен Вавринка, който има три титли от големия шлем (Australian Open 2014, \"Ролан Гарос\" 2015 и US Open 2016) и общо 16 трофея в кариерата си, в \"Арена Армеец\" ще играят и: номер 11 в света Карен Хачанов (Русия), 15-Стефанос Циципас (Гърция), 16-Данийл Медведев (Русия), 21-Николоз Басилашвили (Грузия), 24-Роберто Баутиста Агут (Испания), 28-Фернандо Вердаско (Испания) и 29-Гаел Монфис (Франция). Билетите за Sofia Open 2019 са в продажба в мрежата на Eventim.  ", "date": "2018.12.11", "title": "Още един тенисист от топ 20 в света идва в София"}
{"url": "https://www.monitor.bg:443/bg/a/view/remontirat-oshte-dve-uchilishta-i-edna-detska-gradina-vyv-varna-151954", "text": "Символична първа копка бе направена във Варна за ремонт на две училища и една детска градина.  Дейностите в ОУ „Стефан Караджа“, на филиала на ОУ „Константин Арабаджиев“ и на ДГ №1 „Светулка“ са за „Модернизация на образователната инфраструктура на територията на град Варна“ по ОП „Региони в растеж“, който включва общо 10 проекта. Обектите са със 100% безвъзмездна финансова помощ, обясни Лилия Христова, директор на общинската дирекция „Образование, младежки дейности и спорт“. Тя добави, че целта е увеличаване на дела на обновената и модернизирана общинска образователна инфраструктура и създаване по-добри условия за обучение за деца и младежи. Ремонтните дейности по филиала на ДГ „ЯН Бибиян“ и СУ „Найден Геров“ са почти приключили. Проектът на ОУ „Стефан Караджа“, което за 85-годишната си история не е било ремонтирано основно, предвижда подобряване на енергийните характеристики на сградата, укрепителни дейности, подмяна на ВиК-инсталации, модернизация на сградния фонд, създаване на достъпна среда за хора с увреждания. В ОУ „Константин Арабаджиев“, което е близо в 100-годишна сграда, ще се реализира и конструктивно укрепване, външно саниране, както и подмяна на всички инсталации, подови настилки и подновяване на дворното пространство. Ремонтът на ДГ №1 “Светулка“ включва саниране на сградата, конструктивно укрепване, обновяване на дворното пространство, подмяна на отопление, вентилация и климатизация, на ВиК, както и ново обзавеждане. Предвидено е създаване на достъпна среда за деца със специални образователни потребности. Общата стойност на 10-те обекта в ремонт е 16 309 46 лв.  ", "date": "2018.12.11", "title": "Ремонтират още две училища и една детска градина във Варна"}
{"url": "https://www.monitor.bg:443/bg/a/view/baba-prysna-33-bona-za-razvaljane-na-cherna-magija-151957", "text": "Баба олекна с 33 бона – дала ги да развалят черна магия над децата й, съобщиха от полицията в Монтана. Възрастната жена от монтанското село Доктор Йосифово броила 33 000 лева на измамници от Бойчиновци, за да развалят черни магии, които тегнат над децата й, уточниха от полицията. Парите пенсионерката давала на порции в продължение на месеци. Полицията е арестувала престъпниците, задигнали парите на 81-годишната баба Анка. Сигналът до криминалистите е подаден в понеделник от дъщерята на жертвата. П.Д. депозирала жалба, в която съобщила, че мъж и жена от Бойчиновци са обрали с измама възрастната й майка. Според местните най-вероятно миналата година по някакъв начин престъпниците - 43-годишният  М.З. и 43-годишната С.Г., са влезли в контакт с баба Анка. Съселяните й предполагат, че са се появили на портата и така са успели да продадат историята си за магиите. Двамата посещавали почти всеки месец баба Анка и я плашели, че прокобата все още тегне над близките й и може с тях да се случи най-лошото. Първоначално бабата отказала да им плати, но тогава последвали заплахи и започнало изнудването. Баба Анка плащала, а мошениците цъфвали постоянно на вратата й с нови порции страхотии. Всичко продължило цяла година и престъпниците успели да измъкнат от възрастната жена 33 бона. Хората от селото недоумяват откъде възрастната жена е намерила толкова много пари. Според местните баба Анка е умна и интелигентна жена, член е на читалищното настоятелство. В резултат на проведените оперативно-издирвателни мероприятия на служители на сектор „Противодействие на икономическата престъпност” при ОДМВР Монтана в понеделник около 14 часа двамата измамници са открити в дома им в Бойчиновци и са задържани. Те са в ареста за срок от 24 часа. Полицията активно работи по случая, казаха от пресслужбата на областната дирекция на МВР в Монтана. Образувано е досъдебно производство по чл. 209, ал. 1 от НК. За последните две седмици в област Монтана пък са станали 10 телефонни измами, при които възрастни хора са предали на измамници 60 839 лева и златни накити, съобщи БТА. През миналата година в региона са направени 81 телефонни измами, при които жертвите са дали над 300 000 лева. Задържани са няколко групи престъпници, които вземали парите от измамите.  Разкриването на тези, които звънят по телефоните, е много трудно, тъй като те използват СИМ карти на различни европейски оператори, а тези карти се продават свободно по пазари и магазини в други страни и не е нужно да бъдат регистрирани на дадено име, обявиха от ОД на МВР в Монтана. ", "date": "2018.12.11", "title": "Баба пръсна 33 бона за разваляне на черна магия "}
{"url": "https://www.monitor.bg:443/bg/a/view/150-hil-invalidi-s-po-24-leva-poveche-ot-1-januari-151937", "text": "150 хил. българи с увреждания ще получат по 24.36 лв. отгоре от 1 януари 2019г., каза социалният министър Бисер Петков. Това са инвалидите с увреждане от 50 до 70.99%, които до момента нямаха право на интеграционни добавки или такива, които не са се възползвали от нея заради малките й размери. Според новия закон за хората с увреждания интеграционните добавки ще бъдат заменени от финансовата подкрепа, като от нея ще могат да се възползват всички групи инвалидност. До момента право на интеграционни добавки имаха само инвалидите с увреждане над 71%. От догодина тези, които са с най-малък процент инвалидност ще имат право на финансова подкрепа в размер на 7% от линията на бедност, която за 2019г. е 348 лв. Това означава, че месечно ще им се полагат по 24.36лв. За да им бъде изплатена обаче те ще трябва да подадат заявление в Агенцията за социално подпомагане (АСП) до 1 юни 2019г. След този срок може да подават заявления от всяко 1-во число на месеца. „В момента около 500 хиляди получават интеграционни добавки по Закона за интеграция на хората с увреждания. Те ще продължат да получават финансова подкрепа, но в новия закон, размерите ще бъдат значително по-високи. Няма да се налага те да подават заявления“, обясни Бисер Петков. Така тези, които са с увреждане от 71 до 90 на сто ще взимат 15% от линията на бедност – 52.20 лв. Хората с инвалидност над 90%, които нямат право на чужда помощ, ще имат право на 25%, или 87 лв. Най-много ще получават тези с над 90% увреждания, които имат право на добавки за чужда помощ и на социална пенсия за инвалидност. За тях са определени 57% от линията на бедност, което прави по 198,36 лв. Финансова подкрепа ще получават и пенсинонерите инвалиди, които сега получават т.нар. социална инвалидна четвъртинка. Вместо нея от 1 януари догодина те ще взимат между 52.20 лв. и 198.36 лв. в зависимост от степента на увреждане.Това се отнася за над 340 000 пенсионери, които са с инвалидност над 71%. Помощта вече ще се изплаща от АСП, а не от НОИ към пенсията, както беше до сега, а тези които са взимали т.нар. социална четвъртинка ще получат уведомителни разпореждания от НОИ", "date": "2018.12.11", "title": "150 хил. инвалиди с по 24 лв. повече от 1 януари"}
{"url": "https://www.monitor.bg:443/bg/a/view/rabotno-obleklo-proizvedeno-ot-invalidi-na-izlojenie-v-sofija-151945", "text": "Работно облекло, дрехи и дървена посуда, изработени от социалните предприятия и трудови кооперации на хора с увреждания, могат да бъдат закупени на изложение в столичната зала „Универсиада“. Изложението бе открито от социалният министър Бисер Петков и неговите заместници – Зорница Русинова, Султанка Петрова и Лазар Лазаров. То ще продължи до 13 декември. „Със софийския регионален форум завършват регионалните форуми, които МТСП организира тази есен. Започнахме от Варна, през октомври, продължихме с Благоевград, за да стигнем и до София“, каза ресорният министър Петков. Изложението се простира на около 500 кв.м. площ и представя 25 социални предприятия и кооперации. По време на базара стана ясно още, че вече е избрано и лого за графичния знак за сертифицираща марка за произведените стоки от социални предприятия. Победителят е Ивайло Тодоров, а логото представлява 6 сплетени в кръг ръце. Освен това социалният министър и неговите заместници връчиха годишните награди за социална иновация за 4-та поредна година. Първи награди получиха Социалното предприятие \"Хартиен свят\" - Две могили, \"Солвей Соди\" за кампанията за безопасно пътуване на деца, както и екипът, разработил Jedi - специализирана електрическа количка за придвижване на деца с нервно-мускулни увреждания. Заместник-министърът на труда и социалната политика Зорница Русинова посочи, че за последните 10 години социалното министерство е инвестирало над 100 милиона лева в създаването на над 300 социални предприятия в България, които не само дават заетост на уязвими групи, но и внедряват иновативни идеи.", "date": "2018.12.11", "title": "Работно облекло произведено от инвалиди на изложение в София"}
{"url": "https://www.monitor.bg:443/bg/a/view/ekokatastrofa-zaplashva-kustendilsko-kanadsko-drujestvo-shte-tyrsi-polezni-izkopaemi-v-trekljano-151948", "text": "За предстояща екокатастрофа алармираха природозащитници и членове на гражданското сдружение „За чиста природа“ – Кюстендил\". Причината за това е решение на МС от миналата сряда, с което е дадено право на канадската офшорка \"ГЕКОН\" в продължение на три години да извършва проучване за добив на метални полезни изкопаеми на площ „Злогош“. „Това са 198 квадратни километра, включващи цялата община Трекляно и северната част на община Кюстендил. От векове се знае, че там има злато, обаче природата го е смесила със силно отровните живак и арсен! От добива, до който неминуемо ще се стигне, са заплашени от замърсяване и отравяне двете по-големи реки в тази площ - Драговищица и Треклянска, от там и Струма, и цялото кюстендилско поле“, обяви природозащитникът Севделин Атанасов. От новосформираното гражданско сдружение в Кюстендил, призовават кметовете на общините Трекляно, Земен и Кюстендил да оспорят решението на Министерски съвет пред съда. „Поколенията след нас няма да ни простят, ако допуснем това нещо да се случи. Трябва да запазим чистотата на кюстендилското поле и то и за в бъдеще да си остане овощната градина на България“, обявиха още кюстендилци. Те са изключително притеснени, че предстоящото проучване в района на „Злогош“ ще доведе до редица проблеми, каквито имат и нашите сънародници в Босилеград. Заради рудодобивът от страна на мина „Караманица“ там беше установено замърсяване на водата в пъти над нормата. Отделно от това през последните две-три години чувствително се увеличиха и онкологичните заболявания в Босилеград. „Присъствието на олово в питейната вода разви депресивни състояния в голяма част от хората. Зачестиха и самоубийствата през последните месеци“, коментира и председателят на Културно-информационния център в Босилеград, Иван Николов.", "date": "2018.12.11", "title": "Екокатастрофа заплашва Кюстендилско! Канадско дружество ще търси полезни изкопаеми в Трекляно "}
{"url": "https://www.monitor.bg:443/bg/a/view/pojar-unishtoji-4-kyshti-v-tyrnovo-151942", "text": "Пожар унищожи четири стари къщи във великотърновския квартал Варуша. Сигналът за огнения ад е получен в местната противопожарна служба около 9,00 ч. сутринта. Към мястото на ул. Поборническа са изпратени четири специализирани автомобила и няколко дежурни екипа. Когато огнеборците пристигат на място, установяват, че огънят вече е обхванал цечи четири жилищни сгради, долепени една до друга. След бързата реакция от тяха страна пламъците са ликвидирани преди да успеят да обхванат и съседните жилищни сгради. Четирите къщи обаче са изгорели почти до основи. Според първоначална информация пожарът тръгва от къщата на пенсионер, който пазел в дома си огромно количество отпадъци и непотребни вещи. Той дълго време се питвал сам да загаси пламъците, преди да се обади на съседите за помощ. Когато това се случило вече било твърде късно и огромните пламъци обхванали и съседните сгради. В дната от тях имало газова бутилка, която гръмнала и това допълнително усложнила ситуацията. За щастие пострадали и жертви в огнения ад няма. Семейството от къщата, която е най-силно засегната – баба, дъщеря и внучка, както и още двама души от една от съседните къщи, вече са настанено в общинско жилище.  Към обяд огинщето на пожаа вече беше потушено.", "date": "2018.12.11", "title": "Пожар унищожи  4 къщи в Търново"}
{"url": "https://www.monitor.bg:443/bg/a/view/bohemian-rhapsody-e-naj-strijmvanata-pesen-ot-20-i-vek-151946", "text": "Шедьовърът Bohemian Rhapsody на рок легендите Queen е най-стриймваната песен от 20-и век, макар и на времето да са я критикували като непродаваема заради продължителността и несвързания текст. Това се дължи и на новият филм „Бохемска рапсодия“, който е грабнал интереса на младите към парчето от 1975 г. Видеоклипът надхвърли 1,6 милиарда стриймвания в света, обяви \"Юнивърсъл мюзик груп\". На второ и трето място се нареждат съответно класиките Smells Like Teen Spirit на Nirvana и Sweet Child O'Mine на Guns N' Roses.", "date": "2018.12.11", "title": "Bohemian Rhapsody е най-стриймваната песен от 20-и век"}
{"url": "https://www.monitor.bg:443/bg/a/view/smenjat-ogranichitelite-po-grafa-151940", "text": "Гранитните ограничители на ул. „Граф Игнатиев“ между площадите „Гарибалди“ и „Славейков“, които бяха оприличени на перки на акула, ще бъдат премахнати от централната улица. До края на седмицата общината ще вземе решение какъв вид ограничители да бъдат поставени между тротоара и трамвайните релси. Гранитните преграждения станаха и нов повод за шеги с ремонта. Преди дни във „Фейсбук“ се появи клип, на който се вижда как жена разхождаща се по „Графа“ рита блокчетата. От „Московска“ 33 заявиха, че те все още не са застопорени, а изискването да има съоръжения, които да разделят пешеходците от трамвая, е на Пътна полиция.", "date": "2018.12.11", "title": "Сменят ограничителите по „Графа“"}
{"url": "https://www.monitor.bg:443/bg/a/view/5-tyrgoveca-skrili-informacija-za-glazirashti-e-ta-151941", "text": "Инспектори на агенцията по храните са хванали 5 търговеца не изписали върху етикета на пакетираните плодове информация за обработката им с добавки като глазиращи агенти Е904 и Е914, съобщиха от санитарното ведомство. При останалите четири, от общо установените с несъответствия 9 обекта, пакетираните цитрусови плодове не са етикетирани с информация за извършената им обработка с консерванти (препарати за растителна защита) и с необходимото писмено предупреждение за потребителите, че кората е негодна за консумация. За 2 седмици БАБХ е извършила 198 проверки на пакетирани пресни и замразени плодове и зеленчуци в цялата страна. Инспектирани са производствени обекти за пакетиране на пресни и/или замразени плодове и зеленчуци за продажба до краен потребител - обекти за пакетиране, складове за търговия на едро и магазини, предлагащи пакетирани плодове и зеленчуци. 12 са издадените предписания за отстраняването на установени нарушения в обектите, в това число 3 случая, при които не са посочени данни на пакетиращата фирма. В хода на проверките не са констатирани несъответствия с качествените изисквания съгласно пазарните стандарти на предлаганите пакетирани пресни и замразени плодове и зеленчуци.", "date": "2018.12.11", "title": "5 търговеца скрили информация за глазиращи Е-та"}
{"url": "https://www.monitor.bg:443/bg/a/view/holandec-i-belgiec-otivat-na-syd-za-kontabanda-na-nad-16-tona-prekursori-151950", "text": "Окръжната прокуратура във Варна предаде на съд холандец и белгиец за контрабанда на над 16 тона прекурсори и материали за производство на синтетична дрога. 51-годишният поданик на Кралство Нидерландия Р. Писени и съучастникът му в схемата на контрабанда от Азия и Латинска Америка през България за Европейския съюз 56-годишен белгиец К. Миделдорп бяха задържани след пристигането на пратката на Пристанище Варна-Запад. Окръжната прокуратура във Варна е внесла обвинителен акт срещу двамата за престъпление по член 242, ал. 4, във връзка с ал. 3 от НК, извършено в съучастие и като продължавано деяние. Случаят е особено тежък и в особено големи размери, тъй като количеството на контрабандата е 16 тона и 222 кг. на стойност 225 640 000 лева. Това стана ясно на специална пресконференция  на и.ф. окръжен прокурор на Варна, Радослав Лазаров, заместник-председателят на ДАНС, Николай Ненков и директорът на Митница Варна, Светлан Савов. Според информация на митницата от прекурсорите и материалите за производство на синтетична дрога на контрабандния канал могат да се произведат наркотични вещества за над 6 млрд. долара. Досъдебното производство под надзора на Окръжната прокуратура във Варна с двама наблюдаващи прокурори започна на 10 февруари 2017 г. след сигнал на  служител от Митница Варна. По метода на анализ на риска е извършена проверка на контейнер на Пристанище Варна-Запад, пътуващ с кораб от Лаос през Виетнам до Варна и с крайна точка Холандия. По документи контейнерът съдържал 14 400 литра почистващ препарат за прозорци. След лабораторен анализ се оказало, че 5 000 литра от стоката е пиперонилметилкетон (РМК), като веществото е директен прекурсор за производство на синтетичния наркотик MDMA. Той трябвало да бъде доставен до действащи нелегални лаборатории на териториите на Холандия, Белгия и Великобритания, където се произвеждали таблетки „екстази“, предназначени за пазара на синтетична дрога на територията на Европейския съюз и Азия. Случаят със засечения контейнер с прекурсор на варненското пристанище е изпратен до Евроджъст, като българската прокуратура търси съдействие с молби за правна помощ в Белгия и Холандия. Поискано било трансгранично наблюдение на установените в хода на разследването лица. Проведена е и координационна среща с участието на Интерпол и властите в Холандия, Белгия и Великобритания. На нея през април 2017 г. в договорено контейнерът да бъде „пропуснат“ за осъществяване на контролирана доставка. Със съдействието на ВКП били уведомени правосъдните органи на всички държави по пътя на доставката към Европейския съюз.  Последвала втора среща с Евроджъст в Хага през май 2017 г., след като постъпила информация, че на 30 май на Порт Варна-Запад се очаква 20-футов контейнер от Шанхай, който превозва по документи 10 457 кг. стеаринова киселина. Получателят на контейнера бил в Кралство Нидерландия, а организатори на канала от Китай през България за кралството - същите лица. За организацията на контрабандния канал бил отговорен холандецът Р. Писени, а намирането на подставени лица, фирми и транспорт за Холандия, е поверено на живеещия в Бургас белгиец К. Миделдорп, който осъществявал логистичната подкрепа на територията на България. Доставката на стеариновата киселина било под контрол на българските служби до разтоварването в софийски склад. При последвалия оглед се установило, че 350 кашона от общо 485 се различавали по размери и цвят. Те съдържали 7 тона и 525 кг. алфа-фенилацетоацетамид, който е препрекурсор за производство на амфетамин АРАА. Действията на двамата подсъдими организатори на канала били  наблюдавани от българските и партньорските служби. Получена била и информация, че Писени подготвя за транспорт контейнер с 1 тон и 300 кг. кокаин от Колумбия през Перу до Порт Варна-Запад. Участниците в престъпната мрежа по доставката на кокаина са привикани на среща в испанското имение на Писени за уточняване на важни детайли. Действително във Варна акостира кораб, на борда на който се намирал контейнера от Перу. Съдържанието му било декларирано като течен кози тор и проверката показала, че отговаря на истинското му съдържание. Това било тест на канала за контрабанда на кокаин и за създаване на добра митническа история. На 16 март 2018 г. пристигнал нов контейнер от Китай, в който сред превозваната по документи стеаринова киселина били открити 4 тона и 400 кг от прекурсора АРААN (алфа-фенилацетоацетонитрил), който се влага в директното производство за амфетамини. На 7 юни 2018 г. Р. Писени пристигнал в България за среща с Миделдорп и български гражданин. Трябвало да бъде обсъдено изпращането на последната доставка на прекурсора АРААN за Испания. На срещата бил коментиран и адресът на получателя, както и бъдещи доставки на прекурсори и препрекурсори от Азия и на кокаин от Латинска Америка. Срещата е документирана от българските власти, след което лицата са задържани. Още същия ден Писени и Миделдорп са привлечени към наказателна отговорност затова, че в периода от 26 януари 2017 г. до 16 март 2018 год., в условията на продължавано престъпление, чрез използване на документи с невярно съдържание, са пренесли пред границата на Република България, без знанието и разрешението на митническите власти, над 16 тона прекурсори и материали за производство на наркотици, след сговор помежду си. Контрабандата е в особено големи размери и представлява особено тежък случай. Двамата се запознали чрез техни общи познати от криминалния контингент, обясняват те пред разследващите. Писени контролирал нелегални лаборатории за производство на синтетични наркотици, като суровините за производството набавял чрез директни производители от страни в Азия. Успял да изгради и контакти със страни от Латинска Америка, откъдето искал да доставя големи количества кокаин. Трескаво търсел морско пристанище в Европейския съюз, където под прикриващ товар, тъй наречената тапа, да пристигат контейнери със забранените вещества от трети страни. Давал си ясно сметка, че трябва да бъде преодоляна външна граница на ЕС. Мидедорп вече се бил установил да живее в България, като използвал контакта си с българка, с която се запознал в белгийски затвор. Там той изтърпявал присъда за международен трафик на 1 тон кокаин. Българката пък била осъдена за трафик на хора. След изтърпяване на присъдите си двамата заживели в Бургас, регистрирали и фирма. Писени и Мидердорп общували помежду си изключително предпазливо и с висока степен на конспиративност. Използвали устройства за криптиран чат, в който след получаване на съобщението, то автоматично се изтривало. И двамата подсъдими са осъждани в държави от Европейския съюз. Миделдорп участвал в международен трафик на наркотици, като първата му присъда е постановена в Белгия през 1988 г. Търпял е ефективна присъда от 7 години затвор  за внос на 1 тон кокаин през пристанището в Антверпен. И Писени е част от европейския криминален контингент още от 1989 г. Осъждан многократно - на 3 години лишаване от свобода за участие в престъпна организация, извършваща преднамерени действия по Закона за опиатите и за опиума, както и на 2 години лишаване от свобода за документни фалшификации и измами в съучастие. Предстои делото срещу 51-годишния Писени и 56-годишния Миделдорп да бъде насрочено за разглеждане във Варненския окръжен съд. Двамата са с мярка за неотклонение „Задържане под стража“ от 7 юни тази година и са във варненския затвор, където ще чакат насрочването на делото във Варненския окръжен съд. Контрабандата в особено големи размери, когато случаят като този е особено тежък, се наказва по българския наказателен закон с лишаване от свобода от 15 до 20 години и глоба от 200 000 до 300 000 лева, припомнят магистрати.   ", "date": "2018.12.11", "title": "Холандец и белгиец отиват на съд за контабанда на над 16 тона прекурсори   "}
{"url": "https://www.monitor.bg:443/bg/a/view/ostaviha-ubieca-na-baba-petranka-v-aresta-151947", "text": "Убиецът на баба Петранка от Бяла черква, остава в ареста, реши окръжният съд във Велико Търново. 18-годишният Димитър Георгиев беше арестуван два дни след като нападна, изнасили и задуши в дома и 70-годишната самотно живееща жена. Пред разследващите убиецът признал за извършеното, но се оправдал, че е действал под въздействието на алкохола и сексуалния нагон. Тялото на жената е открито два дни след престъплението, в неделя сутрин от нейна съседка, която се обадила на кметицата, а тя подала сигнал в полицията. Извършителят досега не е криминално проявен и не е съден. Само седмица преди убийството той наършил пълнолетие. Пред съда обаче стана ясно, че преди това той е отправял сексуални намеци и закани към възрастни жени от Бяла черква. А след като убил баба Петранка, той нахлул в къщата на нейна съседка, но там до извършване на изнасилване не се стигнало и той бил принуден да избяга. Вчера пред съда адвокатът на Димитър Георгиев поиска налагане на по-лека мярка за неотклонение, а като мотиви посочи самопризнанието, разкаянието и участието му в съдебния експеримент доброволно. Според адвокат Кирилова оставянето на младежа в ареста за постоянно ще окаже сериозно негативно влияние върху психиката му. Самият убиец пък дълго време не разбираше какво е това мярка за неотклонение и се наложи да му бъде обяснено. Едва след това той поиска домашен арест. „Обещавам да стоя вкъщи, да слушам баща си и когато ме повикат, да ходя да работя”, каза с тих глас Димитър. Според прокуратурата обаче, налагането на най-тежката мярка за неотклонение в този случай е абсолютно необходима. „Това е тежко умишлено престъпление, за което са предвидени в закона между 10 и 20 години затвор. това е особено тежък случай на изнасилване. Престъпление с особено виска степен на опасност и с траен вредоносен резултат, смъртта на пострадалата. Съществува опасност обвиняемият да избяга, да се укрие или да извърши и друго престъпление, ако бъде оставен на свобода”, категоричен бе представителят на държавното обвинение. В крайна сметка, както се и очакваше, съдът постанови най-тежката мярка за неотклонение „задържане под стража” за 18-годишният насилник и убиец. Определението подлежи на обжалване в тридневен срок през апелативния съд във Велико Търново.", "date": "2018.12.11", "title": "Оставиха убиеца на баба Петранка в ареста"}
{"url": "https://www.monitor.bg:443/bg/a/view/v-egipet-njama-protesti-no-za-vseki-sluchaj-sprjaha-da-prodavat-jylti-jiletki-151949", "text": "Египетските власти са разпоредили ограничаване на продажбите на жълти светлоотразителни жилетки заради опасения, че в страната може да се надигне протестна вълна, вдъхновена от социалното недоволство във Франция, съобщава „Гардиън”, като цитира свои източници. На търговците е забранено да продават жилетките на обикновени клиенти и вече се изпълняват само фирмени заявки – и то с разрешението на полицията. За нарушения се предвиждат и наказания. Ограниченията ще останат в сила до края на януари. Официален коментар от Кайро няма, но случилото се показва сериозните притеснения на режима на генерал Сиси, който се опасява от нови протести по повод годишнината от вълненията от 2011 г., свалили от власт Хосни Мубарак. Египет все още има сериозни икономически и социални проблеми, като страната се бори с ислямистки групи, а много от младите хора се оплакват от ниски възнаграждения и липса на перспектива.", "date": "2018.12.11", "title": "В Египет няма протести, но за всеки случай спряха да продават жълти жилетки"}
{"url": "https://www.monitor.bg:443/bg/a/view/16-godishna-zadigna-izdryjkata-na-prijatelkata-si-151928", "text": "16-годишно момиче от град Септември е било задържано в ареста на местното Районно управление на МВР, след като задигнала 8200 евро от приятелката си. Парите били изпратени на тинейджърката от нейните родители, които работели в чужбина и събирали финанси за образованието на дъщеря си. Тя обаче споделила пред 2 години по-младата си приятелка за еврото и 16-годишната решила да ги открадне. Неин съучастник станал 24-годишният П.Б. от близкото село Семчиново. Двамата се наговорили, докато притежателката им е заета с някакво занимание, по-малката й дружка да отвори шкафа, където банкнотите били оставени и да ги вземе. Така и станало. Тинейджърката прибрала крупната сума пари и си тръгнала –„по-живо, по-здраво“ от жилището, докато стопанката му не забелязала липсата. Случката е станала в неделя, а ограбената веднага подала сигнал в полицейското управление в града.С изясняване на случая се заели криминалисти, които не след дълго и снемайки отпечатъци попаднали в дирите на извършителите. Оказало се, че това са 16-годишна приятелка на потърпевшата от същия град  и 24-годишният П.Б. от село Семчиново. Двамата са задържани в ареста на полицейското управление , а спрямо тях се води дознание. С непълнолетната работи и инспектор «Детска педагогическа стая».  ", "date": "2018.12.11", "title": "16-годишна задигна издръжката на приятелката си"}
{"url": "https://www.monitor.bg:443/bg/a/view/sydija-izpylnitel-prodava-sportnata-zala-v-septemvri-zaradi-dylgove-na-obshtinata-151933", "text": "Частен съдия-изпълнител е обявил за продажба спортната зала в Септември заради дълг на местната община около 150 000 лв. към фирма-доставчик на хранителни продукти. Това обявиха тримата съветници от БСП в градския парламент в Септември. Сградата е оценена за 150 000 лева, а за реновирането ѝ през последните години са вложени 120 000 лева. Според областния председател на социалистите Петя Цанкова, която е и общински съветник в Септември, това е много притеснителен факт. Община Септември наистина е в много тежко финансово състояние. Останахме почти без общинска собственост и се прибягна и към единствената функционираща, нормална сграда в община Септември, подчерта г-жа Цанкова. Тук се подготвят състезателите от отбора по тенис на маса“ Локомотив Септември“, който има много високи постижения на национални и международни състезания. Заради задължения на общината за продажба са планирани също сградите на клуба на инвалида, клубът на пенсионера и на Ловно-рибарското дружество.Общинските съветници от БСП в Септември настояват да бъде прекратена процедурата за продажба от частен съдебен изпълнител на спортната зала в града и кметът на общината Марин Рачев да сключи споразумение с кредиторите за спирането на търга.", "date": "2018.12.11", "title": "Съдия-изпълнител продава спортната зала в Септември заради дългове на общината"}
{"url": "https://www.monitor.bg:443/bg/a/view/tejyk-jrebij-za-mladejite-na-evro-2021-151939", "text": "Младежкият национален отбор на България попадна в Група 5 на квалификациите за предстоящето 23-то издание на Европейските футболни финали. Жребият в Нион отреди младите \"лъвове\" да премерят сили с връстниците си от Сърбия, Полша, Русия, Латвия и Естония. Двубоите във всяка една от деветте предварителни групи ще се състоят между март 2019 година и октомври 2020 година, като окончателната програма ще стане ясна по-късно днес след консултациите между представители на всеки един от отборите. Финалите на Евро 2021 за първи път ще се състоят в две държави - Унгария и Словения, които се класират за първенството по право като домакини. Победителите във всяка група ще спечелят директни визи за финалите. Осемте отбора с най-добри показатели сред вторите в крайното класиране на деветте групи ще се класират за плейофите, които ще се състоят между 9 и 17 ноември 2020 година. Активът им срещу последния тим в групата няма да се взима предвид при изчисляване на показателите. Финалите на европейското първенство за младежи ще се играят през юни 2021.", "date": "2018.12.11", "title": "Тежък жребий за младежите на Евро 2021"}
{"url": "https://www.monitor.bg:443/bg/a/view/georgi-jankov-e-aut-ot-fermata-151935", "text": "Младият IТ специалист Георги Янков отпадна от надпреварата за 100 000 лева само шест дни преди големия финал на „Фермата: Съединение“. Eлиминационното състезание, което се проведе на територията на стопанството в понеделник вечер, бе определено като  „Битката на титаните\".   Дуелът бе назначен служебно, тъй като Георги и Стефан Семерджиев - Нури бяха единствените фермери, които през изминалите три месеца не участваха в нито един двубой за оцеляване на арената. Според правилата на четвърти сезон, до финала на шоуто не могат да стигат участници, които не са минали през елиминационен дуел.  Георги и Нури изиграха три битки, като в две от тях Нури се изяви като по-бърз, методичен и съобразителен, и успя да защити мястото си в шоуто и да направи крачка напред към финала.  На сбогуване с фермерите Георги коментира, че се надява да се е представил като достоен играч и българин. „Трудно е да губиш нещо толкова голямо. „Фермата“ ми даде да разбера, че не е лесно да се бориш, когато ръката на жена ти не е на рамото ти, когато дъщеря ти не е с теб“, коментира през сълзи той. Финалът на предаването е на 16 декември.", "date": "2018.12.11", "title": " Георги Янков е аут от \"Фермата\""}
{"url": "https://www.monitor.bg:443/bg/a/view/bsp-118-mln-leva-razdadeni-kato-bonusi-na-administracijata-151943", "text": "Отделните министерства и ведомства да раздали 118 млн. лв. като бонуси за добре свършена работа на администрацията в края на годината. Това стана ясно то думите на зам.-шефа на ПГ на БСП Драгомир Стойнев на пресконференция на червените на \"Позитано\" 20.  Стойнев поясни, че са пратили въпроси до всички ведомства, получили отговори от почти всички министерста, като нямат такъв от БДЖ, а министъра за БГ председателството Лилана Павлова не отговорила по същество.  В държавата се награждават тези, които не върщат работа и правят издънки, каза Стойнев.  Така според социалситите от правосъдното министерство са оценили двамата избягали затворници на 1,1 млн.лева, тъй като това е размера на раздадените бонуси.\"Агенцията по вписванията, която блокира държавата и станахме за смях, там бонусите са 1,275 млн. лева\"., каза Стойнев. В миниерството на екологията раздадените допълнители средсвта са над 2,275 млн. лева, в летище \"София\" близо 1,47 млн. лева. Във финансовото министерство са си раздали близо 43 млн. лв., а социалното, заедно с второстепенните разпоредители -  13 млн. лв., допълни соцдепутатът. Военни клубове пък са си написали 300 000 лева бонуси за резултати за развитие на почивното дело.  Всичко това показва, че държавата и всички институции си правят каквото си искат, каза  Стойнев.  БСП атакува и военният министър Красимир Каракачанов заради изхранването на армията. По думите на социалистът Атанас Зафиров, сагата започнала още от 2015 г. с приключването на обществената поръчка и нейното обжалване, което поражда дълга съдебна сага. Така последните 3 години на два пъти нарушава разкона и раздава пари на военните. Това е било възможно в стария закон, но  през 2016 г. той бил променен и е недопустим начинът, по който става това, коментира Зафиров.  По думите му Каракачанов е имал възможност да реши казуса. 1 месец след стъпването му в длъжност 3-членен състав на ВАС излиза с решение, че поръчката за изхранването , която се обжалва, може да бъде продължена. Въпреки това от МО не се възползват . Така се стига до април тази година, коато 5-членен състав на ВАС излиза с окончателно становише, че поръката също може да бъде продължена. МО обаче по думите на Зафиров упорито отказва да нарушава закона.  ИБ на БСП е изпратило поздравителен адрес до Сергей Станишев за преизбирането му за лидер на ПЕС. Стойнев отрече още да има конфликт между лидера на БСП Корнелия Нинова и Станишев. ", "date": "2018.12.11", "title": "БСП: Чиновниците си раздадоха 118 млн. лв. бонуси"}
{"url": "https://www.monitor.bg:443/bg/a/view/fandykova-investirame-20-mln-lv-v-15-detski-gradini-prez-2019g-151934", "text": "Столичната община ще инвестира 20 млн. лв. в реконструкция и строителство на 15 детски градини през следващата година. Това съобщи кметът на София Йорданка Фандъкова при откриването на нова сграда към 76-та детска градина „Сърничка“ в „Младост“. Средствата ще бъдат вложени в детски заведения в „Манастирски ливади“, „Кръстова вада“, „Нови Искър“, Студентски град, „Овча купел“, „Горна баня“, „Подуяне“, „Красно село“, „Павлово“, „Княжево“, „Люлин“ и „Изгрев“. С 9 млн. лв. пък ще бъдат изградени физкултурни салони и пристройки към 12 училища. През следващата година трябва да приключат и ремонтите, финансирани по европроекти, на детски градини и училища в районите „Красна поляна“, „Надежда“, „Връбница“, „Илинден“ и „Средец“. Кметът на столицата благодари и на църквата за предоставените два терена за строеж на детски градини. Фандъкова уточни, че в „Младост“ разширението на забавачката „Сърчника“ е шестата нова сграда, която за последните години общината е построила. „От тази есен 250 семейства и техните деца имаха възможност да тръгнат в новата сграда на детската градина, която е за 10 групи, със специален корпус, с многофункционална сграда, със спортна зала, с всички необходими удобства - истински дворец на децата в Младост“, каза Фандъкова.", "date": "2018.12.11", "title": "Наливат 20 млн. лв. в 15 детски градини в столицата през 2019 г."}
{"url": "https://www.monitor.bg:443/bg/a/view/preslava-iska-da-prokara-nov-zakon-151931", "text": "Поп-фолк дивата Преслава иска да прокара нов закон. Причината – тя е сред многото известни личности, които се чувстват жертви на фалшиви новини. Певицата призова за това с дълго писмо в социалните мрежи. „Смятам , че е крайно време държавата да създаде закон срещу фалшивите новини. Не е ли факт , че една фалшива новина , която е предварително обмислена и вреди на някого , е престъпление сама по-себе си? Докато такъв закон не бъде факт, не може да разчитаме, че до нас достига достоверна информация. Аз съм за свободата на словото, но категорично съм против свободата на лъжите. Апелирам към всички преписвачи за по-отговорно отношение при поднасяне на новините!“, заяви изпълнителката на „Да гори в любов“. Поводът Преслава да избухне срещу медиите е новина за нейно участие на 8-ми декември, в която пише, че \"Младата майка реши да не дере гърло пред пияните студенти\". „Не стига че е гнусна лъжа, но и Съжалявам , но няма как да остана равнодушна към подобни твърдения. Никога не съм си правила труда да защитавам себе си. През годините станах свидетел на какви ли не измислици по мой адрес и отдавна вече не ги забелязвам , но няма как да подмина факта че близо 230 хиляди млади българи са наречени пияници. Не мисля , че е редно и този път да махна с ръка и да си кажа \"майната му“, отсече звездата на „Пайнер“. Феновете на Преслава я адмирираха за силните думи.", "date": "2018.12.11", "title": "Преслава иска да прокара нов закон"}
{"url": "https://www.monitor.bg:443/bg/a/view/polovin-vek-ot-legendarnija-gol-na-gundi-na-uembli-151932", "text": "На днешния 11 декември се навършват точно 50 години от един от най-легендарните голове в историята на българския национален отбор. На 11 декември 1968 година България получава честта да изиграе контрола с действащия световен шампион Англия на митичния \"Уембли\". \"Трите лъва\" логично са огромен фаворит в двубоя, но Боби Чарлтън и компания отблизо се запознават с един от великите футболисти на Левски и България Георги Аспарухов. Резултатът е 0:0 за домакините, когато идва моментът на брилянтност на Гунди. Той печели единоборство с глава още преди централната линия, също с глава си повежда топката, майсторски преодолява английски бранител и с прекрасна скорост се озовава в наказателното поле, където с прекрасен техничен удар реализира в долния ляв ъгъл. Двубоят завършва 1:1, а след двубоя всички англичани, включително и легендарният Чарлтън, сипят суперлативи за българския нападател с номер 9.", "date": "2018.12.11", "title": "Половин век от легендарния гол на Гунди на \"Уембли\" (ВИДЕО)"}
{"url": "https://www.monitor.bg:443/bg/a/view/evroparlamentyt-ni-podkrepi-kategorichno-za-shengen-151938", "text": "Европейският парламент подкрепи днес с огромно мнозинство нов призив за приемането на България и Румъния в Шенген. В гласуването в Страсбург участваха 659 евродепутати, от които 514 подкрепиха документа, 107 бяха против, а 38 се въздържаха. ЕП настоятелно призовава във възможно най-кратък срок Съветът на ЕС да вземе незабавно решение за премахването на проверките по вътрешните сухопътни, морски и въздушни граници на България и Румъния. Това е петият призив на ЕП от 2011 г. насам в тази посока. Засега Съветът на ЕС не постига необходимото единодушие за приемането на двете страни в пространството без гранични проверки. В резолюцията, изготвена от евродепутата Сергей Станишев, се отчита, че отлагането на решението въвежда изкуствено разделение в ЕС и допринася за възхода на популизма и национализма в цяла Европа. В обсъждането на документа снощи в заседателната зала на ЕП отсъстваше представител на Съвета на ЕС.", "date": "2018.12.11", "title": "Европарламентът ни подкрепи категорично за Шенген "}
{"url": "https://www.monitor.bg:443/bg/a/view/prouchvane-v-sa-sht-socialnite-medii-po-vlijatelni-ot-vestnicite-151930", "text": "Американците вече са по-склонни да се информират от социалните мрежи, отколкото от вестниците, показва проучване на общественото мнение, цитирано от АП. 20 процента от участниците в допитването на изследователския център \"Пю\" са посочили социалните мрежи като основен свой източник на информация, срещу 16 процента, които предпочитат вестниците.  За първи път \"Пю\" установява, че сайтове като Фейсбук и Туитър изпреварват по популярност вестниците като източник на информация в САЩ, отбелязва АП. Центърът проучва нагласите на американците в тази област от 1991 г. През онази година 56 процента от анкетираните са посочили вестниците като свой основен информационен източник. Проучването е установило още, че 81 процента от американците на възраст над 65 години често се осведомяват от телевизията, срещу едва 16 процента от своите сънародници на възраст между 18 и 29 години.  ", "date": "2018.12.11", "title": "Проучване в САЩ: Социалните медии по-влиятелни от вестниците"}
{"url": "https://www.monitor.bg:443/bg/a/view/prevozvachite-na-protest-v-bruksel-protiv-novite-pravila-za-shofiorite-151929", "text": "Международни шофьори от засегнатите фирми от Източна Европа излизат на протест в Брюксел на 10 януари, закани се транспортният бранш. Негодуването срещу пакета „Мобилност“ се пренася в столицата на Белгия, където в началото на годината ще заседават евродепутатите от Комисията по транспорта, на която да бъдат разгледани спорните предложения. Миналата седмица Съветът на транспортните министри на ЕС прие пакет нови правила за международните превози. Решението за с транспортния министър Росен Желязков. Превозвачите заедно с родните власти и българските евродепутати готвят тактика за отпор на лобито на силните в Европа – Германия и Франция. Министрите на двете държави успяха да наложат прилагане в международните превози на статута на командирован работник, на когото се заплаща според условията на страната, в която пътува. Решено беше още седмичната почивка на водачите на тирове да бъде извън шофьорската кабина. Те трябва да се връщат и в страната, където са базирани фирмите им, най-малко веднъж на четири седмици, освен в някои особени случаи. Превозвачите ще трябва да правят и минимум пет дни пауза между две серии каботажни превози в друга страна. Тогава и така страните от Източна Европа не постигнаха блокиращо мнозинство против новите правила. Българските превозвачи настояват за блокиране на спорните текстове. Според тях мерките в този вид означават зачеркване на 17% от брутния национален продукт на България, какъвто приход носи международния превоз. \"Притиснати сме до стената. От това няма какво по-лошо да стане\", заяви Ангел Траков, председател на Съюза на международните превозвачи. Той очаква българските му колеги да получат Българските представители в ЕП ще получат законодателни промени, които да внесат. В тях ще бъде предложено отлагане на правилото за спане в кабината, докато не се изградят подходящи условия. По отношение на въвеждане на правилото за командироване на шофьорите при каботажните превози, когато български камион товари в една от страните членки и разтоваря в друга, Желязков заяви, че в ЕП ще бъде защитавана позицията новото правило да важи за управление на превозното средство в рамките на 72 часа или 10 кръстосани операции за месец. По другия на всеки 4 седмици, текстовете са неприложими и несправедливи, каза Желязков. Според него те нарушават основните права, гарантиращи на граждани на ЕС сами да избират къде да прекарват свободното си време. Поради тези причини българската страна ще настоява за въвеждане на яснота в тези принципи като водачите сами да удостоверяват в предприятията къде и кога ще ползват почивките си, посочи той. Превозвачите, обидени от действията на големите в ЕС, са готови и да организират и референдум за излизане от Съюза, ако лобирането им и протеста в Брюксел не постигне резултат.", "date": "2018.12.11", "title": "Шофьори от Източна Европа окупират Брюксел през януари (ОБНОВЕНА)"}
{"url": "https://www.monitor.bg:443/bg/a/view/bivshijat-shef-na-ruo-v-ruse-se-vyrna-na-posta-151923", "text": "Бившият началник на Регионалното управление на образованието /РУО/ в Русе Димитър Райнов се върна тази сутрин на поста си, след като Върховният административен съд реши, че уволнението му е било неправомерно. Дългогодишният просветен шеф бе освободен през октомври м.г. със заповед на министъра на образованието и науката, като мотивите бяха неупражнен контрол и административни нарушения. Междувременно след конкурс поста зае Росица Георгиева. Решението на Върховния административен съд, което е окончателно, бе обнародвано на 3 декември т.г. и Райнов имаше 14-дневен срок, в който да се върне на поста. Вчера е внесъл заявление, че днес ще се яви на работа, но се оказало, че Георгиева не е получила заповед от министъра на образованието и науката за освобождаване от длъжност. „На практика в момента сме двама действащи началници на РУО в Русе. Не съм в кабинета си, е, не съм и в коридора, но стоя в една празна стая“, коментира пред „Монитор“ Райнов. Росица Георгиева потвърди, че до момента няма заповед за освобождаване и неловката ситуация не зависи от нея, а от Министерството на образованието и науката.", "date": "2018.12.11", "title": "Бившият шеф на РУО в Русе се върна на поста"}
{"url": "https://www.monitor.bg:443/bg/a/view/uchenici-pomagat-za-operacija-na-2-godishen-s-blagotvoritelen-bazar-151922", "text": "Ученици от Спортното училище в Пазарджик организираха благотворителен базар, за да помогнат за операцията на 2-годишния Димитър Ганев от града. Момченцето страда от много рядко генетично заболяване-Синдром на Аперт и се нуждае от интервенции. Митко е изключително жизнено, весело и усмихнато дете. За родителите си Борис и Пенка Ганеви е истински герой. В началото на тази година е претърпял първата си операция в УМБАЛ „Свети Георги“ в Пловдив. Реконструкцията на лицето е направена от френски медици. По-голямата част от цената е поела Здравната каса, на семейството се наложило да доплати 1 200 лева.Предстоят обаче нови интервенции за отстраняване на деформации. Терапията трябва отново да се води от чуждестранни специалисти, тъй като в страната ни заболяването е изключително рядко. За момента не се знае точно каква сума ще е необходима за пълното излекуване на момченцето. Дни преди Коледа възпитаниците на Спортното училище изработиха коледни сувенири, сурвачки и картички, а със средствата от продажбата им ще помогнат на семейството на 2-годишния Митко. Момичетата и момчетата от Спортното училище за втора поредна година отварят сърцата си за добротворство в навечерието на Рождество Христово, за да зарадват някоя изстрадала душа.  ", "date": "2018.12.11", "title": "Ученици помагат за операция на 2-годишен с благотворителен базар"}
{"url": "https://www.monitor.bg:443/bg/a/view/schupeni-relsi-sa-prichina-za-derajliraneto-na-vlaka-kraj-svoge-151926", "text": "Счупени релси са причината за дерайлиралия по-рано сутринта влак край Своге. Това потвърди транспортният министър Росен Желязков. „Нетипично е счупването на релсите, ще бъде направена химическа експертиза, която да отговори на въпроса защо се е стигнало до инцидента. На този етап не изключвам никакви версии“, обясни той. \"Важното е, че проблемът е от релсовия път, а не от локомотива\", уточни Желязков. По-рано през деня временно бе прекъснато движението в участъка между гарите Реброво и Своге. Причината беше принудителният престой след гара Реброво на бързия влак № 2601 от София за Варна поради излизането от релсите с първата талига на локомотива от композицията. Беше създадена веднага организация за изтегляне на вагоните с друг локомотив в гара Реброво, съобщиха от БДЖ. Във влака са пътували около 100 пътника, които вече са придвижени с последния вагон от композицията до гарата в Реброво.", "date": "2018.12.11", "title": "Счупени релси причинили дерайлирането на влака край Своге (СНИМКИ)"}
{"url": "https://www.monitor.bg:443/bg/a/view/nad-45-hiljadi-studenti-izkarali-praktika-151921", "text": "45 453-ма студенти завършиха успешно своето практическо обучение по проект „Студентски практики – фаза 1“. Той е финансиран с 35 821 371 лв. по Оперативна програма „Наука и образование за интелигентен растеж“ . Това съобщи зам.- министърът на образованието и науката Деница Сачева. Проектът дава възможност на студентите за работа в реална работна среда под наставления на ментори в рамките на 240 часа. Тя обяви, че с оглед на добрите резултати, МОН ще предложи проектът да продължи и с втора фаза. „За нас връзката между университетите и реалната работна среда продължава да бъде най-важна“, каза Сачева. Планирането на проекта ще започне в началото на следващата година. От МОН смятат първоначално финансирането да бъде с държавни средства, а след това европейски. Ръководителят на проекта Соня Кръстанова обясни, че участия са взели 48 висши учебни заведения. Най- активните студенти по проекта са били от СУ „Св. Климент Охридски“, следван от Университета за национално и световно стопанство, ПУ \"Паисий Хилендарски\". По професионалните направления „икономика“, „право“, „педагогика“ са се включили най- много студенти. Практиките са били проведени от 6 118 обучаващи организации. Най- активни били БАН, в чиито институти са обучени 2600 студенти, както и УМБАЛ „Света Марина“ във Варна и УМБАЛ „ Д-р Георги Странски“.  Публикувани са  общо 17 073 обяви за 176 991 работни места. Кръстанова уточни, че първоначално са кандидатствали 46 077 студенти, но не всички за завършили успешно. Тя обясни, че практиката се прекратива при установяване на две последователни неприсъствия при проверки. Над 99% от участниците са останали доволни от работата в обучаващата ги организация, сочат резултати от анкета сред студентите. Над 1/5 от практикантите пък са получили предложения за работа след стажа си.", "date": "2018.12.11", "title": "Над 45 000 студенти  на практика с европари (ОБНОВЕНА)"}
{"url": "https://www.monitor.bg:443/bg/a/view/otkriha-karta-na-putin-za-dostyp-do-shtazi-151924", "text": "Отделът за работа с архивите на Министерството на държавната сигурност на бившата ГДР в Дрезден намери документи и удостоверение за служба, издадено на името на Владимир Путин, писа германският в. \"Билд\". Документите се съхранявали в отдел \"Персонал и квалификация\" на бившата областна администрация на Щази в Дрезден. Удостоверение, издадено на майор Владимир Путин на 31 декември 1985 г., е подписано лично от него и удължавано до края на 1989 г. Според ръководителя на отдела за архиви на Щази Конрад Фелбер, Путин, работещ по това време в звеното на КГБ в Дрезден, лесно е имал достъп до институции и държавни органи за сигурност на ГДР и не е бил длъжен да обяснява на никого, че работи за съветските тайни служби. Фелбер предполага, че наличието на този документ улеснява задачата за вербуване на агенти в бившата ГДР. След като завършва Ленинградския държавен университет през 1975 г., Путин е изпратен да работи в Комитета за държавна сигурност на СССР. През 1985 г. той е изпратен в офиса на КГБ в ГДР и работи в Дрезден до 1990 г. Там работи като старши комисар, асистент, старши помощник-началник отдел. Путин е говорил публично за работата си в Германия, във филма на журналиста Андрей Кондрашов, показан в началото на 2018 г., Путин разказва за събитията от края на 1989 г., когато протестиращи нахлуват в сградата на Щази в ГДР и след това искат да влязат в сградата на КГБ, за да получат архивите. В този момент Путин действал като преговарящ и не позволил на протестиращите да достигнат до представителството на КГБ.", "date": "2018.12.11", "title": "Откриха карта на Путин за достъп до Щази "}
{"url": "https://www.monitor.bg:443/bg/a/view/chasti-ot-sofija-ostavat-bez-voda-utre-151912", "text": "На 12 декември 2018 г. (сряда), във връзка с отстраняване на аварии на Рилски водопровод над с. Рельово, се налага спиране на водоподаването на клиентите на „Софийска вода” живеещи в района на: с. Плана – от 13.00 ч. на 12.12.2018г. до 00.00 ч. на 13.12.2018г с. Железница -  от 14.00 ч. на 12.12.2018г. до 00.30 ч.на 13.12.2018г.    с. Бистрица -  от 12.30 ч. на 12.12.2018г. до 00.30 ч.на 13.12.2018г.    с. Панчарево /висока зона/ и с. Кокаляне /висока зона/ - от 14.30 ч. на 12.12.2018г. до 02.30 ч. на 13.12.2018г.  вилна зона“ Косанин дол“ -  от 14.30 ч. на 12.12.2018г. до 02.30 ч. на 13.12.2018г.   вилна зона „Ловджийска чешма“ – от 14.30 ч.на 12.12.2018г.  до 02.30 ч. на 13.12.2018г.  вилна зона „Бункера“ – горна част  – от 14.30 ч.на 12.12.2018г.  до 02.30ч. на 13.12.2018г. вилна зона „Градище“ – от 14.30 ч. на 12.12.2018г.  до 02.30 ч. на 13.12.2018г.    кв. „Симеоново“, вилна зона „Симеоново – Драгалевци“, кв. „Драгалевци“-  от 14.00 на 12.12.2018.  до 02.00 ч. на 13.12.2018г.  вилна зона „Малинова долина“  – от 14.00 ч. на 12.12.2018г.  до 02.00 ч. на 13.12.2018г. кв. „Киноцентъра“ - от 15.00 ч. на 12.12.2018г.  до 03.00 ч. на 13.12.2018г.    c. Владая - района заключен между ЖП линия „София-Перник“, ул.„Лесковец“, ул.“Войнишко въстание“ ,ул.“Любомир Миланов“,ул. „Акад. П. Стайнов“, ул.“Равнище“ и вилна зона „Приплат“ - от 14:00ч. 12.12.2018г. до 02:00ч. на 13.12.2018г.  кв. „Бояна“-  от 16.30 ч. на 12.12.2018г.  до 04.30 ч. на 13.12.2018г.   вилна зона „Беловодски път“- от 17.00 ч. на  12.12.2018г.  до 05.00 ч. на 13.12.2018г.   вилна зона „Килиите“ - от 17.30 ч. на 12.12.2018г.  до 05.30 ч. на 13.12.2018г.   вилна зона „Мала кория“- от 17.30 ч. на 12.12.2018г.  до 05.30 ч. на 13.12.2018г.   кв. „Княжево“, района заключен между ул. “Панорамен път”, “Проф. Державин”, бул. “Цар Борис III”, “Ген. Михаил Кутузов”, “Карамфил”, “Бойна слава”, “Клек”, “Сребриста липа” и “Бял равнец”- от 17.30 ч. на 12.12.2018г.  до 05.30 ч. на 13.12.2018г. кв. „Княжево“, района заключен между бул. “Цар Борис” III и ул. “Княжевска”, ЖП линията „София  - Перник“ и ул. “Владайско въстание”-  от 17.30 ч. на 12.12.2018г. до 05.30 ч. на 13.12.2018г кв. „Горна Баня“ и вилна зона „Горна баня“ – от 17.30 ч. на 12.12.2018г. до 05.30 ч. на 13.12.2018г. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес:  с. Бистрица - на площада  от 00.30 ч. на 13.12.2018г. кв. „Симеоново“ – на площада  от 02.00 ч. на 13.12.2018г. кв. „Драгалевци“ - на площада  от 02.00 ч. на 13.12.2018г. кв. „Княжево“ - ул. “Войводина могила” и ул. „Стойчо Бачийски“ от 05:00 ч. на 13.12.2018г.  кв. „Горна баня“ на площада  до хотел „Горна баня“ от 05:00 ч. на 13.12.2018г.  На 12 декември 2018 г. (сряда), във връзка с изпълнение на инвестиционен проект за подмяна на уличен водопровод на ул. „Без име“ жк. „Хиподрума“, се налага спиране на водоподаването от 09:00 до 21:00 часа на клиентите на „Софийска вода”, живеещи в района на: ул. „Добри Христов“ от бул. „Цар Борис III“ до ул. „Никола Палаузов“ Ул. „Без име“ бл. 15, бл. 16, бл. 8 и от ул. „Булаир“ до ул. „Добри Христов“ При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред 31 СДЯ. След възстановяване на водоснабдяването е възможно временно повишаване  мътността на водата. След реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги. На 12 декември 2018 г. (сряда), във връзка с прекъсване на сградно водопроводно отклонение на ул. „Димитър Гичев“ жк. „Изток“, се налага спиране на водоподаването от 10:00 до 17:30 часа на клиентите на „Софийска вода”, живеещи в района на: ул. „Димитър Гичев“ от ул. „Люлякова градина“ до ул. „Фредерик Ж. Кюри“, бл. 3 и ул. „Атанас Далчев“ №12 При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Димитър Гичев“ ъгъла с ул. „Димчо Дебелянов“. На 12 декември 2018 г. (сряда), във връзка с преместване на хидрофорна уредба до бл. 309 жк. „Младост“ 3, се налага спиране на водоподаването от 10:00 до 18:00 часа на клиентите на „Софийска вода”, живеещи в района на: висока зона на бл. 309 и бл. 310. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: срещу бл. 310. На 12 декември 2018 г. (сряда), във връзка с подмяна на сградно водопроводно отклонение на бул. „Мадрид“ кв. „Подуене“, се налага спиране на водоподаването от 10:00 до 18:00 часа на клиентите на „Софийска вода”, живеещи в района на: бул. „Мадрид“ от бул. „Евлоги и Христо Георгиеви“ до ул. „Алеко Константинов“ При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Мадрид“ №9. На 12 декември 2018 г. (сряда), във връзка с реконструкция на уличен водопровод на местност „Билото“ с. Плана, се налага спиране на водоподаването от 09:00 до 19:00 часа на клиентите на „Софийска вода”, живеещи в района на: Махала „Чаршия“ При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: последна спирка на автобус №70. На 12 декември 2018 г. (сряда), във връзка с монтаж на водомерен възел на ул. „Ибровица“ с. Лозен, се налага спиране на водоподаването от 09:00 до 16:00 часа на клиентите на „Софийска вода”, живеещи в района на: ул. „Ибровица“ от ул. „Караджин“ до ул. „Блазна“ ул. „Караджин“ от ул. „Връх Остокоп“ до ул. „Половраг“ При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Караджин “ ъгъла с ул. „Ибровица“. Ремонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. Засегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx . “Софийска вода” АД предварително се извинява на своите клиенти за причинените временни неудобства! Интернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2018.12.11", "title": "Части от София остават без вода утре"}
{"url": "https://www.monitor.bg:443/bg/a/view/turchin-sydi-sina-si-zaradi-falshivi-novini-151927", "text": "Турчин даде под съд сина си заради схема за фалшиви новини, която обвиняемият разработвал и с която дискредитирал членове на семейството и други лица, съобщава \"Хюриет дейли нюз\". Делото е било заведено в съд в Истанбул тази седмица от турски бизнесмен, който подал иск срещу 33-годишния си син Оркун Д, софтуерен специалист. В обвинителния акт са включени имената на около 20 души, включително това на бившия адвокат на сина.  Оркун Д. е бил осъждан по-рано заради това, че разпространил снимки на бившето си гадже при телефонни номера на сайтове за компаньонки.  По новото дело той е обвинен, че е хаквал компютрите на жертвите си и е създавал сайтове за разпространение на фалшиви новини с цел да ги дискредитира. В един от случаите Оркун Д. е откраднал семейни снимки от компютъра на бившия си адвокат и разпространил в интернет фотография на адвоката със сина си във ваната и надпис \"адвокат педофил\". \"Той публикува фалшиви новини и за мен, като ме обяви за контрабандист на антики. Домът ми беше щурмуван от полицията четири пъти заради лъжите му\", жалва се бащата. Той смята, че синът му трябва да получи медицинско лечение, а не затвор. Софтуерният експерт обаче може да бъде осъден на до 28 години зад решетките за изнудване, клевета и нарушаване на правото на личен живот.", "date": "2018.12.11", "title": "Турчин съди сина си заради фалшиви новини "}
{"url": "https://www.monitor.bg:443/bg/a/view/pri-nelep-incident-bivsh-rejndjyr-rani-prijatelja-si-v-ramoto-transportiraha-go-vyv-vma-korekcija-dobavka-151920", "text": "Вчера около 13:20 часа случаен изстрел, произведен от законно притежавания пистолет на бившия рейнджър Емил Каров рани в рамото 25-годишния му приятел Шукри Гаров.     Двамата решили да излезат в гората над родното им село Плетена, община Сатовча, за да търсят ранено предишния ден от местните ловци диво прасе. Когато Емил Каров видял все още мърдащото прасе той извадил пистолета си за да го довърши с един или два изстрела. Но се подхлъзнал на разкаляното от дъжда и снега място в гората и произвел неволен изстрел по посока приятеля си.  Изстрела попаднал в рамото на приятеля му.   25-годишният Шукри веднага е транспортиран в МБАЛ „Иван Скендеров“ в Гоце Делчев, където раната му е била обработена: „Пациентът е обработен от д-р Любен Коков и е освободен за домашно лечение. По тялото му не е открит куршум. Няма опасност за живота му“, обясни д-р Мария Радойкова, директор на болницата.    Версията за неволен изстрел е потвърдена и от полицията в Гоце Делчев: „Инцидентът е станал в гората над село Плетена. Не се касае за криминален случай, а за нелеп инцидент.“ - съобщиха и от полицията.    Вчера късно вечерта пострадалият получава остри болки в гръдната част и отново е хоспитализиран в Гоце Делчев. Оказало се, че проектилът е влязъл през рамото, засегнал е вътрешни органи и е заседнал в слабините му. След изричното настояване на родителите на Шукри Гаров той е транспортиран с линейка във ВМА-София.     Рейндърът Емил Каров е служил в батальона в Стара Загора няколко години. След това напуснал и заминал на гурбет в Англия. Преди няколко седмици се върнал в родното си село.", "date": "2018.12.11", "title": "При нелеп инцидент бивш рейнджър рани приятеля си в рамото, транспортираха го във ВМА"}
{"url": "https://www.monitor.bg:443/bg/a/view/vlak-derajlira-kraj-svoge-151919", "text": "Временно е прекъснато движението в участъка между гарите Реброво и Своге.  Причината е принудителния престой след гара Реброво на бързия влак № 2601 от София за Варна поради излизането от релсите с първата талига на локомотива от композицията. Създадена е организация за изтегляне на вагоните с друг локомотив в гара Реброво, съобщиха от БДЖ. Във влака са пътували около 100 пътника, които вече са придвижени с последния вагон от композицията до гарата в Реброво. Националният железопътен превозвач ще осигури превоз с автобуси между Реброво и Своге за пътниците от всички преминаващи влакове до възстановяването на движението в участъка. В момента на място се извършва оглед от експерти на БДЖ и НКЖИ за изясняване на причините за възникналата ситуация.", "date": "2018.12.11", "title": "Влак дерайлира край Своге "}
{"url": "https://www.monitor.bg:443/bg/a/view/12-na-sto-shte-pazaruvat-koledni-podaryci-i-onlajn-65-obikaljat-magazinite-151918", "text": "Около 15% от българските граждани или един от седем ще си позволи да изхарчи до 100 лв. за подаръци за Коледа и Нова Година, сочи проучване на потребителските настроения преди празниците на сайта за обяви OLX. 30 на сто ще си позволят суми между 200 и 300 лв., а около 26% - над три стотака. Други за да зарадват близките си с някакъв подарък за празниците. 12 на сто ще пазаруват коледни подаръци онлайн, 65% обикалят и магазините, като 15% от тях за целта ще разчитат само по моловете. Един от пет от анкетираните ще купи подаръци на всички свои роднини и приятели, 80% смятат да зарадват с подаръци само най-близките си. Около 2 на сто от анкетираните са заявили, че не могат да си позволят да правят подаръци за предстоящите празниците. и още толкова на до 10 души. Едва около 9% от отговорилите на въпросите на сайта ще си позволят да зарадват с подаръци повече от 10 човека. Резултатите от анкетата сочат още, че най-често купуваните подаръци, в 70% от случаите, са дрехи и обувки. На второ място, с дял около две трети, са играчките и сувенирите. В около половината от случаите за новогодишен подарък се купува козметика. 25% от анкетираните са казали, че ще зарадват близките си като им платят пътуване до туристическа дестинация у нас или в чужбина. и Нова година. Около 7% пък ще ходят в чужбина. Над една пета планират по празниците да отидат при роднини, а около 16% ще изберат почивка на планина. Относно предпочитанията, 30% при възможност биха искали да изкарат почивните дни в къщи, а 17-18% да са в зимен или спа курорт. Същият е делът и на решилите да отидат на селски туризъм или да изкарат празниците на вилата си. Около 14% биха предпочели екскурзия в чужбина. Най-търсените стоки за подаръци за Коледа и Нова са мобилен са телефон, плейстейшън, тротинетка, детската игра „Пес патрул“, колело. Най-желаните неща от децата, които те очакват от Дядо Коледа са радиоуправляемите играчки, плюшените мечта и куклите. Изпълнителният директор на OLX Камен Янкулов обясни, че обикновено През януари 2018 г. те са били на второ място на нежеланите подаръци с 31%. Преди тях на лидерското място са коледните играчки и сувенирите - с 34%. Трети са дребните електроуреди с дял от с дял около една четвърт. По думите му, вече 8 от 10 обяви на сайта се пускат от мобилни телефони. Сред най-интригуващите са играчка-мечок с височина над 2 м и автомобил „Порше“ втора ръка за половин милион лева.", "date": "2018.12.11", "title": "Един от седем ще изхарчи до 100 лв. за коледни подаръци"}
{"url": "https://www.monitor.bg:443/bg/a/view/kraj-blagoevgrad-arestuvaha-izdirvanija-avtokradec-jaro-151906", "text": "При рутинна проверка на полицаи от Второ РУП по линия на разпространение на наркотици снощи  в района на Полигона край Благоевград  беше арестуван издирвания с европейска заповед Ярослав Димитров – Яро. Той е бил с фалшиви документи, но е бил разпознат. Роденият в софийското село Герман има влязла в сила 8-годишна присъда за серия автокражби в цялата страна, но се укри от правоохранителните органи. Около 20:00 часа най-търсеният автоктадец в републиката беше доведен в благоевградския арест, а днес е транспортиран в София и предаден на съответните органи, за да изтърпи присъдата си. Той е издирван с европейска заповед и затова не може да бъде задържан в благоевградския арест по-дълго от едно денонощие.    Яро стана популярен най-вече с кражбата на два луксозни автомобила от охранянем служебен паркинг във време, в което е трябвало да бъде под домашен арест.", "date": "2018.12.11", "title": "Край Благоевград арестуваха издирвания автокрадец Яро"}
{"url": "https://www.monitor.bg:443/bg/a/view/nagradiha-sina-na-uil-smit-151890", "text": "Синът на актьора Уил Смит – Джейдън, е обявен за първи носител на наградата \"Робърт Редфорд\" за дейността си в полза на околната среда. Звездата от филма \"Карате кид\" получи приза от самия Редфорд и сина му Джеймс на церемония в Сан Франциско. \"Няма по-добър избор за носител на наградата. Баща ми и аз си даваме сметка колко важно е сега да бъде подкрепена полезната дейност на по-младото поколение.\", заяви Джеймс Редфорд. Наградата е учредена в чест на Робърт Редфорд и продължилата няколко десетилетия негова дейност в полза на околната среда. поясни още Джеймс. Синът на Уил Смит и Джейда Пинкете голям поддръжник на благотворителни каузи. Заедно с \"Умами бъргър\" той лансира вегетариански бургер, за да помогне на пострадалите от опустошителни урагани.", "date": "2018.12.11", "title": "Наградиха сина на Уил Смит"}
{"url": "https://www.monitor.bg:443/bg/a/view/udari-chasyt-za-reshitelnite-bitki-v-shampionskata-liga-151904", "text": "Тази вечер ще се изиграят последните мачове от груповата фаза в Шампионската лига. Тази вечер ще се изиграят последните мачове от груповата фаза в Шампионската лига. Предстоят осем сблъсъка в групи от А до D, като гвоздеят в програмата е битката на “Анфийлд” между \"Ливърпул\" и \"Наполи\" от група С. И двата отбора имат своите шансове да продължат напред, но \"Ливърпул\" трябва да постигне задължителна победа с 1:0 и или с повече от един гол разлика, за да продължи напред. В другия мач от групата \"Пари Сен Жермен\" гостува на аутсайдера \"Цървена звезда\" и Неймар и компания едва ли ще допуснат изненада на стадион “Райко Митич”. Преди изиграването на срещите лидер в групата е \"Наполи\" с 9 точки, следван от ПСЖ с 8, \"Ливърпул\" с 6, а \"Цървена звезда\" има 4.   В група А интригата е кой измежду \"Атлетико\" (Мадрид) и \"Борусия\" (Дортмунд) ще завърши на първо място. \"Монако\" вече отпадна, а \"Брюж\" ще играе напролет в Лига Европа. В група D пък всичко около първите две места е решено. \"Порто\" има 13 точки на върха и е непоклатим, докато \"Шалке\" има 8 и също не може да бъде изместен от второто място. Интригата е за третата позиция, като с шансове за нея са \"Галатасарай\" и \"Локомотив\" (Москва).   В група В \"Барселона\" вече си гарантира участие в 1/8-финалите. Битката за второто място обаче ще се води задочно между \"Тотнъм\" и \"Интер\", които имат по 7 точки, докато ПСВ отпада само с 1. “Шпорите” гостуват на \"Барселона\" и задачата им изглежда доста по-трудна от тази пред \"Интер\", който приема ПСВ. От 19,55 часа Група D Галатасарай - Порто Шалке 04 - Локомотив Москва От 22,00 часа Група А Брюж - Атлетико Мадрид Монако - Борусия Дортмунд Група В Барселона - Тотнъм Интер - ПСВ Айндховен Група С Цървена звезда - Пари Сен Жермен   Ливърпул - Наполи", "date": "2018.12.11", "title": "Удари часът за решителните битки в Шампионската лига"}
{"url": "https://www.monitor.bg:443/bg/a/view/onkobolna-uchitelka-mechtae-za-dostojna-koleda-151913", "text": "Вярвам в чудеса. Не съм се предала, за да ходя в хоспис. Вярвам в себе си и в Бога, в добрината на хората. Вярвам, че по Коледа наистина стават чудеса. Вярвам, че съпругът ми ще си намери работа. Думите са на учителката по български и немски език от Варна Весела Витанова, която от пет години се бори с коварно онкозаболяване. Последният стадий на болестта е стопил Весела до едва 40 килограма. Съпругът й Ивелин в момента трескаво си търси работа, за да може семейството да преживее тежкия за тях месец януари. Весела признава, че до 7 януари, когато Ивелин ще получи следващата си пенсия, са останали едва със 100 лева. „И аз естествено съм в стрес, колкото и да се мъча да запазя спокойствие....”, не крие тя. През лятото Ивелин работел като помощник-готвач. Въпреки че има ТЕЛК решение, се е справял добре със задълженията си и шефовете му били доволни. След края на активния летен сезон останал без работа. Двучленното семейство се принудило някак си да съществува с  200-те лева пенсия на съпруга. Самата Весела казва, че оцеляват, благодарение на приятели. През последните два месеца тя не е можела да се обгрижва, което наложило оставането на Ивелин край нея. „Но в момента съм стабилизирана физически и мисля, че ще мога макар и трудно, в по-голямата част от ежедневието си занапред да се обслужвам сама, за да може той да тръгне на  работа”, казва Весела. С тъга тя отбелязва, че да се намери работа със заплата поне 700 лева на месец е извънредно трудно. А минимум толкова им трябват, за да успеят да си платят сметките, да купят храна и поне част от лекарствата на Весела, е пресметнала тя. Пет години по-рано й откриват бучка на гърдата. Весела вече се грижела за възрастната си майка, което продължило общо 6г. Нямала здравни осигуровки и трябвало да плати сама операцията. Нямала тези пари и решила да не се подлага на хирургически интервенции. Това й решение се оказало фатално, осъзнава сега тя. Преживяла и травма – фрактура на гръбначния стълб.  Болестта се задълбочила, а Весела, която е вегетарианка, се обърнала към алтернативно лечение, което включва и билки. Останала без средства и осигуровки. Наложило се нейни приятели и близки да ги съберат и платят, за да може да се лекува. Организмът й обаче бил толкова изтощен от болестта, Весела тежала тогава едва 45 кг., че тя решила да не се подлага на химио и лъче терапии. „Прецених, че слабият ми организъм няма да ги издържи. Но след като ги отказах, загубих и правото си за ТЕЛК и за социален асистент. В момента съм безработна и нямам право още на пенсия и помощи. Tака стои въпросът с „правата” ми в този Международен ден на човешките права”, пише до Агенция Монитор Весела Витанова. Тя признава, че преди дни към нея се обърнала близка родственица. Предложила й да изкупи дела й от наследствен апартамент, за да й осигури средства за лечение. Весела не иска да й се довери, защото един път другата жена й казала, че ще я остави да живее в апартамента до края на живота й, но друг път я увещавала да отиде в хоспис. Условието да й осигури пари било Весела да се раздели със съпруга си, с което онкоболната жена категорично не е съгласна. Банка ДСК-ЕАД-Варна Име на клиент: Весела Георгиева Витанова Основание: дарение за Весела Валута: BGN IBAN:  BG80STSA93000025761462 BIC: STSABGSF", "date": "2018.12.11", "title": "Онкоболна учителка мечтае за достойна Коледа"}
{"url": "https://www.monitor.bg:443/bg/a/view/halo-i-home-purifier-prechistvat-vyzduha-vkyshti-151915", "text": "Много хора страдат от алергии и респираторни заболявания, причинени от веществата, частиците и дразнителите във все по-замърсения въздух. Два нови продукта на компанията Wynd са проектирани да предоставят най-доброто пречистване на въздуха у дома. Halo е сензор контролиран от приложение, който може да следи специфични замърсители във въздуха, а Home Purifier е мощен филтър за въздух, който бързо премахва замърсителите от въздуха в големи пространства. Компанията Wynd, бе основана през 2014 г., когато група инженери от Масачузетския технологичен институт (MIT) разбрали за ефектите върху здравето от замърсяването на въздуха. Първият продукт на компанията бе представен през 2016 г. и представляваше преносим сензор за качество на въздуха и пречиствател. Това беше малко умно устройство, но с твърде малки размери, за да предостави необходимия ефект в по-големи пространства, като домове. След успеха на този първи продукт компанията се е заела с разработването на по-ефективна система за пречистване на въздуха в дома, като в момента събира средства за двата нови продукта Kickstarter.   Halo разполага с три сензора за основните частици замърсяващи въздуха, които са способни да засичат молекули с размер до 1 микрометър, също така сензори за температура, влажност, CO2 и летливи органични съединения (VOC). Най-интересното е технологията Air ID на Halo, която Wynd е разработила, и може да определи точно какви замърсители има във въздуха. За разлика от други сензори за околната среда, които могат само да идентифицират концентрациите на прахови частици, компанията твърди, че системата Air ID е способна да различава някой от основните алергени, като цветен прашец, пърхот от домашния любимец и прах. Компанията твърди, че при нормална употреба Home Purifier, създава около 30 dB шум, а при максимална мощност може звук може да достигне колкото 62 dB, което е шумно, колкото стандартен климатик. Допълнителни въздушни филтри за Home Purifier може да бъдат закупени от Wynd, като комплектът издържа около 12 месеца. Продуктите от скоро са обект на кампания в Kickstarter, а цените за предварителна поръчка са доста приемливи, като Halo се предлага за $ 89, а Home Purifier за $ 229, като в комплект цената е $ 279. Това са впечатляващо ниски цени в сравнение със сходни устройства предлагани на пазара, въпреки че, при подобни кампании за набиране на средства, клиентите купуват продукт, преди да бъде действително произведен. Wynd предвижда, доставките да започнат през май 2019 г., което не е невъзможно, предвид броя на предварителните поръчки, като кампанията бързо постигна първоначалната си цел. Както при всички тези кампании, винаги съществува риск с новите продукти, които често се забавят. Въпреки това, Wynd вече има опит с изпълнението на успешни кампании, което намалява риска.", "date": "2018.12.11", "title": "Halo и Home Purifier пречистват въздуха вкъщи"}
{"url": "https://www.monitor.bg:443/bg/a/view/posleden-koncert-na-slayer-v-bylgarija-151911", "text": "През януари 2018 г. траш титаните Slayer съкрушиха метъл феновете по цял свят след като обявиха, че ще се оттеглят от сцената след мащабно прощално световно турне. След 37 години и 12 студийни издания, множество златни албуми и безброй концерти, Slayer е утвърдено име в музикалната индустрия, част от „Голямата четворка“ / „The Big Four“ наред с Metallica, Megadeth и Anthrax. Една от групите, помогнали за дефинирането на траш метъла като жанр. Дори сред жестоката конкуренция в тази категория, носителите на награда „Грами“ - Slayer все още ярко се отличава и остава една от най-влиятелните банди в историята на хеви метъла. С неподражаемите вокали на Tom Araya, с бойните барабани на Paul Bostaph, с режещите рифове на Kerry King и Gary Holt и с безкомпромисните си лирики, Slayer продължава да зарежда феновете си с бунтарска ярост, която не може да бъде надмината от никоя друга банда на света. Последният концерт на Slayer в България на 11 юли 2019 г. ще е историческо по рода си събитие, което задължително трябва да бъде посетено от всеки метъл фен. Следващ път няма да има. На него са поканени всички родни метъл фенове, както и тези от Сърбия и Македония, където “Final World Tour” няма да мине. Легендарните музиканти и огромният им екип пристигат за запомнящ се концерт с внушителна продукция, с впечатляващ сценичен декор, светлинно шоу и съпътстващи екстри, като обещават звук, който да не покаже милост и към най-взискателните и грамотни по темата експерти, каквито са немалка част от метъл феновете. След като титаните обявиха, че се оттеглят от сцената с прощално световно турне, беше редно то наистина да включва възможно най-много точки на земното кълбо. Само преди броени дни Slayer, с подкрепата на съмишлениците от Lamb Of God, Anthrax и Obituary, претопиха остатъка от напълно разпродадени концерти от едномесечната европейска обиколка, планирана като финална. Турнето на Slayer обаче беше удължено и периметърът на действие разширен, като в графика на бандата за 2019 г. вече има не само концерти в Южна Америка, Австралия, Нова Зеландия и Япония, но и още дати на Стария континент. Там е и датата за шоуто в София. Slayer без съмнение е най-голямото име в траш метъла в световен мащаб, създали вечни траш класики като “Show No Mercy”, “Raining Blood”, “Angel Of Death”, “South Of Heaven”, “Dead Skin Mask”, “War Ensemble”, както и много други. Билети: “Ранно Пиле” на цени от 70/75 лв. (без включена такса за издаване) може да намерите само и единствено в магазин Яко /ул. Граф Игнатиев 43/ до края на месец декември. Онлайн Билети на цени от 75/80 лв. (без включени банкови, картови и посреднически такси за издаване) диреткно и само от:  В продажба са пуснати и ограничен брой “Приоритетни” билети, които ще дават право на феновете да влезнат 30 минути преди офицалното отваряне на вратите и да заемат първи местата непосредствено пред сцената, като за целта ще бъде създаден специално отделен вход. Последният концерт на Slayer в България ще се проведе на удобна и просторна локация в парка на Летище София. Входът за събитието ще бъде изграден в непосредствена близост до изхода/входа на метростанцията, спирката на автобуси с номера 84 и 184, както и паркинга на Терминал 2, а вратите за всички фенове ще отворят точно в 19.00ч. на 11 юли 2019. Следете събитието във ", "date": "2018.12.11", "title": "Последен концерт на Slayer в България! "}
{"url": "https://www.monitor.bg:443/bg/a/view/dijan-stamatov-izvynklasnite-dejnosti-pomagat-za-namaljavane-na-agresijata-151889", "text": "Не всички училища ще постигнат 20% увеличение на заплатите, казва в интервю пред \"Монитор\" директорът на 119-о СУ и председател на Съюза на работодателите в системата на народната просвета. - С подписването на Колективния трудов договор за първи път е ясно, че от 1 януари учителските заплати могат да бъдат увеличени с 20% във всяко едно училище. То ще засегне не само минималните заплати, но и тези в училищата, в които вече са достигнати. Трябва да се има предвид, че в страната има различни училища и възнаграждения, като те отразяват спецификата на съответното място. Освен че има увеличение с 20%, за първи път то е в началото на календарната година, вместо да се изчака още 3-4 месеца и това да стане със задна дата. В анекса е заложено и малко увеличаване на допълнителните възнаграждения, които са на база диференцираното заплащане на постигнатите резултати. Допълнителните лекторски часове стават от 7 лв на 7,20 лв., както и тези за професионална квалификационна степен. По отношение на индивидуалните заплати ще има училища, където увеличението ще е повече от 20%, но те няма да бъдат много. В 119-о, на което аз съм директор, може да достигнем 20%, но няма как да надхвърлим 21%. - Има вероятност някъде да се достигне това увеличение. Обикновено това са крайно отдалечени населени места, където броят на децата се е намалил драстично през последната година. Това довежда до необходимост броят на учителите също да бъде намален, но не навсякъде това може да стане бързо. Там ще е трудно да се постигне 20% увеличение. В тези случаи има две възможности – допълнително финансиране за тези училища или да работят без достигане на увеличението. Разликата обаче няма да бъде повече от 2-3%. Според мен директорите трябва да използват приоритетно средствата за единен разходен стандарт за увеличение на заплатите. След 2-3 години може би ще има ясно диференциране на заплащането на учителите, т.е. Заплатите на тези с по-високи постижения и които залагат на различни иновативни дейности, ще могат да бъдат повишавани. Първо обаче трябва да има прилично увеличение и тогава диференциране. - Категорично да! Досега всички увеличения отиваха само за заплати, като по този начин материално-техническата база изостава както по отношение на поддръжка, така и на цялостното й финансиране. Може би след 2-3 години, когато се изпълни обещанието на правителството за двойно увеличение, средствата ще бъдат за възнаграждения и материална база, за да не бъде след това невъзможно да се възстанови. - Добре е, че започна да се говори отново за темите, свързани с възпитанието на училището. От една страна, образованието е в пряка връзка с възпитанието, както и с поведението и цялостното общуване на учениците в училище. От друга страна, училището не би могло да е единствен стожер за съвременно възпитание, защото ученикът има различни социални позиции, в които се намира в ежедневието си – семейството, приятелския кръг, различни общности преди или след училище, в които намира своето поведение. Като водеща в образованието училищната среда би могла да има пряка връзка за възпитанието, не не трябва единствено тя да отговаря за него. Има и други институции, които са отговорни за поведението на учениците – Държавната агенция за закрила на детето, различните центрове за извънкласни дейности. Те трябва да бъдат включени в тази стратегия, защото в противен случай остават изолирани. По време на извънкласните дейности ученикът проявява най-голямата си сила, интерес и активност. Задължителните учебни часове не могат да се сравняват с творчеството, което предлагат те, тъй като са концентирани върху най-интересното и най-значимото. Радостен съм, че за 2019-а са предвидени допълнителни 25 млн. лв за тях. 40% от тях са за природните и математическите дисциплини, където има дефицит на интерес, за да бъдат направени интересни. Те са продължение на два от най-големите проекти в сферата на образованието - „Успех“ и „Твоят час“. - Категорично оценка за поведението на ученика в днешно време не е необходимо да бъде поставяна във вида, в който сме свикнали да оценяваме учениците в точни и ясни категории. Училището и без друго поставя различни оценки в ежедневието. Ще ви дам един пример. От началото на учебната година в училището, което ръководя, за 1600 ученици са написани 30 хиляди отзива от страна на учители към родителите за поведението на учениците. Това е информация за поведението му в даден час – дали той е подготвен, дали си е направил домашните, дали отношението му в класа е положително. Всички сигнали са различни положителни или неположителни реакции от страна на ученика, дават мигновено отношение за комуникацията в семейството. Против съм поставянето на категорична оценка за поведение, защото така ученикът се категоризира – този ученик е с добро поведение или не е. Той обаче има различни социални роли – в вкъщи е един, друг в часа по математика, трети в този по български език. Няма обективна възможност за категоризиране на ученика в училищната му роля дори в един учебен ден. Категорично за съм за информирането на родителя за поведението му в учебния час, какво е отношението му към съучениците му, както и към училищната среда. Това са възможности, които електронният дневник дава. Те обаче са отражение за състоянието на ученика за даден момент, не бива такива крайни оценки да бъдат давани, за да не създават излишен стрес и да не оценяват учениците в категории – добри, лоши - Имаме различни стимули. Сега тече голям литературен конкурс по повод коледните празници, в който ще се включат над 200 ученици. Повече от 20 от тях ще бъдат наградени. През последния месец има и благотворителни инициативи. Тази форма на изява показва, че учениците имат нужда от неформална изява. В рамките на една учебна година повече от 700 ученици участват в различни спортни изяви, като получават и много награди. Това са добрите стимули за тях. В рамките на учебния час най-бързият адекватен отговор е реакцията на учителя в електронния дневник. Сред най-големите ни стимули за мотивацията на учениците е включването им в различни мобилности по „Еразъм“. В момента имаме 12 действащи проекта, с които над 100 ученици са отишли безплатно в друга държава и са участвали в различни активности, свързани с историческата, културната, образователната даденост. - Кутията за сигнали е един от най-популярните модели. Важна е и ролята на педагогическите съветници, които са в постоянна комуникация с всички ученици, не само с тези с поведенчески прояви, но и активно действащите, които на пръв поглед нямат такива прояви, но не се знае кога биха възникнали. Ролята на педагогическите съветници е ключова, за да се разрешават проблеми още преди да са възникнали. Най-важно е може би включването на учениците в извънкласни дейности, защото правенето на различни прояви и организирането му на вниманието в нещо, което му е интересно, помага за намаляването на агресията. Учениците на първо място виждат агресията в нейните киберизмерения. Ние всяка седмица имаме различни и нови начини за киберпосегателство. За това си говорим вече от няколко години. И тази година с 6-и клас искаме да насочим вниманието върху съвременните опасности на анонимността и предоставянето на различни данни в интернет - При нас се проведе демонстрация как мощни автомобили могат да правят чудеса, но и да създават неприятности с живота и здравето. При нас се реализира и първата стъпка от олимпиадата по пътна безопасност – в трети клас беше на хартия, а в седми - на електронен носител, както се правят изпитите за шофьорска книжка. Смисълът на това е, че освен всеки дванайдесетокласник идва в училище с кола, то той да има подготовка за пешеходец или шофьор. За да стане това, трябва да се набляга на необходимостта от внимание и поощрено поведение на всеки един от нас. Провеждането на тази олимпиада помага за това. С промяната на учебните планове идеята е да се създаде максимална възможност за практически упражнения по пътна безопасност, но не за сметка на друг час. Темите трябва да бъдат така разпределени, за да не се създават допълнителни часове. В рамките на наличното време трябва да бъда включени всички теми, които да ни гарантират безопасност по пътищата. Роден е през 1967 г. в Карнобат Завършил е Факултета по биология на СУ “Св. Климент Охридски” и преподава биология Бил е последователно директор на 150-о СУ, 80-о СУ и 119-о СУ в София Зам.-министър на образованието в кабинета „Борисов 2“ В момента е директор на 119-о СУ „Акад. Михаил Арнаудов“ в София Председател на Съюза на работодателите в системата на народната просвета на България", "date": "2018.12.11", "title": "Диян Стаматов: Извънкласните дейности помагат  за намаляване на агресията "}
{"url": "https://www.monitor.bg:443/bg/a/view/varnenskata-chetvorka-se-sreshta-pak-na-22-dekemvri-151884", "text": "Международен тур в дните преди Колега чака премиера Бойко Борисов. Варненската четворка, чиято първа среща се проведе в морската столица у нас, ще се събере отново на 22 декември в Белград, близо два месеца след като министър-председателят и останалите балкански лидери се видяха в резиденция „Евксиноград“. Тогава Борисов събра отново във Варна премиерите на Гърция и Румъния Алексис Ципрас и Виорика Данчила и сръбския президент Александър Вучич, а гост на форума бе израелският му колега Бенямин Нетаняху. На предстоящата среща на върха между четиримата държавни лидери пък, ще бъде който в момента ръководи австрийското председателство. Темите, които ще обсъждат участниците в срещата, са свързани с напредъка на пътните проекти и инфраструктурната свързаност на региона. Преди това, в края на тази седмица министър-председателят трябва да замине за Брюксел, където ще се проведе редовното заседание на Европейския съвет. В четвъртък ще се състои традиционната работна вечеря, а самите разговори на евролидерите са насрочени за петък. Тогава ще се обсъжда бюджетът на ЕС, единният пазар, миграцията и външните отношения и по специално организирането на срещата на високо равнище с Лигата на арабските държави в началото на 2019 година, както и темата за дезинформацията. В началото на срещата австрийският канцлер ще представи общ преглед на напредъка по предишни заключения на съвета. Няколко дни след това Борисов ще замине за австрийската столица Виена, където ще се организира поредното събитие по време на австрийското председателство на Съвета на ЕС. Именно в австрийската столица на 17 и 18 декември трябва да се проведе която ще е под надслова „Сътрудничество в дигиталната ера“. Форумът ще бъде открит от Курц, президента на Руанда Пол Кагаме, който в момента оглавява Африканския съюз, и шефа на ЕК Жан-Клод Юнкер. По време на самият форум ще се проведат дебати по различни теми, а българският еврокомисар Мария Габриел ще направи изказване в рамките на един от панелите, в което ще засегне електронната търговия.", "date": "2018.12.11", "title": "Варненската четворка се среща пак на 22 декември"}
{"url": "https://www.monitor.bg:443/bg/a/view/naomi-kembyl-startira-svoj-kanal-video-151892", "text": "Какво е ежедневието на една модна икона – това ще ни разкрие Наоми Кембъл в редица от видеа. Супермоделът стартира свой собствен канал в YouTube, който носи името \"Да бъдеш Наоми\". Тя сподели, че за нея това е нещо съвсем ново. \"Това е времето, в което живеем и искам да споделя нещата, които научих. Какъв е смисълът да държа всички тези неща вътре в себе си?! Била съм супермодел, активист и приятел на едни от най-забележителните хора на моето време. Но през цялото това време винаги съм си оставала Наоми и сега е моментът да го споделя.\", заяви тя. Това, което феновете на 48-годишната красавица могат да очакват, е дълбоко потапяне в пътуванията, фотосесиите и ежедневието й.", "date": "2018.12.11", "title": "Наоми Кембъл стартира свой канал   (ВИДЕО)"}
{"url": "https://www.monitor.bg:443/bg/a/view/unker-otrjaza-london-za-novi-pregovori-po-brekzit-151916", "text": "Председателят на Европейската комисия Жан-Клод Юнкер настоя, че Европейският съюз не е отворен към предоговаряне на споразумението за Брекзит с Обединеното кралство. \"Няма каквато и да е възможност за предоговаряне\", подчерта Юнкер, допълвайки: \"Всеки трябва знае, че споразумението за излизане няма да бъде отваряно отново\" за преговори. Шефът на ЕК обаче подчерта, че ЕС ще се опита да убеди британския премиер Тереза Мей, че сегашното споразумение е \"най-доброто възможно\" и да предостави на Великобритания \"допълнителни разяснения\", ако е необходимо. Коментарите на Юнкер бяха направени, след като вчера Мей отложи гласуването в британския парламент на споразумението за излизане, което сключи с ЕС, и обеща на депутатите, че ще отиде в Брюксел, за да поиска още гаранции относно предпазния механизъм за границата между Република Ирландия и Северна Ирландия на фона на опасенията, че на Великобритания няма да бъде позволено да излезе от Общността и от митническия съюз на ЕС по своя собствена воля.", "date": "2018.12.11", "title": "Юнкер отряза Лондон за нови преговори по брекзит"}
{"url": "https://www.monitor.bg:443/bg/a/view/finalnoto-parti-na-seriala-lyjlivi-rimi-zavyrshi-s-aresti-snimki-i-video-151914", "text": "Над 250 фенове се събраха за финалното парти на първия хип-хоп сериал у нас „Лъжливи рими“. Купонът, който се проведе в пловдивски клуб, завърши с арести. В епицентъра на събитията се оказаха рапърите Зипо и Слаш, а срещата им с ГДБОП бе предварително „уговорена“ от сценария на продукцията. разкри идейният двигател на проекта Стелиан Димитров.   Партито ''Влез в сериала Лъжливи рими'' стартира с интервюта на входа от репортерката Гергана Профирова и премина под музикалния съпровод на един от най-добрите млади хип-хоп диджеи в страната- Dj Ganx и танците на Мимс Бонева и нейния балет 'BiterZzz'. Преди да ''бъдат арестувани'' Зипо и Слаш вдигнаха градуса на настроението, като изпълниха нa живo eдни oт нaй-oбичaнитe бг xип-xoп пecни oт минaлoтo, нo c нoв apaнжимeнт. Събитието бе белязано и от дебюта на Александър Будаков - Животното, който се качи за първи път на голяма сцена, за да представи дуетната му песен с рапъра Velvet In My Lap.", "date": "2018.12.11", "title": "Финалното парти на сериала “Лъжливи рими“ завърши с арести (СНИМКИ И ВИДЕО)"}
{"url": "https://www.monitor.bg:443/bg/a/view/sydyt-gleda-mjarkata-na-zadyrjanija-za-podkup-slujitel-na-nap-151908", "text": "Софийският апелативен съд днес ще разгледа жалбата за изменение на мярка \"задържане под стража\" в по-лека на задържания за подкуп служител на НАП Любомир Савов. В края на октомври, в качеството си на длъжностно лице Савов е поискал подкуп от управител на дружество, в размер на 45 000 лева Любомир Савов беше задържан с първия транш от 15 000 лева. Искането на защитата за домашен арест беше отхвърлено.   Адвокатът на Любомир Савов заяви, че към делото не били приложени използваните СРС-та - имало само преразказ от разузнавач. Сигнал за корупция срещу Савов имало и в миналото, но не били намерени достатъчно доказателства.", "date": "2018.12.11", "title": "Съдът гледа мярката на задържания за подкуп служител на НАП"}
{"url": "https://www.monitor.bg:443/bg/a/view/kitaj-obezceni-nacionalnata-si-valuta-s-oshte-0-43-151905", "text": "Народната банка на Китай свали днес с още 0,43% централния курс на китайския юан спрямо щатския долар до ниво от 6,8996 за долар, съобщава „Синхуа”. Котировката е с 303 пункта по-ниска от понеделник, когато бе на ниво от 6,8693 юана за долар. През август 2015 г. Пекин рязко обезцени юана наведнъж с 3% от 6,20 на 6,40 юана за долар, което доведе до сътресения на световните фондови пазари. След това Народната банка на Китай (централната банка на най-голямата комунистическа държава) обяви политика на засилване на националната валута. Това обаче не се случи и последваха нови 3 вълни на обезценяване на юана. През зимата на 2015-2016 г. спад до 6,55 юана за долар, през юли 2016 г. до 6,67, а третата започна от октомври същата година.", "date": "2018.12.11", "title": "Китай обезцени националната си валута с още 0,43%"}
{"url": "https://www.monitor.bg:443/bg/a/view/su-njama-da-zakriva-medicinskija-fakultet-151903", "text": "Никога не е стоял въпросът Медицинският факултет към Софийския университет да бъде закриван,заяви здравният министър Кирил Ананиев по повод опасения у студенти, че ще „останат на улицата”.  Според Ананиев факултетът е акредитиран това лято, като акредитацията му е в сила за 6-годишен срок. Предстои здравните власти, съвместно със студентите, да решат къде ще се продължи обучението на младите след като болница „Лозенец” бъде трансформирана в детска.   Няма проблем нито с акредитацията на факултета, нито ще има с дипломите на студентите, информира Кирил Ананиев след среща с тях в Софийския университет. Относно базата, в която ще се обучават след трансформацията на болница „Лозенец”, той обясни:   „Ние ще направим разговор с всеки един от лекарите, които работят в момента в болница „Лозенец“. Ще направим конкретни предложения към тях, които да удовлетворяват в най-висока степен техните изисквания. Разбира се, крайното решение е тяхно, но ние ще създадем условия те да работят в клиники, които да им доставят същите условия и качество на извършване на тяхната дейност. В никакъв случай няма да им предоставим условия, в които те да се чувстват унизени“, каза Ананиев.   Министърът допълни, че със студентите единодушно са взели решение въпросите, които ги вълнуват, да бъдат изпратени в писмен вид до ведомството.  Така обучаващите се ще имат аргумент да търсят вина от здравните власти, ако сметнат, че има такава.", "date": "2018.12.11", "title": "СУ няма да закрива медицинския факултет"}
{"url": "https://www.monitor.bg:443/bg/a/view/vrychvat-nagradi-za-socialni-inovacii-151885", "text": "Министерството на труда и социалната политика ще връчи годишните си национални награди за социални иновации в 11 часа с зала „Универсиада“. Призовете на победителите от конкурса за разработване на графичен знак „Продукт на социално предприятие“ ще бъдат връчени от ресорния министър Бисер Петков. Програмата предвижда още кръгла маса на тема „Особености на развитието на социалната икономика в екосистемата на големия град“, която ще се състои в Университета за национално и световно стопанство (УНСС). Участие в нея ще вземат представители на МТСП, Областна управа и Столична община, научната общност, социални предприятия и местната общност. Заместник-министър Петрова ще представи новоприетия Закон за предприятията на социалната и солидарна икономика.", "date": "2018.12.11", "title": "Връчват награди за социални иновации "}
{"url": "https://www.monitor.bg:443/bg/a/view/ikonomisti-bylgarija-e-posledna-v-klasacijata-po-materialen-jiznen-standart-v-es-151907", "text": "България неотлъчно заема последно място в класацията, която подрежда страните в Европейския съюз по жизнен стандарт. За 7 години - от 2010 г. до 2017 г., оценките за България спрямо ЕС-28 са от 4 до 6 пъти по-ниски. Това установява проучване на проф. Васил Цанов и на проф. Георги Шопов от Института за икономически изследвания при БАН за състоянието и развитието на материалния жизнен стандарт и енергийната бедност в България, представено на Международната научна конференция \"Икономическо развитие и политики: реалност и перспективи\". Данните сочат, че средният коефициент на материален жизнен стандарт в ЕС за 2010 г. е бил 46,6%, докато в България - едва 9,9%, което ни нарежда на последно място сред 28-те държави. Най-висок стандарт - 90,8%, е отчетен в Лихтенщайн, на \"опашката\" пред нас са три страни - Литва, Латвия и Румъния. Подредбата за 2017 г. е същата - средният коефициент в ЕС е 45,6%, а в България - 7%. Страната ни отново е на последно място, пред нас са пак двете балтийски държави и северната ни съседка. Общо за периода се забелязват слаби изменения в позиционирането на страните членки - различията намаляват с 2,2%, но между България и ЕС те се увеличат, отбелязват икономистите от БАН. С положителен растеж на материалния жизнен стандарт се открояват Великобритания, Чехия, Ирландия, Литва, Латвия, Полша, Словакия, Малта и Хърватия, докато България неизменно остава с ниски оценки, сочи анализът. Авторите на доклада са изследвали и териториалните изменения на материалния жизнения стандарт у нас. За целта са използвали три групи показатели за оценка - \"икономическо развитие\", \"доходи и потребление\", \"неравенство и бедност\".  Подреждането по райони търпи значителни промени, става ясно от обобщените данни за изминалите 7 години. Според тях Югозападният район е във водеща позиция през целия период, значителни подобрения настъпват в Северния централен и в Северозападния район, докато сред губещите се отличава Южният централен район. Областите с подобрен жизнен стандарт са Габрово, Плевен, Силистра и Разград, сред тези със значително снижаване на оценките, са Сливен, Кърджали, Смолян и Варна. Независимо, че между районите се наблюдава слаба тенденция на сближаване, а диференциацията между областите се запазва, сочи анализът. В него се отбелязва, че въпреки непрекъснатото снижаване на жизненото равнище от 2010 г. насам, налице е намаляване на областите в критично състояние.", "date": "2018.12.11", "title": "Икономисти: България е последна в класацията по материален жизнен стандарт в ЕС"}
{"url": "https://www.monitor.bg:443/bg/a/view/ep-podkrepi-priemaneto-na-bylgarija-i-rumynija-v-shengen-151901", "text": "Европейският парламент обсъди изминалата вечер доклада на евродепутата Сергей Станишев за приемането на България и Румъния в Шенгенското пространство. Документът ще бъде подложен на гласуване днес. Странно е, че в дебата не участва представител на Съвета на ЕС - институцията, към която този доклад е насочен, въпреки обещанието на австрийското правителство това да влезе в дневния ред в това полугодие, отбеляза Станишев. По неговите думи в продължение на седем години Съветът е в нарушение на европейските правила, като не приема решение по всевъзможни причини. Станишев определи като нечестни опитите въпросът за разширяването на Шенген да се обвързва с наблюдението по механизма за сътрудничество и проверка на Европейската комисия. През последните години се прокрадва и налага компромис за нов тип частично членство в Шенген - само по въздух и море, като за неопределено време се отложи свободното пътуване през сухопътни граници. Това противоречи на здравия разум и европейските правила, посочи той. Според него подобно частично приемане на двете страни би създало опасен прецедент, който не бива да бъде допускан. По неговите думи проверките по границите водят до икономически загуби и пропуснати ползи, а поетапното им отпадане ще затвърди двойния стандарт.  „Времето за общи приказки изтече. Срамота е, че представителите на Съвета отсъстват от дебата, защото няма какво да кажат. Говорим за съдбата на 30 милиона европейци. Всеки път, когато пристигат в Шенген, българите и румънците се чувстват като второ качество граждани. Думите бяха заместени от бездействие, това е основната причина за гражданското недоволство“, обобщи Станишев.   От името на ЕК еврокомисарят Тибор Наврачич посочи, че комисията подкрепя пълното присъединяване на България и Румъния към Шенген и е призовала това да стане незабавно. Това би било от полза за опазването на външните граници, окончателното решение трябва да бъде взето единодушно от Съвета, отбеляза той. Наврачич добави, че ЕК ще припомни на Съвета оценката от 2010 г., според която двете страни изпълняват изцяло съществуващите изисквания. Крайно време е да бъде взето решение, допълни еврокомисарят.  В последвалите изказвания на парламентарните групи Карлуш Коелю от Европейската народна партия отбеляза, че още през 2011 г. ЕП подкрепи присъединяването на двете страни. „Защитавам пълното приемане. Трудно е да разберем дискриминацията към тези две страни, където наистина има корупция, но тя не е в изискванията за приемане в Шенген. Вярно е, че румънското правителство предприе тревожно отстъпление от борбата с престъпността“, посочи той.  Емилиан Павел от групата на социалистите и демократите заяви, че двете страни отдавна е трябвало да се присъединят към Шенген. Българите и румънците са дискриминирани от седем години. ЕК трябва да помогне да не се въвеждат допълнителни изисквания към двете държави. Вложихме много национални средства за защитата на външните граници на ЕС, добави той.   Ангел Джамбазки от групата на европейските консерватори и реформатори коментира, че липсата на решение досега се дължи на вътрешните проблеми в Германия, Холандия и Австрия. Той определи това като нередно, нечестно, двулично и лицемерно. Такива решения засилват скептицизма в Източна Европа към ЕС. Това решение има икономически измерения. Най-европейската икономическа активност в България и Румъния е транспортът, над 150 хиляди семейства в България живеят от транспорта.  „Днес от Букурещ до Русе пътувате 12-13 часа. Това спъва икономическите активности, разрушава усилията на тези хора, прави ги бедни и ги кара да емигрират. Политическото решение, зад което се крият хората, които управляват Холандия, Германия и Австрия, поражда емиграция и изпразва нашите държави от млади и предприемчиви хора. Това лицемерие трябва да бъде прекратено“, призова Джамбазки.   Филиз Хюсменова от името на либералите също посочи, че граничните проверки засягат търговията. „С огорчение отбелязвам, че днес не е първият път ЕП да заеме ясна и твърда позиция, че изпълнените критерии трябва да доведат до приемането на двете страни в Шенген“, добави тя. По-голямата част от българските и румънските граждани подкрепят ценностите на ЕС, ние сме за стриктното прилагане на европейското право. Нарушаването му в продължение на толкова години отваря големи въпроси за възможностите на ЕС за саморегулация и за неговата устойчивост.   Двойният стандарт е дискриминационен към гражданите на двете страни, заяви Хюсменова. Тя определи случая като крещяща несправедливост, която оставя съмнения за върховенството на правото и за силата на евроинституциите, и руши доверието. По нейните думи у българите и румънците остава горчиво усещане за вторично гражданство в ЕС, затова е крайно време Съветът да докаже, че правилата са еднакви за всички. Асим Адемов (ГЕРБ/ЕНП) посочи, че единственото условие за приемането в Шенген е успешното изпълнение на критериите, потвърдено от Съвета през 2011 година. Седем години влизането не се случва. Някои страни, които са против, грубо нарушават правилата, които сами са приели и гласували. Това е драстичен пример за двойни стандарти, коментира той. Адемов определи това като несправедливо и обидно отношение. Когато говорим за върховенство на закона, е хубаво това да не бъдат само думи, добави той.   От същата парламентарна група евродепутатът Андрей Ковачев заяви, че за всички експерти е ясно, че от България и Румъния не произлиза заплаха за Шенген, а с тяхното приемане ще има повече сигурност.  Той призова да не се прави връзка с механизма за наблюдение на ЕК. Не може да има двойни стандарти. „Разбирам, че има избори и популизъм, но е необходимо да се вземе окончателно решение“, добави Ковачев.", "date": "2018.12.11", "title": "ЕП гласува днес приемането на България и Румъния в Шенген"}
{"url": "https://www.monitor.bg:443/bg/a/view/mej-tyrsi-podkrepa-na-evrolideri-za-brekzit-151902", "text": "Британският парламент ще гласува до 21 януари дали да одобри споразумението за излизане от Евросъюза, договорено от премиера Тереза Мей с Брюксел, съобщи нейният говорител Джеймс Слек, цитиран от Ройтерс. Първоначално вотът трябваше да се състои във вторник, но в понеделник Мей обяви, че ще го отложи, за да потърси допълнителни уверения от ЕС, които да гарантират, че споразумението ще може да мине през парламента. 320 гласа трябват на Мей, за да прекара договора за Брекзит през 650-членния британски парламент. В него само 639 са с право на глас, тъй като председателя на парламента и тримата му заместници не гласуват по презумпция, а седем членове на северноирландската националистическа партия Шин Фейн не участват. Според британските медии само 184 представители на парламента биха гласували за сделката на Мей, като тя дори няма подкрепата на всички съпартийци, които са 315. Затова Мей опитва възможно най-бързо да получи необходимите й уверенията от европейските лидери. Те са най-вече за предвидения в споразумението предпазен механизъм, който да гарантира, че свободният граничен режим между Република Ирландия и британската Северна Ирландия ще бъде запазен. Този пункт от споразумението с Брюксел обаче срещна най-яростна съпротива в британския парламент, включително от депутати консерватори, които се опасяват, че с тази допълнителна клауза Обединеното кралство ще се окаже в \"постоянен капан\", обвързващ Великобритания тясно с ЕС за дълго време. Тази клауза, впрочем, не е включена в текста на самото споразумение, а в юридически необвързващо допълнение към него. По време на совалката в Европа Мей е имала \"продуктивна среща\" с холандския премиер Марк Рюте в Хага. Двамата са се договорили да работят за намиране на изход от възникналата сложна ситуация. По-късно Мей се срещна и с германския канцлер Ангела Меркел в Берлин. Мей се опита да получи обещание за нови преговори по споразумението за Брекзит. Високопоставен германски служител обаче предварително заяви, че това няма да стане. След Меркел Мей говори с председателите на Европейската комисия и на Европейския съвет, Жан-Клод Юнкер и Доналд Туск. Юнкер подчерта, че няма никакво пространство за предоговаряне на споразумението за оттеглянето на Великобритания от ЕС. На Острова коментират, че Великобритания засилва подготовката си за Брекзит без споразумение. \"Докато не успеем да постигнем споразумение, рискът от случайна липса на споразумение се увеличава,\" изтъкна Мей в понеделник. Според експерти Мей ще се опита да издейства отстъпки в политическата декларация, а не в самото споразумение. Политическата декларация не е юридически обвързваща. Тя очертава бъдещите отношения след раздялата и беше одобрена от Брюксел и Лондон едновременно със споразумението за Брекзит, което е юридически обвързващо. Междувременно председателят на британския парламент Джон Бъркоу заяви, че извънредни тричасови дебати ще има заради решението на Мей да отложи гласуването. \"Не е справедливо правителството едностранно да отменя програмата, след като веднъж е определило график за нея, а парламентът да няма възможност да изрази волята си\", заяви лидерът на опозиционната Лейбъристка партия Джереми Корбин.", "date": "2018.12.11", "title": "Британският парламент решава до 21 януари за Брекзит"}
