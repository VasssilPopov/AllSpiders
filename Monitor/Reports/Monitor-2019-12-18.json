{"url": "https://www.monitor.bg/bg/a/view/bakshish-po-evropejski-183836", "text": "Шишо Бакшишо е симпатичен герой от хумористичен тв епос. Близък и роден. Но и Европа си има Бакшишо. Разликата е, че той не казва „Нямам дребни“, а „5 евро дали е окей?“. Очевидно става дума за таксиметрови шофьори тук, у нас, и там в ЕС (виждани на живо от двете страни). Този в Европа, таксиджията, беше с искрящо бяла риза и слушаше църковни песнопения в колата (все пак попита дали не е неприятно). Нашенските пускат чалга или твърд рок (не питат). Въпросът за бакшиша (прекрасна българска дума) стои на дневен ред, но не в такситата, а в кафенетата и ресторантите. Доволните хора оставят някоя стотинка или лев за добро обслужване. Това обаче никога не е било официално у нас. Сега ресторантьорите искат той да влиза в касовия бон и да стане нещо като задължителна сума за сервиз. Това със сигурност е точно така в Щатите. И сумата не трябва да е по-малка от 15-20% от цялата сметка (но те ходят на ресторант, когато ще предлагат брак). Обаче в Япония плащане над сметката е абсолютна обида, защото се смята, че клиентите имат някакви взаимоотношения само със собственика, но не и с обслужващия персонал. В Европа не навсякъде се дава бакшиш. Принципно, като седнете да хапнете или пийнете в заведение, нямате задължение да оставите допълнителна сума, въпреки че жестът се оценява. Дори ако прекалите с цифрата, ще гледат на вас като на заможен, но не достатъчно възпитан клиент. На българите, които работят по ресторанти и кафенета на Стария континент, бакшишът им идва дюшеш (пак хубава дума). Германци и холандци в Белгия например се радват на особено внимание, защото винаги оставят добър бакшиш от 2-3 евро. Белгийците обаче се стискали, обикновено давали точни пари, най-много десетина цента отгоре. Във Франция и Италия (servizio incluso) сервизът влиза в сметката и обикновено е 10%. Сега, ние сме скромни и нашите ресторантьори оценяват бакшиша за добро обслужване на 8%. Обаче точно тук май има малка уловка, защото предложението е тези проценти да се смятат в общия оборот. Така че винаги ще има един буфер от 8% при проверка на данъчните. Дали сервитьорите ще си получат своя дял? Или клиентите един път ще платят сервиз в сметката и втори – ще оставят някой лев на човека, който се бъхти с таблите, бърше масите и прибира мръсните чинии? Принципно, няма лошо за вървим към европейския етикет. Даже е много положително. Струва ми се обаче, че дори фактът, че използваме думата бакшиш, а не някоя по-европейска, означава, че ще си караме по балкански. В скъпите гурме ресторанти сервизът ще е включен в сметката, а в останалите места ще си е както винаги е било – толкова колкото имате „на сърце“ и в джоба за момента.", "date": "2019.12.18", "title": "Бакшиш по европейски"}
{"url": "https://www.monitor.bg/bg/a/view/semejstvo-simpsyn-stana-na-30-183797", "text": "Едно от най-популярните телевизионни семейства – Симпъсн, може да се похвали с цели три десетилетия на екран. Премиерният епизод на анимационната поредица датира от 17 декември 1989 г. Серията носи името Simpsons Roasting on Open Fire и бележи началото на нова ера. За времето от 30 години семейство Симпсън посетиха всеки континент, срещнаха много личности от света на шоубизнеса и политиката, гостуваха и посрещнаха на „своя територия“ други герои от анимационни филми и няколко пъти дори предсказаха бъдещето. След „Семейство Симпсън“ черният хумор и критиката на американското общество вдъхновиха многобройни “анимации за възрастни”. Към момента ежедневието на Хоумър, Мардж, Лиса, Барт и Маги се разгръща в 31 сезона. За 2020 година е предвиден още един сезон.", "date": "2019.12.18", "title": "\"Семейство Симпсън“ стана на 30"}
{"url": "https://www.monitor.bg/bg/a/view/75-lv-tol-taksa-za-starite-tirove-do-burgas-obzor-183828", "text": "Тировете с нисък емисионен клас ще плащат 74,80 лева за разстоянието от София до Бургас. Наполовина по-малко ще струват 340-те км до морския град с новите пътни такси на превозвачите, ако ползват високоекологична категория превозни средства. Сметките са според приетата от правителството вчера тарифа на таксуване. Товарните автомобили с тегло между 3,5 т и 12 т ще плащат но тя ще зависи от емисионния им клас. Тези с най-високите екокласове Евро V, Евро VI или EEV ще плащат по 4 ст. на километър. За тези с емисионен клас Евро III или Евро IV тарифата ще е 5 ст. на километър, а за тези с най-ниската екокатегория - клас Евро 0, I или II - 7 ст. на километър. Целта е да се поощрява модернизирането на автопарка, за да се пази и околната среда. Тежкотоварните автомобили с тегло над 12 т и с две или три оси ще плащат в зависимост от емисионния си клас между 11 ст. и 22 ст. на километър за автомагистрали, между 10 ст. и 21 ст. на километър - за първи и втори клас пътища. Камионите с тегло над 12 тона, с четири и повече оси ще плащат в зависимост от емисионния си клас между 18 ст. и 36 ст. на километър за автомагистрала, между 17 ст. и 35 ст. на километър за първи клас пътища, и между 16 ст. и 34 ст. на километър за втори клас пътища. Тарифата за автобусите с тегло над 12 тона ще е от 5 ст. до 9 ст. на километър за автомагистрала, от 4 ст. до 8 ст. на километър за първи клас пътища и от 3 ст. до 6 ст. на километър за втори клас пътища. Автобусите с тегло до 12 тона ще плащат с 1 ст. по-евтино на километър, съответно - от 4 ст. до 8 ст. на километър за автомагистрали, от 3 ст. до 7 ст. на километър за първокласни пътища и от 2 ст. до 5 ст. на километър за втори клас път. която се дължи, ако товарен автомобил ползва платената пътна мрежа без тол такса. За камиони между 3,5 т и 12 т тя е 150 лв., за камиони над 12 т с две до три оси - 450 лв., за тежкотоварни превозни средства над 12 т с четири и повече оси - 750 лв., за автобусите - 150 лв. Компенсаторната такса се заплаща с цел да се избегнат административните санкции. Тя не е санкция, а по-висока пътна такса, която осигурява свободно придвижване по платената мрежа до 23,59 часа на деня, в който е наложена. Ако водачът откаже да плати компенсаторна такса на място, той трябва да заплати т.нар. максимална тол такса, за да продължи пътя си. За товарните автомобили между 3,5 т и 12 т предложеният т.нар. максимален тол е от 27 лв. до 48 лв., в зависимост от емисионния клас, за товарни автомобили над 12 тона с 2-3 оси - между 71 лв. и 146 лв., за товарен камион с тегло над 12 тона, с 4 и повече оси - от 119 лв. до 242 лв., и за автобусите - от 24 лв. до 49 лв. Цените на е-винетките за всички категории пътни превозни средства остават непроменени. Уикенд винетката за леки коли е 10 лв., седмична - 15 лв., месечна - 30 лв., тримесечна - 54 лв., или годишна - 97 лв. Камионите и автобусите с обща технически допустима максимална маса над 3,5 т ще продължат да ползват е-винетка до въвеждането на тол системата, не по-късно от 1 март 2020 г. Дневната винетка за всички превозни средства над 3,5 тона струва 23 лв. За превозните средства с обща технически допустима максимална маса между 3,5 и 12 т, екокатегория Евро 0, I или II, седмичната е-винетка остава 53 лв., а месечната - 105 лв. За екокатегория Евро III, IV, V или EEV - седмичната е-винетка е 40 лв., а месечната - 80 лв. Седмичната винетка за тежкотоварните камиони с маса над 12 т и с екокатегория Евро 0, I или II струва 87 лв,. а месечната - 174 лв. За емисионен клас Евро III, IV, V или EEV седмичната винетка е 67 лв., а месечната - 134 лв. Автобусите, които извършват превоз на пътници по редовни линии с дължина на маршрута до 30 км, могат да бъдат без колани, реши днес правителството. Изключение ще има за микробусите и автобусите, които возят деца и ученици. Миналата година беше прието всички автобуси да имат колани след поредица от тежки катастрофи с жертви, но това предизвика недоволство сред превозвачите. Пак по настояване на автобусните фирми правителството прие и промени в Закона за автомобилните превози, с които да се ограничи фиктивното регистриране на фирми за превоз на пътници и товари. Сред тях са разширяване на админстративно-наказателната дейност, въвеждане на нови нарушения, за които се прилагат принудителни административни мерки, и въвеждане на изискване микробуси и автобуси, предназначени за превоз на повече от 8 пътници, и камиони за превоз на тежки товари да се регистрират само от юридически лица, еднолични търговци или физически лица, регистрирани като земеделски стопани по реда на Закона за подпомагане на земеделските производители.", "date": "2019.12.18", "title": "75 лв. тол такса за старите тирове до Бургас (ОБЗОР)"}
{"url": "https://www.monitor.bg/bg/a/view/pravitelstvoto-oprosti-i-razsrochi-dylgove-na-bdj-i-nkji-183826", "text": "Държавата опрости и разсрочи дълговете БДЖ и НКЖИ на обща стойност 364 млн. лева на днешното заседание на Министерски съвет. С решение на правитеството беше прието разпореждане да се увеличи капитала на „Холдинг БДЖ” ЕАД, чрез непарична вноска, срещу увеличаване дела на едноличния собственик на капитала – държавата в рамките на отпуснатата временна държавна помощ, одобрената от Европейската комисия. Така се капитализират задълженията на дружеството към държавата и се рeшава дългогодишният проблем с дълговете на БДЖ. С друго решение кабинет удължи срока за изплащане на задълженията на „Холдинг БДЖ“ ЕАД в размер на 62 млн. лева. Средствата бяха предоставени на „Холдинг БДЖ“ ЕАД за погасяване на просрочени задължения по Втори облигационен заем в размер на 20 млн. лв. и 42 млн. лв. към НАП за погасяване на активирана държавна гаранция по заеми към Европейската банка за възстановяване и развитие и Международната банка за възстановяване и развитие. Това решение окончателно покрива дълга на дружеството, което му позволява вече да бъде бенефициент по оперативните програми на ЕС. По този начин БДЖ ще има правото да кандидатства за закупуване на нов подвижен състав с европейско финансиране през новия програмен период, коментираха в съобщение до медиите от БДЖ. Допълнителни разходи са одобрени и по бюджета на транспортното министерство за 2019 г. Средствата в размер на 208 млн. лева се предоставят целево като капиталов трансфер за инвестиционни проекти на Национална компания „Железопътна инфраструктура“ (НКЖИ). По този начин НКЖИ ще погаси задълженията си по възмездната финансова помощ, предоставена за приключване на железопътните инфраструктурни обекти по Оперативна програма „Транспорт“ 2007-2013 г.", "date": "2019.12.18", "title": " Правителството опрости и разсрочи дългове на БДЖ и НКЖИ"}
{"url": "https://www.monitor.bg/bg/a/view/tyrsjat-koncesioneri-za-dva-morski-plaja-183827", "text": "Правителството откри процедура за възлагане на концесия за морски плаж \"Равда - Олимпийски надежди\" община Несебър, област Бургас, съобщи пресслужбата на МС. Процедурата се провежда по реда на Закона устройството на Черноморското крайбрежие, като се предлага срокът на концесията да е 20 години. Размерът на минималното годишно концесионно възнаграждение е 20 512 лева без ДДС. Открива се също така процедура за възлагане на концесия за морски плаж \"Бяла-централен I\", община Бяла, област Варна, с оглед решението на правителството за едностранно прекратяване на договора за концесия.", "date": "2019.12.18", "title": "Търсят концесионери за два морски плажа"}
{"url": "https://www.monitor.bg/bg/a/view/severna-makedonija-zabranjava-najlonovite-torbichki-183834", "text": "След малко повече от година в Северна Македония найлоновите торбички ще бъдат изхвърлени от употреба, а биоразградимите торбички ще се продават по 10 денара (0,16 евро), съобщи телевизия Алсат М. Това е предвидено в закон за управление на опаковките и отпадъците от опаковки, а въпросната разпоредба ще влезе в сила от 1 януари 2021 г. Министърът на околната среда Насер Нуредини изрази очакване до този срок гражданите да свикнат да си носят торби за пазаруване, за да може постепенно да се намали, а след това и прекрати използването на найлонови торбички. Той каза, че засега инициативата е приета и от търговците. Целта е да се увеличи цената на торбичките, за да се стимулират гражданите да си носят пазарски чанти, а не да купуват торбички, посочи Нуредини. От 1 януари 2020 г. пък държавните институции вече няма да могат да поръчват пластмасов амбалаж. Пластмасовите бутилки за еднократна употреба ще се заменят със стъклени. Според статистиката в Северна Македония се използват около 150 млн. найлонови торбички годишно или близо 2000 тона пластмаса, която се унищожава най-трудно.", "date": "2019.12.18", "title": "Северна Македония забранява найлоновите торбички"}
{"url": "https://www.monitor.bg/bg/a/view/incident-sys-samolet-s-bylgari-pytuvasht-ot-istanbul-za-nikozija-183841", "text": "Паника настъпи в самолет, изпълняващ полет от Истанбул до Никозия тази сутрин. Жена заплаши, че на борда и на летището са заложени бомби. На борда на самолета е имало и българи. Жената започнала да крещи за наличието на взривните устройства, докато самолетът рулирал по пистата на летище \"Гьокчен\". Наложила се намесата на маршала на полета, както и на пътници. Незабавно пасажерите били евакурирани. По непотвърдена информация жената е психично болна. Последвало щателно претърсване на самолета, при което не били открити експлозиви. С известно закъснение полетът от Турция за Кипър бил осъществен успешно. В любителско видео се чува как задържаната жена твърди, че е част от ФЕТО - организацията, за чийто лидер се смята Фетхуклах Гюлен, заподозрян за неуспешния опит за преврат в Турция през 2016 г.", "date": "2019.12.18", "title": "Инцидент със самолет с българи, пътуващ от Истанбул за Никозия "}
{"url": "https://www.monitor.bg/bg/a/view/top-producentyt-fabrizio-parisi-remiksira-stenli-video-183800", "text": "Чудите ли се как емоционалната, меланхолична, леко депресивна и много артистична музика на Стенли може да се пусне в клуб, където всички искат да танцуват и подскачат? Оказва се, че може, когато се намеси един от най-търсените електронни продуценти – Fabrizio Parisi и неговият музикален партньор The Editor. Стенли се е доверил именно на тях, за да ремиксират едноименното парче, което стана ракета носител на албума му „Чужди тела“, с който се върна след 17 години пауза. Новата версия си има и видео, чиито режисьор е Васил Стефанов и направи премиерата си днес. Идеята за ремикса се ражда по време на представянето на албума в началото на ноември. „Свърза ни общ приятел, който ми каза, че Стенли би искал да направим ремикс на песента му „Чужди тела“. Бях много развълнуван, защото винаги съм бил „обсебен“ от начина на пеене и тембъра на Стенли, който е уникален. Още повече, че двамата с The Editor вече бяхме слушали новата му песен и много я харесваме. За първи път работя със Стенли и в това сътрудничество има много личен момент за мен, за който не знае нито той, нито The Editor. Когато дойдох в България да уча в музикалното училище в Русе, започнах да свиря в първата си банда, която беше нещо като трибют на \"Тангра\" и свирехме всички песни от албума „Оловният войник“. Вокалистът ни, огромен фен на \"Тангра\" и Стенли и с когото, станахме близки приятели, за съжаление почина преди няколко години. За мен има част от моето минало в тази колаборация помежду ни и много специално отношение“, споделя Fabrizio Parisi. Автор на музиката на песента „Чужди тела“ е Благослав Анастасов, фронтмен на рок бандата „Hayes & Y“, отговорен също и за аранжимента на парчето заедно със Стенли и Светлин Къслев. Въздействащият текст е написан от Любо Киров. В „Чужди тела“ участва и 17-годишната дъщеря на Стенли - Никол. Междувременно Стенли подготвя специален концерт за всичките си почитатели на връх Коледа, на 26 декември в Sofia Live Club, където отново ще представи \"Чужди тела\". Сет листът включва и някои от най-емблематичните хитове на артиста, сред които „Обсебен“, „Пътят към храма“, „Стар парфюм“ и други, част от които са в нови изненадващи аранжименти. На сцената до Стенли ще застанат още музикантите Димитър Ковачев-Фънки (бас китара), Станислав Вълчев (китари) и Николай Николаев (барабани). За предстоящото събитие в Sofia Live Club, Стенли е поканил и специални гост-музиканти – нашумялата млада рок банда Innerglow и фронтмента на групата Hayes & Y и композитор на „Чужди тела“ – Благослав Анастасов.", "date": "2019.12.18", "title": "Топ продуцентът Fabrizio Parisi ремиксира Стенли (ВИДЕО)"}
{"url": "https://www.monitor.bg/bg/a/view/mejduzvezdni-vojni-9-iznenada-fenove-s-lgbt-scena-183809", "text": "Галактическата сага „Междузвездни войни“ изрази подкрепата си към LGBT общността. Това се случи в деветия филм, който приключва настоящата трилогия, а у нас ще може да бъде гледан от петък (20 декември). „Възходът на Скайуокър“, както е името на лентата, включва сцена, в която герои от един и същи пол се целуват. Самите персонажи са второстепенни за сюжета. Въпреки това кадрите се считат за паметни. сподели по време на прес тура си режисьорът на заглавието Джей Джей Ейбрамс. Тогава той тушира слуховете, че целувката ще бъде споделена от двама от главните герои – Фин (Джон Бойега) и Поу (Оскар Айзък). „Тяхната връзка е много по-голяма от романтичната такава“, обясни тогава Ейбрамс. Междувременно фенка на принцеса Лея настоява покойната вече Кари Фишър да получи звезда на холивудската Алея на славата. Това е и причината Кристин Грейди да стартира петиция, в която подписа си са положили вече 6000 души. Изпълнителите на централните мъжки роли в оригиналната трилогия - Марк Хамил (Люк Скайуокър) и Харисън Форд (Хан Соло), вече имат звезди на прочутата алея. На Кари Фишър обаче не е оказана подобна чест, възмущава се 33-годишната Грейди. \"Абсурдно е. Изпълнителите на централните мъжки роли имат звезди, а главната героиня - не\", казва фенката на „междузвездни войни“, която определя борбата си като феминистка. Колкото и похвална да е тази кампания, шансовете й за успех са малки, обяснява продуцентката на церемониите Ана Мартинес. За да бъде удостоена със звезда покойната актриса, първо трябва да бъде получено позволение от семейството й и да се подаде официална молба пет години след смъртта й. Мартинес казва още, че доколкото й е известно, приживе Кари Фишър (която почина през 2016 г.) не е предявявала желание да получи звезда на прочутата алея. Удостояването със звезда на холивудската Алея на славата изисква също принос в размер на 50 000 долара за организирането на церемонията, както й разходи за поддръжка.", "date": "2019.12.18", "title": "„Междузвездни войни 9“ изненада фенове с LGBT сцена"}
{"url": "https://www.monitor.bg/bg/a/view/borisov-ek-moje-da-predloji-novi-pravila-za-mejdunarodnite-prevozi-183832", "text": "Европейската комисия може да предложи нови законодателни предложения по отношение на промените в правилата за международните пътни превози. Това заяви премиерът Бойко Борисов в профила си във Фейсубк по повод новината, че промените по пакет \"Мобилност\" може да бъдат спрени заради това, че са в противоречие с целите, които си постави Европейската комисия за борба с климатичните промени. \"Европейската комисия е приела на вчерашното си заседание в Страсбург решение за изготвяне на оценка на въздействието\", обяснява премиерът като добави, че е информиран от българския еврокомисар Мария Габриел.   \"Причината за решението на комисарите е, че новите правила по пакета \"Мобилност\" и особено разпоредбата камионите да се прибират празни в страната, които бяха договорени преди седмица, не помагат, а напротив - пречат на усилията за опазването на околната среда\", написа още Борисов. ", "date": "2019.12.18", "title": "Борисов: ЕК може да предложи нови правила за международните превози"}
{"url": "https://www.monitor.bg:443/bg/a/view/varna-otbeljaza-175-godini-ot-rojdenieto-na-kapitan-petko-vojvoda-183816", "text": "175 години от рождението на Капитан Петко войвода бяха тържествено отбелязани днес във Варна. Честването, което се проведе под патронажа на председателя на Народното събрание Цвета Караянчева, се състоя пред паметника на революционера на площад „Тракия“. По време на церемонията бе отслужена заупокойна молитва и поднесени венци и цветя. На събитието присъстваха председателят на Тракийско дружество „Капитан Петко войвода“ Румяна Вълчева, зам.-кметът Пейчо Пейчев, областният управител  Стоян Пасев, началникът на щаб на ВМС кап. I ранг Камен Кукуров, районни кметове и представители на тракийски дружества от страната. „Капитан Петко войвода е последният рицар и последният титан на хайдушката епопея на 19 век - най-размирното и най-бурно време от българската история. Петко Киряков се превръща не само в последния голям войвода на размирния 19 век, но и в най-нетрадиционния български революционер, когото историята извиси на върха на българската слава и превърна завинаги в един от вечните символи на силата на българското достойнство\", посочи в словото си Румяна Вълчева. Тя благодари специално на Община Варна за доброто и активно сътрудничество. След поклонението пред паметника, Тракийското дружество във Варна представи в Дом Тракия  и документална изложба „175 години от рождението на капитан Петко войвода“. От 18 часа там започва и музикално- художествен спектакъл с участието на гайдарска школа „Тракия“, ДФГ „Тракийче“, формация „Магда Пушкарова“, НХ „Тракия“, народните изпълнители Калина и Георги Германови, клуб „Приятели“ и АТТ при ВСУ „Черноризец Храбър“.  ", "date": "2019.12.18", "title": "Варна отбеляза 175 години от рождението на Капитан Петко войвода "}
{"url": "https://www.monitor.bg:443/bg/a/view/busovete-za-kratki-prevozi-shte-vozjat-i-bez-kolani-183823", "text": "Автобусите, които извършват превоз на пътници по редовни линии с дължина на маршрута до 30 км, могат да бъдат без колани, реши днес правителството. Изключение ще има за микробусите и автобусите, които водят деца и ученици. Миналата година беше прието всички автобуси да имат колани след поредица от тежки катастрофи с жертви, но предизвика недоволство сред превозвачите. Пак по настояване на автобусните фирми правителството прие и промени в Закона за автомобилните превози, с които да се ограничи фиктивното регистриране на фирми за превоз на пътници и товари. Сред тях са разширяване на админстративнонаказателна дейност, въвеждане на нови нарушения, за които се прилагат принудителни административни мерки и въвеждане на изискване микробуси и автобуси, предназначени за превоз на повече от 8 пътници и камиони за превоз на тежки товари, да се регистрират само от юридически лица, еднолични търговци или физически лица, регистрирани като земеделски стопани по реда на Закона за подпомагане на земеделските производители.", "date": "2019.12.18", "title": "Бусовете за кратки превози ще возят и без колани"}
{"url": "https://www.monitor.bg:443/bg/a/view/geshev-poe-prokuraturata-cacarov-ot-petyk-v-kpkonpi-obzor-183821", "text": "С тържествена церемония в сряда Иван Гешев пое ръководството на прокуратурата. Щафетата на върха на държавното обвинение му беше предадена от досегашния обвинител №1 и вече избран за шеф на Антикорупционната комисия (КПКОНПИ) Сотир Цацаров, който ще поеме новия пост в петък. Гешев положи клетва като главен прокурор в зала „Тържествена“ на Съдебната палата пред юридическия и политическия елит на страната. На церемонията присъстваха председателят на Народното събрание Цвета Караянчева, представляващият Висшия съдебен съвет Боян Магдалинчев, както и голяма част от съдебните кадровици на страната. Сред гостите бяха и бившите главни прокурори Васил Мръчков и Никола Филчев, конституционни съдии, правосъдният министър Данаил Кирилов, шефът на МВР Младен Маринов, юридическият съветник на президента Румен Радев проф. Емилия Друмева, двамата бивши служебни премиери Георги Близнашки и Огнян Герджиков и десетки други председатели на съдилища и прокуратури в страната. Бившият главен прокурор и новоизбран председател на КПКОНПИ Сотир за изказване и предаде поста на приемника си. След което новият главен прокурор се закле и подписа клетвения лист и акта си за встъпване в длъжност. Актът бе подписан от действащите заместници на главния прокурор Борислав Сарафов, Ася Петрова и Мария Шишкова. „На 17 декември приключи моят мандат като главен прокурор. За мен бе огромна чест и предизвикателство да работя с прокурорите и следователите в Република България. Благодаря им за усилията, енергията и за спечелените битки“, заяви в словото си Сотир Цацаров. Той благодари на всички, с които заедно са споделяли тези усилия – на ръководството и служителите на МВР, на ДАНС, на Агенция „Митници“ и на всички други държавни органи за противодействие на престъпността. „Може би трябва да благодаря и на онези, които в продължение на 7 г. използваха политическата си кариера за ежедневни словесни институционални атаки срещу прокуратурата и главния прокурор, който и да е той. Всъщност те така и не разбраха, че предизвиканите от тях и менторите им битки направиха всички нас много по-силни. Лесен мандат в съдебната власт имат само хората, които просто не правят нищо и оправдават бездействието си. Смея да кажа, аз не съм от тях. Достатъчно добре се познаваме, за да знам, че и вие не сте такъв“, обърна се Цацаров към наследника си и изброи трудностите, които го очакват на новия пост. „Първото предизвикателство към вас и към огромната част от колегите в тази зала са започналите вече дебати по тъй наречените консултации за така наречения конституционен модел на българската прокуратура. Силно се надявам, че те нямат за цел евтин и безполезен политически пиар и предимно шум, а са за доброто на институцията и на всички български граждани. Напълно съм уверен, че каквито и дискусии да се водят по този въпрос, прокуратурата ще остане в системата на съдебната власт. Не защото това е въпрос на самоцел, а само защото така прокуратурата може да работи ефективно, без да е подчинена на политическата конюнктура“, заяви още Цацаров и продължи: „Нямам навика и самочувствието да давам съвети. Ако все пак мога да ви кажа нещо, г-н Гешев, то е - защото без тях системата е нищо. Уважавайте съдиите, не малцината, за които тогата се измерва с думите политика и грант, уважавайте българските съдии, без които справедливост и правова държава не може да има“. Новият главен прокурор Иван Гешев също произнесе кратко слово пред гостите. „Сигурен съм, че ще се справим с това, което предстои. Променяйки се и стъпвайки на традициите си и на добрата основа, която имаме, да отговорим на очакванията на българските граждани за повече справедливост. Да защитаваме прокуратурата от политически и всякакви други атаки, целящи нейната дестабилизация или откровено унищожение. Знам, че ще е трудно и тежко в този мандат, но цената според мен си заслужава, защото Всички трябва да помним думите на Апостола на българската свобода Васил Левски: Дела трябват, а не думи“, заяви пред пълната зала Гешев. Той коментира и бъдещите си действия като главен прокурор пред журналистите след края на церемонията по встъпването му в длъжност. „За екипа ми вече съм наясно, разговарям с различни колеги и когато съм готов, ще съобщя на медиите и на българските граждани. Става въпрос за хора, които са изключително компетентни и ще се справят със задачите, хора, които имат общи цели и работят в екип. Броят на заместниците ще остане същият“, обясни Гешев и направи предположение какво предстои занапред. защото такава е ситуацията. Ситуацията е в два аспекта – на първо място, че сме стигнали предела, след който не само прокуратурата, държавата най-после трябва да отговори на очакванията на българските граждани за повече справедливост, и, от друга страна – прокуратурата поради това, че е в добра кондиция, заработи на други обороти и по-сериозно през последните години. Благодарение на това сме подложени на сериозни атаки, които целят ако не дестабилизация, в някаква степен даже откровено унищожение на прокуратурата. Атаките са от различни хора, които са засегнати или се притесняват от закона“, категоричен бе новият главен прокурор.", "date": "2019.12.18", "title": "Гешев пое прокуратурата, Цацаров от петък в КПКОНПИ (ОБЗОР)"}
{"url": "https://www.monitor.bg:443/bg/a/view/paket-mobilnost-moje-da-e-po-lek-za-bylgarija-obzor-183820", "text": "Одобрените неокончателно промени в правилата за международните пътни превози са били спрени от Европейската комисия (ЕК) на заседанието й във вторник. Решението все още не е представено официално. Новите правила, както бяха договорени   в среднощно закрито заседание, не помагат, а биха попречили за опазването на околната среда, смятат комисарите. ЕК си постави като основна цел в следващите пет години да защити природата, а новите правила предвиждат допълнително излишно движение на дизеловите камиони по европейските пътища. ЕК ще успее да спре въвеждането на промените с приемането на ново решение навреме, е казал зам.-председателят на ЕК  , цитиран от изданието „Политико“. Полза в случая имат противниците на промените - България, Румъния, Полша, Унгария, Латвия, Литва. Решението на комисията би било крачка назад от \"триалозите\", на които пакетът бе обсъден с Европарламента и Европейския съвет. Eврокомисията може да предложи нови законодателни предложения по отношение на промените в правилата за международните пътни превози, заяви   в профила си във Фейсубк по темата. Оценка на въздействието на предвидените промени ще направи европейската комисия, свързани с връщането на камионите и техните водачи редовно в държавата на регистрация, съобщи пред журналисти транспортният министър Росен Желязков. От Брюксел ще излязат със специална декларация на 20 декември. Желязков съобщи, че в Брюксел е  , на което са информирани страните членки за проведените триалози на 12 декември. „Еврокомисията чрез своя представител ясно изрази своето разочарование по отношение на връщането на превозното средство в държавата по установяване“, отбеляза министърът и посочи, че връщането не е сред мерките, заложени в зеления пакт на ЕК. Предстои пактът за мобилност отново да се гласува на 21 април в Комисията по транспорт на ЕП, а през май текстовете да влязат за гласуване на второ четене в пленарна зала. Одобреният законопроект се очаква да влезе в сила не по-рано от юни 2020 година. От този период ще започне да тече срок от 18 месеца за оценка доколко е ефективна мярката за връщането на превозните средства, посочи Желязков.  От лятото на следващата година за България ще тече 18-месечният срок за предявяване на иск срещу разпоредбите.", "date": "2019.12.18", "title": " Пакет „Мобилност“ може да е по-лек за България (ОБЗОР)"}
{"url": "https://www.monitor.bg:443/bg/a/view/inter-naliva-50-miliona-evro-predi-machovete-s-ludogorec-183815", "text": "Сериозно подсилване ще направи „Интер“ през зимната пауза точно преди мачовете с „Лудогорец“ от Лига Европа, категорични са медиите в Италия. „Нерадзурите“ ше премерят сили с българския шампион в 1/16-финалите. Преди мачовете „Интер“ ще направи сериозна селекция, като ще инвестира 50 милиона евро за нови играчи. Според „Гадзета дело спорт“, президентът Стивън Занг и треньорът Антонио Конте са се обединили около мнението, че са нужни поне три нови попълнения. Целите са Маркос Алонсо (Челси), с когото Конте работеше при престоя си в Западен Лондон, Деян Кулусевски от „Аталанта“, Артуро Видал от „Барселона“, Родриго де Паул от „Удинезе“ и Джедсон Фернандеш от „Бенфика“. \"Ние не искаме само титлата в Италия, каза Занг на коледното парти на клуба. - Искаме да покорим света. „Интер“ е създаден да е на върха и това ще се случи отново“, допълни босът. „Очакванията ми са за силна пролет, в която ще се борим за 3 трофея – титла и Купа в Италия, както и Лига Европа. Не подценяваме турнира, въпреки че не е Шампионската лига“, заяви Конте. Междувременно стана ясно, че „Лудогорец“ сменя името на стадиона си. Вчера клубът получи разрешение от Община Разград за промяната, която на практика бе официализирана. Така съоръжението вече няма да се казва „Лудогорец Арена“, а „Хювефарма Арена“ - на името на фирмата, която е собственост на Кирил Домусчиев. От УЕФА обявиха и началните часове на мачовете между „Интер“ и „Лудогорец“. Първият двубой в Разград е на 20 февруари и ще стартира в 19.55 часа, а реваншът в Милано е на 27 февруари от 22 часа.", "date": "2019.12.18", "title": "„Интер“ налива 50 милиона евро преди мачовете с „Лудогорец“"}
{"url": "https://www.monitor.bg:443/bg/a/view/kak-vsjaka-zodija-se-dyni-v-lubovta-183818", "text": "Oвнитe трoвят връзкитe cи, кaтo ce ядocвaт нeпрeкъcнaтo. Приcтъпитe им нa гняв oбикнoвeнo нe прoдължaвaт дългo, нo ca мълниeнocни и ярocтни. Минaвa им бързo, нo интeнзитeтът нa гнeвa им ocтaвя дълбoкo чувcтвo нa гoрчивинa у пaртньoритe им и пoнякoгa ги плaши. Oвнитe труднo cдържaт думитe cи. Нe ca ocoбeнo дoбри в пoдбoрa нa дeликaтни изрaзи, кoгaтo ca ядocaни и тoвa им прeчи дa дeйcтвaт cдържaнo. Тe прeкaлявaт, викaт, крeщят, язвитeлни ca и кaзвaт нeщa, кoитo нeвинaги миcлят, нo и кoитo дълбoкo зacягaт пoлoвинкитe им. Тeлцитe убивaт връзкитe cи кaтo зaдържaт гнeвa cи и нaтрупвaт нaпрeжeниe. В дaдeн мoмeнт тoвa нaпрeжeниe избухвa и нa пoлoвинкaтa нa Тeлeцa ѝ идвa кaтo гръм oт яcнo нeбe. Рaзярeният Тeлeц изгoвaря тoлкoвa мнoгo нacъбрaни нeщa, зa кoитo пoлoвинкaтa му oтдaвнa e зaбрaвилa или нe пoдoзирa, чe тoй миcли. Тoзи взривooпaceн кoктeйл мoжe дa влoши и нaй-cтaбилнитe oтнoшeния, зaщoтo нaрaнявaнeтo oбикнoвeнo e мнoгo дълбoкo. Пaртньoритe нa Тeлцитe винaги ca в нaпрeжeниe кoгa щe e cлeдвaщoтo oпacнo избухвaнe. Близнaцитe мoгaт иcтинcки дa oтрoвят връзкaтa cи, кaтo гoвoрят пoвeчe, oткoлкoтo cлушaт. Тe нaгнeтявaт у пaртньoритe cи уceщaнeтo, чe тeхнитe мнeниe и чувcтвa нe ce взимaт прeдвид. Прeнeбрeжитeлнoтo oтнoшeниe нa Близнaцитe към пoлoвинкитe им мoжe дa дoвeдe дo крaй нa връзкaтa, зaщoтo пaртньoритe нa тaзи зoдия ce чувcтвaт пoтиcнaти, нeзaчитaни, винaги нa втoри плaн. Тe приeмaт Близнaцитe кaтo нaрциcтични личнocти, кoитo ce интeрecувaт прeдимнo oт ceбe cи. Рaцитe убивaт връзкитe cи, кaтo oбиждaт прeкaлeнo личнo пaртньoритe cи. Зa дa уcпeят дa cвикнaт c тoвa пoвeдeниe нa Рaкa, пoлoвинкитe му трябвa дa рaзбeрaт, чe нeвинaги ярocтнaтa им критикa и нaпaдки ca тaкa лични, кoлкoтo изглeждaт. Aкo пaртньoритe нa Рaкa уcпeят дa cъбeрaт cили дa признaят кaк ce чувcтвaт, тoвa нe ce хaрecвa нa Рaцитe. Тe нe приeмaт критикитe c oтвoрeни oбятия и ce бoрят дo пocлeднo, зa дa убeдят пoлoвинкaтa cи, чe нe e прaвa и вcъщнocт cи e зacлужилa тoвa oтнoшeниe. Лъвoвeтe трoвят oтнoшeниятa cи, кaтo винaги нacтoявaт дa ca прaви. Тe ca тeзи, кoитo взимaт c пълни шeпи oт връзкaтa, нo бeз дa дaвaт. Тoвa e и в ocнoвaтa нa пoвeчeтo им кoнфликти c пaртньoритe. Eднa oт нaй-гoлeмитe грeшки нa Лъвoвeтe в любoвтa e, чe ce държaт cякaш пaртньoритe им ca нeрaвнocтoйни зa тях, вce eднo ca тяхнa coбcтвeнocт. Гoрдocттa и caмoчувcтвиeтo нa тaзи зoдия ca виcoки и в мнoгo cлучaи тoвa зaмъглявa прeцeнкaтa им, кaрaйки ги дa ce чувcтвaт кaтo гocпoдaри във връзкaтa – титлa, c кoятo вcъщнocт никoй нe ги e удocтoявaл. Дeвaтa винaги нacтoявa дa e прaвa. При възникнaл cпoр тaзи зoдия прaви вcичкo възмoжнo дa oткриe дoкaзaтeлcтвa в cвoя пoлзa, дoри дa трябвa дa извърти иcтинaтa. Дeвитe нe умeят дa ce пocтaвят нa мяcтoтo нa другитe. Тe глeдaт cвeтa caмo oт cвoятa глeднa тoчкa, кoятo cмятaт зa eдинcтвeнo мeрoдaвнa. Вcячecки ce oпитвaт дa убeдят и oкoлнитe в идeитe cи, кoeтo c тeчeниe нa врeмeтo нaгнeтявa oгрoмнo нaпрeжeниe в oтнoшeниятa им c хoрaтa, нaй-вeчe пoлoвинкитe. Тoкcичнocттa идвa дo гoлямa cтeпeн oт пocтoяннoтo изрaзявaнe нa нecъглacиe c другитe. Чecтo Дeвитe ce държaт тaкa, cякaш рaзличнoтo мнeниe нa другитe e aкт нa прeдaтeлcтвo към тях caмитe. Вeзнитe убивaт връзкитe cи, кaтo ce прecтрувaт дългo врeмe, чe вcичкo e нaрeд. Вмecтo дa изрaзят мнeниeтo cи, дoри дa ce cтигнe дo кoнфликт, кoйтo пoнe дa бъдe рeшeн, тe мълчaт. Изcмуквaт цялaтa възмoжнa нeгaтивнa eнeргия oт пoтиcкaнeтo нa eмoциитe cи, ядocвaт ce, нo привиднo никoй нe рaзбирa кaк ce чувcтвaт, кaктo пaртньoрът им, тaкa и близкитe им. Тaзи cтрaтeгия e мнoгo пoгрeшнa, зaщoтo пaртньoрът им ocъзнaвa, чe имa прoблeм чaк кoгaтo Вeзнитe избухнaт. Нaмeрeниятa нa Вeзнитe изoбщo нe ca тaкивa, нo крaйният рeзултaт e нaлицe и тoй чecтo e пaгубeн зa връзкaтa в дългocрoчeн плaн. Тaзи зoдия e цaр в oтрaвянeтo нa oтнoшeния нe caмo c пoлoвинкитe, нo и c приятeли и кoлeги. Eднa oт нaй-чecтo cрeщaнитe грeшки нa Cкoрпиoнa e, чe кaзвa „нe“ мeхaничнo. Тoй e cвикнaл дa oткaзвa вcичкo нa вcички, caмo и caмo дa cи ocигури кoмфoрт и cпoкoйcтвиe. Тoвa e eднa oт зoдиитe, кoитo oбичaт дa кoнтрoлирaт вcичкo, дa ce прaвят нa диригeнти и пълкoвoдци, кoитo диктувaт пoлoжeниeтo във вceки eдин мoмeнт. Тaкoвa oтнoшeниe oбaчe e крaйнo вбecявaщo зa пaртньoритe им и ги кaрa дa ce нacтървявaт cрeщу тях. C тeчeниe нa врeмeтo oтнoшeниятa във връзкaтa cтaвaт вce пo-oбтeгнaти, дoкaтo нe ce cтигнe дo мoмeнт, кoйтo грaничи c oмрaзaтa. Cтрeлцитe ca oптимиcти пo прирoдa. Тe ce cтaрaят дa виждaт пoлoжитeлнaтa cтрaнa нa връзкaтa, дoри нaлицe дa ca куп прoблeми. Имeннo c тoвa oтрaвят oтнoшeниятa cи – кaтo cи търcят вceвъзмoжни извинeния, зa дa избягaт oт прoблeмитe. Прaвят ce, чe нe ги виждaт, чe нe cъщecтвувaт, нe ce oпитвaт дa ги рeшaт, a ги oтминaвaт. Пaртньoритe им зaпoчвaт дa изпитвaт ярocт към тях c тeчeниe нa врeмeтo, кoeтo влoшaвa oтнoшeниятa им и ги кaрa дa ce зaмиcлят зa рaздялa. Кoзирoзитe мoгaт дa убият oтнoшeниятa и любoвтa във връзкитe cи, кaтo пocтoяннo критикувaт пaртньoрa cи. Никoй нe oбичa дa бъдe cъдeн и нeпрeкъcнaтo aнaлизирaн, нo Кoзирoзитe прaвят тoчнo тoвa. Тe ce вживявaт в рoлятa нa cъдия, кoйтo имa зa зaдaчa дa вкaрa чoвeкa в прaвия път, дa му пocoчи грeшкитe и дa гo нaкaрa нacилa дa ce пoучи oт тях. Кoзирoзитe вмeнявaт винa нa пoлoвинкитe cи и cмятaт, чe пo тoзи нaчин щe ги прeвъзпитaт. Рeзултaтът e eднa oтрoвeнa връзкa бeз бъдeщe. Oчaквaниятa им ce рaзминaвaт c рeaлнocттa, зaщoтo прeдcтaвитe зa cпрaвeдливocт зa рaзличнитe хoрa нe cи cъвпaдaт. Вoдoлeитe уcпявaт дa oтрoвят и унищoжaт oтнoшeниятa cи, кaтo ce зaтвaрят в ceбe cи и cтoят нacтрaнa при възникнaл прoблeм. Тe ca цaрe нa oтхвърлянeтo, кoгaтo иcкaт дa изрaзят eмoциитe cи. Oтблъcквaт пaртньoрa cи нaдaлeч c пoвeдeниeтo и ocтритe cи думи, a чecтo и c мълчaниe и игнoрирaнe. Вoдoлeитe cи миcлят, чe тaзи cтрaтeгия e дoбрa зa прeвъзпитaвaнe нa пaртньoрa, нo вcъщнocт грeшaт. В eдин мoмeнт прocтo пиcвa. Пaртньoрът нa Вoдoлeитe трябвa дa ce чувcтвa нaиcтинa cигурeн в любoвтa им, зa дa cи пoзвoли дa изрaзи иcтинcкoтo cи мнeниe и дa пoнece пocлeдcтвиятa oт тoвa. Рибитe мoгaт дa oтрoвят връзкaтa cи, кaтo ce oплaквaт прeз цялoтo врeмe бeз дa дaвaт никaкви рeшeния нa прoблeмитe. Тe ce тръшкaт, плaчaт, цупят ce, мрънкaт, нo нe прeдприeмaт нищo в пoлoжитeлнa пocoкa. Тoвa e крaйнo изтoщитeлнo дoри зa нaй-кoрaвocърдeчнитe пaртньoри, кoитo ce впeчaтлявaт и нaрaнявaт труднo. Зa дa cъхрaнитe връзкaтa cи и дa я cпacитe oт крaх, нaмeрeтe нaчин дa прoмeнитe глeднaтa cи тoчкa към cвeтa.", "date": "2019.12.18", "title": "Как всяка зодия се дъни в любовта?"}
{"url": "https://www.monitor.bg:443/bg/a/view/pernik-ot-petyk-v-bedstveno-polojenie-183819", "text": "В Перник заради водната криза бедствено положение най-вероятно ще бъде обявено в петък. Това потвърди за „Монитор“ кметът Станислав Владимиров след заседанието в сряда на кризисния щаб. Според прогнозите на експерти от водния сектор, яз. „Студена“ се очаква да достигне мъртъв обем в средата на февруари. До тогава трябва да бъде ремонтирана пречиствателната станция, така че да може да се черпи вода през основния изпускател на водохранилището. „След въвеждането на режима се вместихме в препоръчаният от МОСВ разход от 1 млн. куб. м. на месец За съжаление, нивото на язовира продължава да пада с бързи темпове“, обясни Владимиров. Очаква се от правителството ще бъдат отпуснат пари освен за ремонта на пречиствателната станция и за изграждането на съоръжение, което да хване води от Витоша и да вкарва по 100 л. в секунда в язовир „Студена“. Същото количество ще постъпва и от Владайския канал. По думите на кмета, на сесията в четвъртък ще присъстват експерти от „Софийска вода“ и те ще бъдат питани дали е възможно да се направи тръбопровод от София към Перник. „Ако е възможно, ще започнем преговори“, заяви председателят на Общинския съвет Димитър Колев, цитиран от местни медии. Той уточни, че това няма да е дългосрочна връзка, а само докато се напълни язовир „Студена“. Връзката ще е надземна. За да се случи тя обаче, е необходимо да се вземат решения от общинските съвети на Перник и София. Относно предстоящите промени на цената на ВиК услугите в страната от 1 януари, прокуристът на водното дружество в Перник Камен Каменов, обясни, че няма да имапоскъпване за абонатите в миньорския град. Причината е, че цените залегнали в инвестиционния план са пределни и всеки директор на водно дружество може да работи и под максимално разрешеното ниво. „Най-рано в края на годината или началото на другата ще предложим точно с колко по-ниска цена ще могат да плащат изрядните абонати на дружеството“, обясни той за „Монитор“.", "date": "2019.12.18", "title": "Перник от петък в бедствено положение"}
{"url": "https://www.monitor.bg:443/bg/a/view/4-godishnite-hlapeta-karat-preduchilishtna-v-zabavachkite-183822", "text": "4-годишните хлапета, които от следващата учебна година ще бъдат обхванати в задължителна предучилищна възраст, ще се обучават в детските градини. Това ще предложи просветният министър Красимир Вълчев на народните представители с промените в Закона за предучилищното и училищното образование, които трябва да бъдат готови до края на януари. По думите му 4-годишните са твърде малки и не е подходящо да се смесват с по-големи деца в училищата. Вълчев посочи, че сформирането на предучилищни групи за 5- и 6- годишните хлапета е авариен вариант за градовете, на които не стигат местата в детските градини или няма възможност да се поддържа група, защото децата са малко. „Предучилищната възраст е ключова за когнитивното, социално-поведенческото и езиковото развитие на децата“, заяви просветният министър. Той обясни, че хлапетата от семейства, в които не се говори на български език, имат дефицити, ако не са постъпили в детска градина. Те учат по-малко години и отпадат от образователната система, докато тези, които са били на забавачка, учат повече и вероятността да станат пригодни за пазара на труда е по-голяма. „Ние сме силно убедени, че тази мярка трябва да се реализира, но няма да се случва на всяка цена. Трябва да се направи с разумен гратисен период, който, ако трябва, ще бъде достатъчно дълъг“, допълни Вълчев. Това може да са и 2-3 години. За населените места, в които не може да се сформират подготвителни групи, или децата нямат възможност да пътуват, ще бъде направено изключение. „Най-трудно ще е, ако има 2-3 деца от едно населено място. Там ще бъде направен компромис\", каза още министърът. 78% от 4-годишните посещават детска градина, като за тях нищо няма да се промени и основният метод на учене ще остане игровият. От просветното министерство очакват той да нарасне до над 90% следващите години или малчуганите в забавачките да се увеличат между 8000 и 10 000. Вълчев смята, че същият брой допълнителни места в детските градини ще бъдат разкрити след строежите, които предстоят. През следващите две години правителството ще отпусне по 70 млн. лв. за изграждане на детски градини и доизграждане на училища с цел преминаване на едносменен режим. „Ако условно половината сума бъде заделена за детски градини, ще бъде финансирано изграждането на поне още 30 сгради“, посочи просветният министър. Освен тях с европейски средства ще бъдат финансирани и 13 нови забавачки. Общините също изграждат забавачки със собствени средства, като всяка година в столицата имало строежи на по 10 нови сгради. Така според Вълчев за две години могат да се изградят между 80 и 100 нови детски градини. „Ние ще успеем да покрием 20 малки населени места, в които няма детска градина, и ще останат най-големите градове. Проблем ще има само в София, където има един динамичен дефицит от 500 до 1500 места“, обясни още той и посочи, че преди 10 години в София са живеели около 17% от децата у нас, докато днес те са около 22%, или около 1/5.", "date": "2019.12.18", "title": "4-годишните хлапета карат предучилищна в забавачките"}
{"url": "https://www.monitor.bg:443/bg/a/view/evrokomisijata-shte-pravi-ocenka-na-vyzdejstvieto-na-paketa-mobilnost-183817", "text": "Европейската комисия ще направи оценка на въздействието доколко е полезна мярката да се връщат камионите в страните по регистрация. От Брюксел ще излязат със специална декларация на 20 декември, съобщи на извънреден брифинг транспортният министър Росен Желязков след публикация в „Политико“. Според министъра статията, че ЕК спира пакета, е едностранчива. Желязков съобщи, че днес в Брюксел е проведено заседание,на което са информирани страните членки за проведените триалози на 12 декември. „Еврокомисията чрез своя представител ясно изрази своето разочарование по отношение на връщането на превозното средство в държавата по установяване“, отбеляза министърът и посочи, че връщането не е сред мерките, заложени в зеления пакт на ЕК. Предстои пактът за мобилност отново да се гласува на 21 април в Комисията по транспорт на ЕП, а през май текстовете да влязат за гласуване на второ четене в пленарна зала. добреният законопроект се очаква да влезе в сила не по-рано от юни 2020 година. От този период ще започне да тече 18 месеца за оценка доколко е ефективна мярката за връщането на превозните средства, посочи Желязков.  От лятото на следващата година за България ще тече 18-месечният срок за предявяване на иск срещу разпоредбите.", "date": "2019.12.18", "title": "Еврокомисията ще прави оценка на въздействието на пакета „Мобилност“"}
{"url": "https://www.monitor.bg:443/bg/a/view/vladika-otglejda-papagalka-v-pokoite-si-183814", "text": "Петмесечно женско папагалче от говорящата порода „Жако“ отглежда в покоите си старозагорският митрополит Киприан. Шареното пернато е само на пет месеца, кръстено е на английската кралица Елизабет и тепърва ще се учи да говори, засега само писука и доверчиво приема да бъде хранено от шепата на домакина, разбра репортер. Птицата била подарена от енориаш, който разбрал за любовта на духовника към животните. В отсъствието на владиката за него грижи полага библиотекарят на митрополията дякон Цветан Атанасов, който изрази надежда че не след дълго  Бети ще може да рецитира словосъчетания . В съседство с работния си кабинет митрополит Киприан е поставил електрическо пиано, на което се упражнява в свободното от молитви и църковни дела минути, над него е поставил подарен му наскоро шарж, на който е изобразен като диригент. В официалната заседателна зала има маслени портрети на всички досегашни обитатели на владишкия дом, сегашния домакин е нарисуван от известния художник Валентин Дончев, който от няколко години е постоянен участник в Парижкия есенен салон.", "date": "2019.12.18", "title": "Владика отглежда папагалка в покоите си"}
{"url": "https://www.monitor.bg:443/bg/a/view/eks-zakrivat-godinata-s-ludo-shou-v-sofija-183784", "text": "На 28 декември в столичния клуб City Stage за една абсолютно паметна вечер на сцената ще стъпят ЕКС-клузивните членове на група ЕКС – Ерол, Светльо Витков и Кольо Гилъна. Преди броени дни емблематичните вокалисти се завърнаха от първото си общо голямо турне в Европа, което ще приключи най-официално в София. Билетите за концерта са вече в продажба на цени от 20 до 40 лв. Как е минал щурият тур из Стария континент, ще излезе ли оригинална продукция под името ЕКС и какви са самостоятелните му планове, пред „Монитор“ сподели Ерол Ибрахимов.   - Турнето премина в осем европейски града - Берлин, Мюнхен, Брюксел, Амстердам, Франкфурт, Виена, Карлсруе и Кьолн. Беше като истинско турне на истинска група. Пътувахме заедно, цялата група в бус, вечер свирехме, а на другия ден потегляхме за следващият град. Концертите бяха много яки. Публиката изключително енергична - отдавна не бяхме виждали такова пого и аз лично се чувствах, като в документален филм за някоя известна група, Iron Maiden, например. - Реакцията на публиката беше изключителна. На някои концерти имах чувството, че ще падне покрива на клуба. Срещите с хората след концертите също бяха много приятни и топли. Чувствахме се като вкъщи макар далеч от дома. За веселби не оставаше много време, а носталгията - като че присъстваше понякога, но поукротена от дивия пънк. - Все още не сме готови с нова песен, защото през лятото се подготвяхме за турнето, пък и със Светльо работихме върху едно негово парче - \"На три морета\", което вече се върти в ефира. Надявам се следващата година да имаме и чисто нова песен. - Този концерт е нещо като завършек на европейското турне, така че ще бъде програмата, която представяхме досега. - Работя върху самостоятелен албум. Вече завърших една песен - \"Дупка в морето\" и в момента работя върху нова, която се казва \"Да бъде май\". Надявам се след празниците да се похваля с нещо ново. - Аз никога не обичам да казвам \"никога\", защото човек никога не знае какво ще му донесе утрешния ден. Сега съм се фокусирал върху самостоятелния си проект и събирам група, с която да започнем живи участия. Едно нещо никога не свършва напълно и завинаги просто приема различна форма и съдържание, може би.", "date": "2019.12.18", "title": "ЕКС закриват годината с лудо шоу в София"}
{"url": "https://www.monitor.bg:443/bg/a/view/bylgarija-dava-1-9-mln-lv-za-zapadnite-balkani-ukrajna-i-gruzija-183808", "text": "България дава 1,9 млн. лв. безвъзмездна финансова помощ на Сърбия, Северна Македония, Босна и Херцеговина, Косово, Албания, Черна гора, Украйна и Грузия. Решението бе взето от Министерския съвет, а със средствата ще се финансират 35 проекта в осемте страни. Те ще са насочени към повишаване качеството на образованието и гарантиране на равен достъп в условията на мултикултурна среда, подкрепа за по-качествено здравеопазване, включително и за деца с увреждания, подпомагане на демокрацията и изграждането на активно гражданско общество чрез насърчаване на младите хора на регионално ниво. „Проектите целят и да повишат административния капацитет на държавните и общински служители в страните-партньори, да запазят и популяризират културно-историческото наследство и духовни ценности, ще съдействат за опазването на околната среда, за приобщаването на националните малцинства и други уязвими групи“, уточняват от „Дондуков“ 1. Оттам допълват, че средства ще подобрят още повече видимостта на България като държава-член на ЕС, съпричастна към усилията на международната общност за решаване на проблемите на развитието. Одобрените проектни предложения следват заложените приоритети в приетата от Министерския съвет Средносрочна програма за помощ за развитие и хуманитарна помощ за 2016-2019 г. Финансирането ще бъде осигурено от бюджета на МВнР, предназначен за официална помощ за развитие и хуманитарна помощ.", "date": "2019.12.18", "title": "България дава 1,9 млн. лв. за Западните Балкани, Украйна и Грузия"}
{"url": "https://www.monitor.bg:443/bg/a/view/skalata-i-kevin-hart-pobediha-zamryznaloto-kralstvo-2-v-bg-boksofisa-183782", "text": "Вторият филм под щампата на „Джуманджи“ - „Следващо ниво“, е най-гледаното заглавие от родните киномани през отминалия уикенд. Филмът, в който с участие отново се разписват Дуейн Джонсън-Скалата и Кевин Харт, е гледано от 27 006 зрители, като от продажбата на билети е спечелил близо 300 000 лв С резултата си, „Джуманджи: Следващо ниво“ детронира „Замръзналото кралство 2“, което бе на върха на класацията в продължение на цели три седмици. След като направи премиерата си в края на ноември, рисуваният филм за сестрите Елза и Ана от Арендел е спечелил интереса на 172 210 зрители. Печалбите на анимацията пък достигат до 1 719 767 лв. Бронзът е за българския филм „Диви и щастливи“. Заглавието, режисирано от Мартин Макариев и продуцирано от Яна Маринова и Александър Сано, е гледано от 53 679 зрители и има 501 552 лв приходи за трите седмици на екраните. Топ 10 се допълва още от „Пазителите на Арктика“, „Черна Коледа“, „Болка и величие“, „Доза щастие“, „Пълно ускорение“, „Семейство Адамс“ и „Джуди“.", "date": "2019.12.18", "title": "Скалата и Кевин Харт победиха „Замръзналото кралство 2“ в БГ боксофиса"}
{"url": "https://www.monitor.bg:443/bg/a/view/kabinetyt-utvyrdi-datite-na-religioznite-praznici-183807", "text": "Кабинетът утвърди датите на религиозните празници през 2020 г. на вероизповеданията, различни от източноправославното, съобщиха от министерския съвет. Съгласно Кодекса на труда и Закона за държавния служител тези, които ги изповядват, да ползват, по свой избор, част от платения си годишен или неплатен отпуск за тях. Празниците на Католическата църква у нас са 13 април - вторият ден от Възкресение Христово, 29 юни – свети апостоли Петър и Павел, 1 ноември - Вси Светии и 8 декември - Непорочното зачатие на Богородица. Мюсюлманското вероизповедание ще празнува Рамазан байрам - на 23, 24 и 25 май, Курбан байрам на 30 и 31 юли и Рождението на Мохамед - 28 октомври. За религиозната общност на евреите празниците са на 9 и 16 април - Песах, 19 и 20 септември - Рош Ашана, 27 септември - Иом Кипур и Сукот - на 3 и 11 октомври. Арменската апостолическа православна света църква ще празнува Рождество Христово на 6 януари, 5 април - Цветница, 12 април – Великден, 19 юли - Преображение Господне, 16 август - Успение Богородично, 13- септември – Кръстовден. Празничните дни за обществото „Бяло братство” са 22 март - Ден на пролетното равноденствие, раждането на Учителя Петър Дънов - 12 юли, Съборните дни - 19, 20 и 21 август и Денят на кончината на Учителя - 27 декември. Църквите на адвентистите от Седмия ден ще празнуват шест съботни дни, ако според трудовия им или служебен договор са задължени да работят в тези дни. Празници за Общество за Кришна съзнание са Гаура Пурнима на 9 март, Рама Навами - 2 април, Нарасимха Чатурдаши на 6 май, Кришна Джанмаштами на 12 август, РатхаЯтра - на 19 септември. Последователите на Диамантен път на будизма - България, ще празнуват на 5 юни - Весак (ден на раждането, просветлението и паранирваната на Буда Шакямуни) Свидетелите на Йехова в България отбелязват Възпоменанието на смъртта на Исус Христос на 7 април и конгресни дни на 26 и 27 юни, 10, 17 и 18 юли. Евангелските църкви ще празнуват 31 октомври деня на Реформацията. За празници на Будистката общност в България са определени 24 януари - Нова година, 7 май - Денят на Буда, 5 юли - Денят Дхарма и 8 декември - Денят Бодхи. Бахайска общност в България - 20 март Ноу Руз, 20 април - Резван, 23 май - декларацията на Баб, 29 май - възнесението на Бахаулла, 10 юли - Мъченическата смърт на Баб и Рождението на Бахаулла - 19 ноември.", "date": "2019.12.18", "title": "Кабинетът утвърди датите на религиозните празници "}
{"url": "https://www.monitor.bg:443/bg/a/view/brad-pit-praznuva-koleda-s-djenifyr-anistyn-183778", "text": "Холивудският ас Брад Пит вдигна наздравици за най-светлите празници от годината в необичайна компания. Той бе сред гостите на коледното парти на своята колежка и бивша съпруга Дженифър Анистън. Екранната Рейчъл Грийн от „Приятели“ е луд фен на коледните традиции и затова ежегодно събира близките си на специално тържество преди празниците. Тази година актьорът, който я напусна през 2005 г. заради Анджелина Джоли, уважи събитието. В списъка с гости фигурираха още имената на Гуинет Полтроу, Кейт Хъдсън, Джими Кимъл и други. Припомняме, че през февруари Пит се появи и на партито по случай 50-ия рожден ден на Анистън, което се проведе в хотел в Лос Анджелис. Сближаването на Брад и Джен вдъхна надежда на феновете, че искрата между тях може отново да пламне.", "date": "2019.12.18", "title": "Брад Пит празнува Коледа с Дженифър Анистън"}
{"url": "https://www.monitor.bg:443/bg/a/view/medalist-v-borbata-smenja-kategorijata-zaradi-tokio-183810", "text": "Бронзовият медалист от световното и европейското първенство в класическия стил на борбата Айк Мнацаканян качва категорията за новия сезон. Мнацаканян ще се бори в олимпийската - до 77 кг с амбиция да вземе квота за Игрите в Токио. Натурализираният арменец спечели и трите си отличия досега в категория до 72 кг, която е неолимпийска. Дебютът на Айк при 77-килограмовите ще бъде на държавния шампионат в София в края на януари. Националите са на лагер на Белмекен до 21 януари, където тренират заедно тима на Сърбия, воден от Стоян Добрев. С мъжете е и младият ни талант Едмонд Назарян. Класиците, с двукратния олимпийски шампион Армен Назарян начело, вече получиха новата си екипировка. Националката при дамите Биляна Дудова пък започна нетипични тренировки – за концентрация по време на лагера си в Киев. \"За първи път ми се случва да правя подобно нещо. Упражненията изглеждат елементарни, с ръце. Но, ако не си концентриран, са трудни. Доста помагат, защото тренират ума. Добре ми повлияват и смятам да ги включа като част от задължителната си подготовка\", сподели трикратната европейска шампионка.", "date": "2019.12.18", "title": "Медалист в борбата сменя категорията заради Токио"}
{"url": "https://www.monitor.bg:443/bg/a/view/dermendjiev-naviva-popeto-da-se-vyrne-v-nacionalnija-183806", "text": "Капитанът Ивелин Попов може да се върне в националния отбор. Това призна селекционерът на „лъвовете“ Георги Дерменджиев преди плейофите за класиране на Евро 2020. Както е ясно, на 26 март България ще играе в Унгария в София и ако победи, ще излезе в директна битка с Румъния или Исландия за място на еврофиналите. Попето се отказа от националния отбор след мача с Чехия и бе категоричен, че няма да промени решението си. Надеждите на Дерменджиев обаче са, че ще успее да го убеди отново да облече националната фланелка за мача с Унгария, опитвайки се да помогне на тима. \"Ивелин Попов е фигура в националния отбор. Той е лидер и ни предстоят разговори, ще видим какво ще бъде окончателното му решение, за момента нищо не е ясно“, сподели пред „Канал 3“ Георги Дерменджиев. Ако Попето се върне, той отново ще е с капитанската лента. Ако откаже обаче, предстои избор на нов лидер, като мераци за лентата вече предявиха Кирил Десподов и Божидар Краев.", "date": "2019.12.18", "title": "Дерменджиев навива Попето да се върне в националния"}
{"url": "https://www.monitor.bg:443/bg/a/view/grisho-sybira-nacionalite-za-atp-cup-na-28-dekemvri-v-sidni-183811", "text": "Григор Димитров ще събере избраните от него национали на 28 декември в Сидни, за да започнат подготовка за първата отборна надпревара ATP Cuр от 3 до 12 януари в Австралия. И петимата тенисисти ще пристигнат от различни краища на света за лагера. Това обяви втората ни ракета Димитър Кузманов, който ще отпътува за Сидни на 26-и. „За първи път ще посрещна Нова година в Австралия и то няколко часа преди в родината. Това ми беше мечта - призна пред Дарик радио Кузманов. - Чух, че там в момента температурите са рекордно високи – между 45 и 47 градуса. Ще бъде много тежко. Аз обаче съм радостен, че ще започна така годината“, каза пловдивчанинът, който преди дни спечели титлата в Доха. „Щастлив съм, че завърших тази тежка година с титла. Имах проблеми с коляното. Общо 4,5 месеца бях извън кортовете. Това оказа влияние върху мен психически и физически, върху мястото ми в ранглистата, нормално загубих и увереност. Титлата обаче ми дава спокойствие и увереност преди турнира в Австралия“, допълни Митко. Освен него в състава са Александър Лазаров, Алекс Донски и Адриан Андреев, а Григор Димитров ще е играещ капитан. Нашите са в група с Великобритания, Белгия и Молдова.", "date": "2019.12.18", "title": "Гришо събира националите за ATP Cup на 28 декември в Сидни"}
{"url": "https://www.monitor.bg:443/bg/a/view/tol-taksite-shte-sa-ot-4-do-7-st-na-kilometyr-183813", "text": "Тол таксите за масовия тежкотоварен трафик - на товарните автомобили с тегло между 3,5 тона и до 12 тона, ще са от 4 до 7 ст. на километър, в зависимост от емисионния клас на превозното средство. Това предвижда приетата днес от Министерския съвет Тарифа за таксите, които се събират за ползване на републиканската пътна мрежа. Тарифата е нова и след влизането й в сила ще замени сега действащата. Цените на е-винетките за всички категории пътни превозни средства остават непроменени. Уикенд винетката за леки коли е 10 лв., седмична - за 15 лв., месечна - за 30 лв., тримесечна - за 54 лв. или годишна - за 97 лв. Камионите и автобусите с обща технически допустима максимална маса над 3,5 т ще продължат да ползват е-винетка до въвеждането на тол системата, не по-късно от 1 март 2020 г. Цените на дневните, седмичните и месечните винетките за тях остават без промяна. Дневната винетка за всички превозни средства над 3,5 тона струва 23 лв. За превозните средства с обща технически допустима максимална маса между 3,5 и 12 т, екокатегория Евро 0, I или II, седмичната е-винетка остава 53 лв., а месечната - 105 лв. За екокатегория Евро III, IV, V или EEV - седмичната е-винетка е 40 лв., а месечната - 80 лв. Седмичната винетка за тежкотоварните камиони с маса над 12 т и с екокатегория Евро 0, I или II струва 87 лв,. а месечната - 174 лв. За емисионен клас Евро III, IV, V или EEV седмичната винетка е 67 лв., а месечната - 134 лв. С приетата тарифа се въвежда справедлив модел на таксуване на пътните превозни средства, съобразен с европейския принцип - който изхабява пътя повече, да плаща повече. Тол таксите са обвързани с екологичната категория на превозното средство, както и с класа на пътя, за който ще се дължи тол - автомагистрали, първи и частично втори клас. Товарните автомобили с тегло между 3,5 т и 12 т ще плащат една и съща такса за трите категории пътища, но тя ще зависи от емисионния им клас. Тези с най-високите еко класове Евро V, Евро VI или EEV ще плащат по 4 ст. на километър. За тези с емисионен клас Евро III или Евро IV тарифата ще е 5 ст. на километър, а за тези с най-ниската екокатегория - клас Евро 0, I или II - 7 ст. на километър. Целта е да се поощрява модернизирането на автопарка, за да се пази и околната среда. Тежкотоварните автомобили с тегло над 12 т и с две или три оси ще плащат в зависимост от емисионния си клас между 11 ст. и 22 ст. на километър за автомагистрали, между 10 ст. и 21 ст. на километър - за първи и втори клас пътища. Камионите с тегло над 12 тона, с четири и повече оси ще плащат в зависимост от емисионния си клас между 18 ст. и 36 ст. на километър за автомагистрала, между 17 ст. и 35 ст. на километър - за първи клас пътища, и между 16 ст. и 34 ст. на километър - за втори клас пътища. Тарифата за автобусите с тегло над 12 тона ще е от 5 ст. до 9 ст. на километър за автомагистрала, от 4 ст. до 8 ст. на километър за първи клас пътища и от 3 ст. до 6 ст. на километър за втори клас пътища. Автобусите с тегло до 12 тона ще плащат с 1 ст. по-евтино на километър, съответно - от 4 ст. до 8 ст. на километър за автомагистрали, от 3 ст. до 7 ст. на километър за първокласни пътища и от 2 ст. до 5 ст. на километър за втори клас път. С тарифата се определя и компенсаторната такса, която се дължи, ако товарен автомобил ползва платената пътна мрежа без тол такса. За камиони между 3,5 т и 12 т тя е 150 лв., за камиони над 12 т с две до три оси - 450 лв., за тежкотоварни превозни средства над 12 т с четири и повече оси - 750 лв., за автобусите - 150 лв. Компенсаторната такса се заплаща с цел да се избегнат административните санкции. Тя не е санкция, а по-висока пътна такса, която осигурява свободно придвижване по платената мрежа до 23:59 часа на деня, в който е наложена. Ако водачът откаже да плати компенсаторна такса на място, той трябва да заплати т.нар. максимална тол такса, за да продължи пътя си. За товарните автомобили между 3,5 т и 12 т предложеният т.нар. максимален тол е от 27 лв. до 48 лв., в зависимост от емисионния клас, за товарни автомобили над 12 тона с 2-3 оси - между 71 лв. и 146 лв., за товарен камион с тегло над 12 тона, с 4 и повече оси - от 119 лв. до 242 лв., и за автобусите - от 24 лв. до 49 лв. Размерът на тол таксите е определен въз основа на съпоставка на няколко сценария, предложени от консултанта по проекта за изграждане и въвеждане на тол системата - Световната банка. Разликата между таксата за автомагистрали за пътно превозно средство с най-висок и с най-нисък емисионен клас е 100% при камионите с тегло над 12 тона, колкото е позволено по европейска директива. В изпълнение на условията на чл. 10б, ал. 6 от Закона за пътищата, при определяне размера на таксите на пътните превозни средства е взета предвид екологичната им категория. Определянето на окончателния размер на таксите на база изминато разстояние (тол такси) е направен въз основа на съпоставка на горепосочените сценарии.", "date": "2019.12.18", "title": "Тол таксите за повечето камиони ще са от 4 до 7 ст. на км"}
{"url": "https://www.monitor.bg:443/bg/a/view/kak-peevski-ne-otkradna-koleda-183812", "text": "„Как Гринч открадна Коледа“ е класически американски анимационен филм от 1966 г., по който са направени много римейк версии. Разказва се за едно зелено същество, което толкова мразело Коледа, че решило да я „открадне“, за да вгорчи празника на хората. Комай това е единственият грях, който апотеозите на фалшивите новини не са вменили на депутата и издател на „Телеграф медиа“ Делян Пеевски. Иска им се, много им се иска на подсъдимите олигарси дирижираната от тях Фабрика за фалшиви новини да напише, че „Пеевски открадна Коледа“. Но понеже това няма да стане, медиите на задкулисието бълват фалшиви новини и манипулации на конвейер – като китайски коледни играчки. Празници идват и слугите на олигархията се чупят в кръста пред господарите, за да си заслужат паричките за празничната кльопачка. Поредната опорна точка, която ни в клин, ни в ръкав избълва сайтът Офнюз, повторена папагалски от Свободна Европа, е че „Доган и Пеевски не бива да се охраняват от НСО“. Поводът да извадят от нафталина личното си мнение, е прогнозата им, че новоизбраният шеф на КПКОНПИ Сотир Цацаров щял да ползва охрана от НСО, въпреки че не му се полагала по закон. Слава Богу, не е работа на медиите, които най-усърдно разпространяват фалшиви новини у нас, да решават кого ще пази НСО и кого – не. Тяхна работа е да си пазят „залъка“, а задачите на НСО са регламентирани в закона. Трябва да признаем, че по отношение на „залъка“, Фабриката за фалшиви новини е добре смазана машина. Днес е „Пеевски и НСО“, друг път „Пеевски контролира медиите у нас“ или пък „назначава и уволнява вся и всьо в държавата“. Утре може и да го обвинят, че ще „открадне Коледа“, но и това ще е менте, клевета, чиста проба лишено от фактология злословие. Спете спокойно, дами и господа от Фабриката за фалшиви новини. Делян Пеевски няма да открадне Коледа, а НСО си знае работата. Празници идват, не се филмирайте чак толкова.", "date": "2019.12.18", "title": "Как Пеевски не открадна Коледа"}
{"url": "https://www.monitor.bg:443/bg/a/view/stoletnica-zagina-pri-pyten-incident-183794", "text": "98-годишна жена от село Батак загина при пътен инцидент.произшествието станало във вторник около 16,00 ч. в селото. Според информация от полицията, бабата пресичала пътното платно, когато била блъсната от лек автомобил. Откарана е в спешна помощ в болницата на град Павликени, където обаче, лекарите не успели да я спасят. Водачът на колата е изпробван за алкохол и наркотици, пробитему са отрицателни. Причините за инцидента са в процес на изясняване, уведомяват от Областната дирекция на МВР във Велико Търново.", "date": "2019.12.18", "title": "Столетница загина при пътен инцидент"}
{"url": "https://www.monitor.bg:443/bg/a/view/20-prichini-zashto-jenite-vinagi-zakysnjavame-183798", "text": "Драги блондикофили, привет! Отново сме ние – русите девойки, които си дават вид, че имат отговор на всеки житейски въпрос, но в същото време прекарват по два часа в чудене какво да облекат сутрин. Тези от вас, които следят стриктно рубриката, ни „хващат в крачка“, че леко закъсняваме с публикуването на разсъжденията си тази седмица. Някои ще кажат, че просто мисълта пътува по-бавно в русите ни глави. Ние обаче ще си признаем, че като едни истински дами, закъснението не само не ни е чуждо, но се сблъскваме с него ежедневно. Учени установили, че жените прекарваме средно до три години от живота си в това да се гласим пред огледалото. Това е най-честото ни оправдание пред гаджето, когато го оставим да кисне два часа навън, докато пристигнем за срещата. Не е защото искаме да проявим неуважение или не ценим времето му. Напротив. Причините сякаш са извън нас – повярвайте ни, не се събуждаме с мисълта как искаме да закъснеем, просто така ни се случва. Според учени в Сан Диего това се дължи на факта, че хората измерват времето по различен начин. Така, ако за едни една минута е изминала още на 58-ата секунда, за други минутата свършва на 77-ата секунда. Явно, по-голямата част от жените сме във втората графа.", "date": "2019.12.18", "title": "20 причини защо жените винаги закъсняваме"}
{"url": "https://www.monitor.bg:443/bg/a/view/bg-fermeri-na-izlojenija-v-berlin-i-parij-183630", "text": "Правителството прие решение за участие на България с национален щанд на най-мащабното Международно изложение за селско стопанство и хранителна промишленост и градинарство „Зелена седмица Берлин 2020”. То ще се състои от 17 до 26 януари 2020 г. в Берлин, като страната ни ще участва за 31-ви път. Събитието предоставя възможност на българските изложители да покажат своите продукти и да популяризират родни храни и напитки пред германските потребители и пазар. За първи път България ще участва с национален щанд на Международния салон на сиренето и млечните продукти в рамките на Международното селскостопанско изложение СИА 2020, което ще се състои от 23 до 26 февруари 2020 година в Париж. Събитието предоставя на българските изложители възможността да представят качествата на бялото саламурено сирене, българското кисело мляко и млечните продукти. Пред френските и чуждестранни потребители ще бъде популяризирана уникалната българска бактерия - лактобацилус булгарикус. Част от разходите по подготовката и участието на България в двете изложения се предвижда да бъдат осигурени по линия на Държавна помощ „Помощ за участие в изложения”. Чрез нея ще бъдат подпомогнати българските производители, които ще участват в изложенията и са заети с първично производство на земеделска продукция в сектор „Растениевъдство” и „Животновъдство” или извършват дейност в преработката на земеделски продукти.", "date": "2019.12.18", "title": "БГ фермери на изложения в Берлин и Париж"}
{"url": "https://www.monitor.bg:443/bg/a/view/nameriha-otkradnatija-papagal-pepo-183790", "text": "Папагалът Пепо от рядката порода „Зелена амазонка“, който беше откраднат от Центъра за защита на природата и животните в Добрич, е намерен и вече се намира в дома си. Припомняме, че на 4 срещу 5 декември крадци проникнаха чрез взлом на катинар на вратата в помещението, където птиците живеят, и въпреки че вътре е имало 60 папагали, те са взели само Пепо, който е единственият и най-ценен. Преди два дни Пепо бил забелязан от гражданка. Тя не знаела, че има откраднат папагал и само го следяла как лети от покрив на покрив, от клон на клон. Едва когато разкрила пред семейството си за чудната птица, синът й казал за Пепо. След подаден сигнал от гражданката, институциите се задействали. Пепо бил проследен и заловен. В акцията участвали екипи на полицията, на Зоопарка и на Пожарната. Екшънът се разиграл в центъра на Добрич. „С моя екип беше и гледачката на Пепо, Ива Кирчева. Тя му говореше, но той беше много стресиран и на два пъти излиташе и кацаше много нависоко“, разказа директорът на зоопарка Християн Христов. Когато Пепо кацнал на една тераса, гледачката протегнала ръка и го прибрала. Ценната птица вече е под професионалните грижи на зооинженерите от зоопарка. Къде е живял Пепо през тези близо две седмици и как се е оказал на свобода, никой не знае. Според Християн Христов, или крадците са се уплашили, че не могат да го продадат легално, или пък са били невнимателни и Пепо е успял да избяга.  ", "date": "2019.12.18", "title": "Намериха откраднатия папагал Пепо"}
{"url": "https://www.monitor.bg:443/bg/a/view/amerikanskite-voenni-se-vryshtat-v-sirija-183804", "text": "Американските военни, които след началото на турската офанзива „Мирна пролет“ изтеглиха своите сили от 16 бази и укрепени постове в Сирия, са се върнали в шест бази, съобщава АП. Американските бойци в момента укрепват позициите си в североизточна Сирия в района на границите с Турция и Ирак, както и в районите на нефтените полета. В провинция Хасеке в североизточна Сирия американски бойци са дислоцирани в пет бази и укрепени постове. Освен това американците създават още два укрепени поста в селищата Кахтания и Хасеке, както и в Химо, намиращо се в района на Камишли. САЩ планират да засилят сигурността в нефтените находища в Хасеке и да се укрепят близо до сирийско-турската граница, посочва агенцията. Според информацията американската армия в момента е разположена в 11 бази и укрепени постове в Сирия. Пет от тях са разположени в Хасеке, четири в Дейр ес-Зор и две в Ракка. В провинция Дейр ес-Зор американските военни изграждат още два контролно-пропускателни пункта. Съединените щати и Турция на 17 октомври заявиха, че са се съгласили да прекратят военната операция на Турция за 120 часа и за изтеглянето на кюрдските сили от 30-километровата буферна зона на турско-сирийската граница, която Анкара възнамеряваше да контролира самостоятелно. По-късно турският президент Ердоган заяви, че САЩ не са изпълнили изцяло своите задължения към Анкара като част от споразуменията за Сирия, поради което Анкара не е готова на компромиси.", "date": "2019.12.18", "title": "Американските военни се връщат в Сирия"}
{"url": "https://www.monitor.bg:443/bg/a/view/vila-operdashi-s-5-0-detskata-gradina-na-livyrpul-183801", "text": "Съставеният от младежи от школата състав на „Ливърпул“ очаквано загуби при гостуването си на „Астън Вила“ в четвъртфиналите на турнира \"Карабао Къп\" (Купата на лигата) на \"Вила Парк\". Изненадата е в резултата - 0:5, който е малко несправедлив на фона на играта. Както е ясно, поради ангажиментите на „Ливърпул“ на Световното клубно първенство в Бирмингам беше изпратена селекция от младежи, водени от треньора на отбора до 23 години Нийл Крийчли. По-опитният отбор на домакините позволи интрига само в първия четвърт час, след което си взе своето, като се възползва максимално от грешките на гостите. Така „Астън Вила“ достигна до полуфиналите на турнира за първи път от сезон 2012/2013, докато „Ливърпул“ е отпадал в тази фаза за последно през 2007/2008 година. Въпреки поражението обаче Нийл Крийчли демонстрира задоволство от представянето на експерименталната селекция. Всички играчи ще помнят винаги тази вечер, защото те показаха, че имат място и в първия състав“, сподели треньорът на мърсисайдци. В същото време стана ясно, че „Ливърпул“ е на крачка от привличане на 24-годишния халф Такуми Минамино. Японският национал идва на „Анфийлд“ от „Залцбург“ срещу 7.5 милиона евро, като от началото на кампанията впечатлява с изявите си. Вчера Минамино пристигна в Англия за медицински прегледи и най-късно днес трансферът ще бъде обявен официално, като ще влезе в сила официално от 1 януари.", "date": "2019.12.18", "title": "„Вила“ опердаши с 5:0 детската градина на „Ливърпул“"}
{"url": "https://www.monitor.bg:443/bg/a/view/mlad-voenen-spasi-jena-ot-katastrofiral-avtomobil-183795", "text": "21-годишният третокурсник от Националния военен университет”Васил Левски” пътувал по пътя от родното си с. Микрево, Благоевградско към Велико Търново, когато в района на Симитли станал свидетел на катастрофа, при който автомобил се ударил в билборд край пътя. Младият военен спрял колата си и се притекъл на помощ на пострадалата жена. Курсантът обездвижил счупената ѝ ръка и веднага се обадил за помощ. Забелязвайки пушек, излизащ от превозното средство, сержантът извадил шокираната водачка на автомобила и я отвел на безопасно разстояние, след което започнал да гаси избухналите пламъци. Въпреки големият трафик никой друг не се притекъл на помощ. Благодарение единствено на адекватната намеса на сержанта жената била спасена. В суматохата те дори не успели да се запознаят. Дни по-късно курсантът получил от нея благодарствено писмо. Дамата издирила Станоев по номера на автомобила и успяла да му благодари за помощта.  Началникът на НВУ “Васил Левски” вече се е срещнал с курсанта от военна специализация “Мотопехотни и танкови войски”. Той е поздравил бъдещия офицер за проявеният характер и мъжество.", "date": "2019.12.18", "title": "Млад военен спаси жена от катастрофирал автомобил"}
{"url": "https://www.monitor.bg:443/bg/a/view/dyrjavata-plashta-24-4-mln-lv-na-stroitelja-na-dunav-most-2-183799", "text": "24,4 млн. лв. ще плати правителството на строителя на „Дунав мост 2“ FCC Construccion след осъдителна присъда в Парижкия арбитраж, заради действия на правителството през 2014г. Това обяви министърът на транспорта Росен Желязков след заседанието на Министерския съвет. Той обясни, че до присъдата се стига след като през 2013 г. FCC заявява претенция за изплащане на допълнителни близо 11 млн. евро, тъй като според тях държавата се е забавила да осигури учредяването на концесия за добив на инертни материали, за изграждането на насипи на прилежащата инфраструктура на Дунав мост 2. „Въпреки че към онзи момент, съгласно българското законодателство за държавата изрично не е следвал подобен ангажимент, със свое писмо от 5 август 2014 г. тогавашното правителство, в лицето на вицепремиера Даниела Бобева признава задължението, като в писмото вицепремиерът казва, че държавата няма необходимите финансови средства, но е уведомила министъра на финансите, като е уточнен размерът и начинът на плащане на задълженията в съответствие с постигнатите договорености и се препоръчва тяхното окончателно уреждане“, посочи министър Росен Желязков. Той уточни, че по този начин през 2014 г. държавата, в лицето на тогавашното правителство е признала, че дължи поисканите от FCC допълнителни пари и това е дало основание на Международния арбитражен съд в Париж да потвърди, че от тази дата между българската държава и FCC има валидно обвързващо споразумение. Желязков попита: „Необходимо ли е било да бъде признавано това задължение, вместо да се опитат през арбитражния съд да оспорят това искане? Защо след като са признали този дълг не са го платили, а са оставили това да се плаща от следващите правителства, като с лихвите дългът вече е нараснал до 14,3 млн. евро“. Транспортният министър обясни още, че се е наложило да се водят серия от преговори, в резултат на което размерът на лихвите е намален и българската държава ще плати 24, 4 млн. лв., което е с 3,4 млн. лв. по-малко.", "date": "2019.12.18", "title": "Държавата плаща 24,4 млн. лв. на строителя на „Дунав мост 2“"}
{"url": "https://www.monitor.bg:443/bg/a/view/nap-slaga-ukazatelni-tabeli-za-hora-s-narusheno-zrenie-v-pazardjik-183802", "text": "Териториалната дирекция на НАП в Пазарджик предприема действия, свързани с подготовка на кратко текстово представяне на всеки от офисите за обслужване, което да подпомага ориентацията на клиентите с нарушено зрение при посещението им в тях. Това стана ясно след среща между ръководителя на ведомството Петко Петков и шефа на Съюза на слепите в града Пламен Илиев. Текстовото описание ще съдържа данни за местонахождението на сградата, в която се намира салонът за обслужване на НАП, ориентири, достъпност до сградата с обществен транспорт, наличие на обществен паркинг или места за паркиране за хора с увреждания както и разположението и описание на салона.  Предвижда се текстовите описания да бъдат достъпни за клиентите и през интернет страницата на НАП. Създаването на предпоставки за разширяване и осигуряване на равни възможности на хората с увреждания и адаптиране на административната среда за обслужването им е цел, която НАП поощрява и разширява с разработването на конкретни мерки за подобряване на качеството на обслужване, уточняват от данъчната агенция.    ", "date": "2019.12.18", "title": "НАП слага указателни табели за хора с нарушено зрение в Пазарджик"}
{"url": "https://www.monitor.bg:443/bg/a/view/pregovarjame-s-amerika-i-finlandija-za-bojnite-mashini-na-armijata-183805", "text": "Четири оферти е получило Министерството на отбраната в търга за новите 150 бойни машини за пехотата, но само две от тях са влезли параметрите на максималната цена от 1,46 млрд. лв. с ДДС, определена от правителството и парламента, американско-швейцарската „General Dynamics“ и финландската „Patria“. Това заяви вицепремиерът и министър на отбраната Красимир Каракачанов по време на  . Още във вторник Каракачанов обяви, че документи са подали всички поканени от военните фирми- френската “Некстер”, германската АРТЕК, финландската “Патрия“ и американско-швейцарската фирма “Дженерал Дайнамикс”. Министърът съобщи,че германската фирма е поискала да се направи проект, какъвто има в Румъния, а френската - директни преговори между правителствата. Каракачанов обясни, че това можело да стане преди парламентът да гласува процедурата. „ След като парламентът я е гласувал, ние продължаваме по нея“, изтъкна министъра и добави, че, ако народните представители решат друго в по- късен момент, щели да изпълняват него, но към този момент положението било такова. Каракачанов съобщи още, че били изпратени допълнителни въпроси на двете фирми, които от своя страна пък трябвало да отговорят до петък, след което щяло да продължи процедурата. Правилата на конкурса гласят, че след оценка на документите и на предложените цените, военните да поканят за изпитания само две от фирмите. След изпитванията на полигон ще бъде определен победителят, с който ще бъде сключен договор. Проектът за модернизация на Сухопътни войски предвижда придобиване на 150 броя бойна и специална техника за три батальонни бойни групи, на системи и допълнително оборудване, както и обучение на състава.", "date": "2019.12.18", "title": "Преговаряме с Америка и Финландия за бойните машини на армията"}
{"url": "https://www.monitor.bg:443/bg/a/view/afb-rali-sliven-moje-da-ne-se-systoi-dogodina-183793", "text": "Рали Сливен може да отпадне от календара за 2020 година. Това съобщи председателят на Автомобилна федерация на България (АФБ) Камен Михайлов пред медиите. От федерацията обещават да направят всичко възможно състезанието все пак да се състои, но има сериозен проблем с финансирането. Предишният организатор на събитието се е забавил с плащането на таксите към ФИА за изминалата година и по този начин отпада възможността двете страни да продължат сътрудничеството си. Министерството на спорта е дало своето разрешения за провеждането на рали България и рали Сливен, но отпуска финансиране само за първото. Най-чаканото събитие от всички автомобилисти - награждаването за 2019 година, ще се състои в събота, 21 декември, от 11:00 часа в хотел „Маринела“, обявиха още от АФБ. Всички присъстващи ще получат официалния календар с всички 56 състезания.  ", "date": "2019.12.18", "title": "АФБ: Рали Сливен може да не се състои догодина"}
{"url": "https://www.monitor.bg:443/bg/a/view/b-ch-k-ruse-udostoi-s-pochetna-gramota-naj-golemija-si-daritel-183792", "text": "Областната организация на БЧК в Русе удостои с почетна грамота най-големия си дарител през последните 20 години – доц. д-р Кирил Панайотов. Тя му бе връчена на скромна церемония от председателя на организацията проф. Тодорка Стефанова. От 2007 г. насам доц. Панайотов е дарил над 50 000 лева във фонд „Милосърдие“ за подпомагане на тежко болни лица в социален риск. Благодарение на тези средства са подпомогнати 217 души. Доц. д-р Кирил Панайотов ръководи Университетската многопрофилна болница за активно лечение „Медика“ в Русе. Той подпомага не само каузата на БЧК, а и много русенски автори – художници, фотографи и писатели. Оказва финансова подкрепа и на Тежкоатлетическия спортен клуб – Русе, а пет поредни години на свои разноски изпраща средно по 15 деца от клуба на летни тренировъчни лагери. Докато бе в местния парламент, доц. д-р Панайотов даряваше цялото си възнаграждение, което получаваше като общински съветник.", "date": "2019.12.18", "title": "БЧК - Русе удостои с почетна  грамота най-големия си дарител"}
{"url": "https://www.monitor.bg:443/bg/a/view/1-8-milion-dushi-na-protesti-vyv-francija-183788", "text": "В протестите във вторник срещу пенсионната реформа във Франция са участвали 615 000 души в цялата страна според френското вътрешно министерство и 1,8 милион души според водещия синдикат Обща конфедерация на труда (ОКТ), предаде Франс прес. В Париж протестиращите са били 76 хиляди според вътрешното министерство. В първия ден от тези протести на 5 декември по негови данни в националните протести са участвали 806 000 души. Според ОКТ пък на 5 декември протестиращите са били 1,5 милион души. Синдикатът ОКТ заяви, че е отговорен за редица прекъсвания на електроподаването в множество населени места във Франция, които засегнаха хиляди домакинства и предприятия, предаде Ройтерс. Според Асошиейтед прес без електричество са останали близо 100 000 жилища и фирми. Сред засегнатите са били националната централна банка Банк дьо Франс, два квартала в град Лион, хиляди домове в западния град Нант и северозападния пристанищен град Шербур. Служителите на Айфеловата кула в Париж напуснаха работните си места и тя бе затворена за посещения, отбелязва Асошиейтед прес. Членове на ОКТ в енергийния сектор трябваше да заседават в сряда за обсъждане на по-нататъшни стачни действия, включително в коледния период.", "date": "2019.12.18", "title": "1,8 милион души на протести във Франция"}
{"url": "https://www.monitor.bg:443/bg/a/view/basketbolnata-federacija-urejda-vajen-amerikanski-gard-183791", "text": "Българската федерация по баскетбол направи важна крачка към осигуряването на натурализирания американски гард Дий Бост за европейските квалификации догодина. Президентът на централата Георги Глушков и новият селекционер на мъжкия ни национален отбор Росен Барчовски разговаряха с Бост в Монако преди последния мач на тима от кралството в турнира Еврокъп за 2019 г. На срещата присъстваха още треньорът на \"Монако\" Саша Обрадович и наставникът на \"Левски Лукойл\" Константин Папазов. \"Настроен съм позитивно за участието на Дий Бост в мачовете на националния отбор и за новия квалификационен цикъл. Той се запозна с Росен Барчовски, говорихме и обядвахме заедно. Срещата беше ползотворна. И от ръководството на тима, и от самия Бост получихме уверение, че той ще играе за България през февруари, стига да е здрав, разбира се\", коментира Георги Глушков. Участието на играещите в Евролигата и Еврокъп баскетболисти в националните отбори бе затруднено след промените в календара за европейските квалификации, въведени от ФИБА. Под въпрос е и присъствието на състезателя на \"Олимпиакос\" Александър Везенков. Глушков изгледа на живо поражението на \"Монако\" от \"Виртус Болоня\" със 72:81 в турнира Еврокъп в компанията на Барчовски и Папазов. Националът Дий Бост завърши с 6 точки, 6 борби и 4 асистенции за 30 мин. на терена. Въпреки загубата, тимът на \"Монако\" вече си бе осигурил място в Топ 16 на състезанието. България ще стартира новата кампания в европейските квалификации като гост на Гърция на 21 февруари 2020 г. В същия квалификационен прозорец националите ще приемат Латвия на 24 февруари. През ноември догодина нашите ще гостуват на Босна и Херцеговина и ще са домакини на Гърция. Междувременно \"Академик Бултекс 99\" (Пловдив) постигна петата си поредна победа в Балканската лига за мъже. \"Академик\" завърши 2019 г. със стил, след като надви у дома \"Пея\" (Косово) с 85:74. Решаваща бе втората четвърт, която пловдивчани спечелиха с убедителното 30:16 и тази разлика се оказа непреодолима за косовския отбор. Домакините вкараха 12 тройки срещу 6 за съперника. Шакир Смит се отличи с 18 точки и 7 асистенции, а Васил Бачев завърши с 14 точки и 6 асистенции. Пловдивчани са с пълен актив след 5 мача, а регионалната надпревара се подновява на 8 януари 2020 г.", "date": "2019.12.18", "title": "Баскетболната федерация урежда важен американски гард"}
{"url": "https://www.monitor.bg:443/bg/a/view/hiljadi-praseta-izgorjaha-pri-pojar-kraj-dobrich-183779", "text": "Хиляди прасета са изгорели при пожар във ферма в землището на добричкото село Къпиново, съобщават от полицията. Пламъците възникнали малко след полунощ на 18 декември. Пожарът се разраснал изключително бързо, като за няколко минути е обхванал основната сграда, в която били животните. Унищожени са 150 свине-майки, 650 бременни свине и 1 800 прасенца- кърмачета. Спасена е една от сградите, в която е имало 700 свине. Унищожена е около 4 500 кв. м покривна конструкция. Пожарът е гасен в продължение на 7 часа, съобщи директорът на Регионална дирекция „Пожарна безопасност и защита на населението” Дарин Димитров. В потушаването на пламъците са участвали четири противопожарни автомобила от районните служби в Ген. Тошево и Добрич с 14 огнеборци. Помагали са им и част от работниците в свинефермата, а от съседната земеделска кооперация са доставяли вода за пожарните. След потушаването на огъня се наложило разкъртване на конструкции и разчистване на всички скрити огнища, които биха могли да възобновят пожара. От ОД на МВР съобщиха, че се работи по установяване на причините, довели до възникването на пожара. Според Дарин Димитров, вероятно става въпрос за късо съединение. Към момента няма няма съмнение за умисъл, но не се изключва и тази версия, допълни той. Категоричната причина ще стане ясна след като бъдат изготвени експертизите. За инцидента е информирана и директора на Областната дирекция по безопасност на храните д-р Анелия Андонова, тъй като предстои загиналите прасета да бъдат загробени.  ", "date": "2019.12.18", "title": "Хиляди прасета изгоряха при пожар край Добрич"}
{"url": "https://www.monitor.bg:443/bg/a/view/kursant-ot-nvu-spasi-jena-ot-gorjasht-avtomobil-183789", "text": "Курсант от Националния военен университет във Велико Търново спаси жена от горящ автомобил. Спасената Анастасия Бойчева е написала благодарствено писмо до ВУЗ-а. На 15 декември на пътя, в района край Симитли, колата в която пътувала жената катастрофирала в билборд и тя се озовала заклещена вътре и със счупена ръка, без да може да излезе. В този момент до нея спрял с автомобила си курсант сержант Иван Станоев. Без да губи време младият мъж успял да извади пострадалата от автомобила, който само след няколкоинути се превърнал в горяща факла. Началникът на Военния университет, полк. Иван Маламов е изразил благодарност на курсанта и обещава, че той ще бъде награден. Шефът на военния ВУЗ отбелязва още, че подобна постъпка прави чест на всеки и че хора като курсант Станоев с поведението си издигат престижа на униерситета. Самият герой споделя, че не се чувства като такъв. Той обяснява, че както си карал, видял катастрофата и първото нещо, което му минало през главата било, че трябва да спре  ида помогне. След като извл жената, той грабнал пожарогасителя и започнал да гаси горящата и кола. След като се прибрал във Велико Търново той не разказал на никого от приятелите си за стореното, тъй като смятал, че не е извършил нещо особено, а такова, което всеки на негово място, също би сторил. Курсант сержант Иван Станоев е от село Микрево, Благоевградско и е третокурсник в сециалността „Мотопехотни и танкови войски”.", "date": "2019.12.18", "title": "Курсант от НВУ спаси  жена от горящ автомобил"}
{"url": "https://www.monitor.bg:443/bg/a/view/boris-dali-s-debut-v-kinoto-183781", "text": "Поп-фолк певецът Борис Дали може да се похвали с участие във филм. Изпълнителят на „Пиян“ сложи лекарска престилка за нова българска комедия, която скоро ще се появи в кината. “Получих покана от един млад режисьор, много грамотно момче, което има хъс за работа, има нюх и знае как се правят нещата. Аз лично много се зарадвах и приех веднага. Беше ми много забавно, докато снимахме.”, разказа пред Планета тв той. Междувременно феновете на звездата на „Пайнер“ се чудят коя точно ще е лентата, в която ще се разпие с участие. Водещите залози са за филмите „Екшън“ и „Ятаган“, които скоро ще дебютират на голям екран.", "date": "2019.12.18", "title": "Борис Дали с дебют в киното"}
{"url": "https://www.monitor.bg:443/bg/a/view/last-christmas-klasicheskijat-saundtrak-na-koleda-183780", "text": "Тази година Коледа ще е класическа, защото на пазара е новият албум-саундтрак Last Christmas. Той носи името на една от най-емблематичните песни на Wham! и Джордж Майкъл, но и на чисто новата лента вдъхновена от този празничен хит. Тавата съдържа дванадесет от любимите песни от соло кариерата на Майкъл, както и три невероятни парчета на британското дуо, сред които хитовете Last Christmas и Everything She Wants. Всички песни са написани, аранжирани и продуцирани от Джордж Майкъл, с изключение на ко-продуцираната от Джеймс Джакмън This Is How (We Want You To Get High). Албумът едновременно ще зарадва всички фенове, израснали с музиката на виртуоза, и ще я представи на една нова генерация. Филмът „Последната Коледа“ пък се ражда когато прочутият британски продуцент Дейвид Ливингстоун споделя със сценариста Ема Томпсън любовта си към хита на Wham! – Last Christmas. Този разговор отвежда Томпсън до дома на Джордж Майкъл в Лондон през 2013 г., който дава благословията си за създаването на филм, вдъхновен от песента. Част от траковете в албума включват хитовете Faith, Fastlove, Freedom '90 и Too Funky, както и някои изненади – Heal The Pain, Waiting for that Day и акустичната версия на Praying For Time от MTV Unplugged, която самият Джордж е обожавал. Албумът е на българският пазар от Вирджиния Рекърдс/Sony Music.", "date": "2019.12.18", "title": "Last Christmas – класическият саундтрак на Коледа"}
{"url": "https://www.monitor.bg:443/bg/a/view/emili-o-rajli-e-novijat-star-ombudsman-na-es-183796", "text": "Европейският парламент преизбра днес за втори мандат омбудсмана на ЕС Емили О'Райли. За длъжността се състезаваха петима кандидати, като при първото гласуване вчера не бе определен победител, но О'Райли поведе надпреварата. В изявление след обявяването на избора днес тя посочи, че в следващите пет години ще подкрепя усилията за прилагането на високи изисквания към чиновниците, за прозрачност и етика в общностните институции. Основна цел ще остане борбата с липсата на прозрачност при създаването на европейското законодателство, добавя О'Райли. Трябва да спрем да обвиняваме Брюксел, защото често националните правителства взимат ключовите решения, пояснява тя.", "date": "2019.12.18", "title": " Емили О'Райли е новият стар омбудсман на ЕС "}
{"url": "https://www.monitor.bg:443/bg/a/view/chakat-statut-na-chinijata-sled-nova-godina-183783", "text": "„На практика е извървян целият законов път до подготовка на документацията и очаквам в самото начало на Новата 2020 година мемориалният комплекс на връх Бузлуджа да получи от министерството на културата статут на недвижим паметник на културата. По този начин ще се отвори нов път за търсене на средства за консервацията му и за показване пред любителите на тоталитарните паметници от цял свят!“, съобщи областният управител на Стара Загора Гергана Микова. Тя припомни, че през есента за разчистване вътрешността на стоманобетонния мастодоронт и извършена на 3 D-заснемания  от фондация „Гети“ предоставиха 185 000 долара след като фондация „Бузлуджа“ успя да защити свой проект. Предоставеният тогава грант беше част от сумата, която от \"Getty\" са планирали за реализацията на програмата си  \"Keeping it modern\" /Запазване на съвременността/ по която ще бъдат изготвени плановете за консервацията  и бъдещето използване на общо десет знакови архитектурни обекта на територията на България,  Аржентина,  Литва, Мозамбик, Испания и Уганда. Всички те са създадени през миналия ХХ век, сред тях освен футуристичния старопланински монумент на арх. Георги Стоилов има църква, жп гара, изложбена зала, конгресен център, химическа лаборатория и др.От 2014 година, когато е стартирана програмата фондация е подкрепила общо 64 проекта, за пръв път се финансира предложение на българи в лицето на фондация „Бузлуджа“, основана от младия архитект Дора  Иванова, която е кандидатствала в началото на тази пролет. Старозагорската губернаторка се надява през следващите месеци да бъдат обособени няколко зони във вътрешността на паметника, където да бъдат допускани безопасно ВИП-туристи.На следващ етап там ще бъде поставен оперен спектакъл по идея на директора на старозагорската държавна  опера Огнян Драганов, който обмисля  кое заглавие ще бъде най-подходящо. През 2018 г. паметникът на връх Бузлуджа  бе признат от европейската организация \"Европа Ностра\" с почетен председател Пласидо Доминго  за един от 7-те най-застрашени обекта на културното наследство  в Европа.  Десетки хиляди посетители пътуват до паметника всяка година, а последните проучвания показват, че 94% от чуждите посетители биха искали да платят входна такса, ако паметникът бъде отворен за посещения.", "date": "2019.12.18", "title": "Чакат статут на Чинията на Бузлуджа след Нова година"}
{"url": "https://www.monitor.bg:443/bg/a/view/otkriha-marihuana-za-nad-1-mln-leva-v-moderna-narkooranjerija-183769", "text": "Марихуана за над 1 милион лева бе открита в голяма наркооранжерия в русенското село Новград, съобщи началникът на Криминална полиция - Русе гл. инспектор Петър Ванев. Две производствени халета в бивш селскостопански двор са били пригодени за производство на марихуана, като е имало и обособена част за живеене – със спални помещения, баня, кухня, така че хората да не излизат навън. Иззети са над 140 кг суха тревна маса. Открити са 1743 саксии, имало е цялостно изградена система за поливане, отопление и вентилация. На място са установени 7 мъже, които не са местни хора, а са от Софийска област. Впоследствие в София са задържани още две лица, собственици на имота. Извършени са претърсвания на обитавани от тях адреси, иззети са и ползваните от лицата леки автомобили и товарен автомобил, предназначен за транспортиране с бидони на наркотика. С прокурорско постановление осем от лицата са задържани за 72 часа. Част от тях са имали криминални прояви и преди.", "date": "2019.12.18", "title": "Откриха марихуана за над 1 млн. лева  в модерна наркооранжерия"}
{"url": "https://www.monitor.bg:443/bg/a/view/za-peti-rekorden-pyt-svetovnata-i-evropejska-shampionka-po-taekuon-do-i-kikboks-albena-sitnilska-specheli-priza-sportist-na-godinata-na-blagoevgrad-183773", "text": "За рекорден пети пореден път красивата световна и европейска шампионка по таекуон-до и кикбокс Албена Ситнилска спечели приза „Спортист на годината\" на Благоевград. Церемонията по награждаването се състоя снощи в зала „Скаптопара“. Доскорошната състезателка на „Фолкън“ (Блгр), а вече състезателка на СК „Армеец“, събра 190 точки от гласувалите 28 клубни президенти и 8 журналисти. Втори се нареди друг състезател на благоевградския „Фолкън“, първенецът на планетата по специална техника в корейското бойно изкуство Никола Николов със 160 т. Челната тройка допълни автомобилистката на „Диамо“ Диана Стоянова със 142 т., която постигна редица успехи в мъжка конкуренция у нас и зад граница през сезона. Само на 3 пункта след нея остана националката по ориентиране Кристина Иванова от „Младост“. Шампионката на Югоизточна Европа грабна и доста медали в леката атлетика. Пети се нареди носителят на бронзово отличие в кат. до 110 кг от световното първенство по канадска борба Любомир Миланов (131 т.) от „Спартак“. Топ 10 допълниха: държавният първенец по бокс в кат. до 52 кг Шабан Димитров (110 т.) от „Пирин“, националният шампион по спортна гимнастика (земя) Димитър Димитров (100 т.), съекипникът му в „Пирин Благоевград 2011“ Мартин Мишев (95 т.), който е републикански първенец на халки и четвърти на същия уред за Световната купа в Мерсин (Тур), единствената българка, класирала се за два \"А\" финала на световното по ориентиране в Халден (Нор) Лилиана Гоцева (92 т.) от „Младост“ и бронзовата медалистка в националния шампионат по хвърляне на копие Елена Узунова (86 т.) от „Джордан“. Номер 1 при подрастващите до 18 г. е плувкинята на „GD Sport” Калина Захариева (57 т.). Следват боксьорът на „Пирин“ Георги Георгиев (56 т.), таекуондистката на „Фолкън“ Валерия Андреева (48 т.), плувецът на „GD Sport” Денислав Койков (45 т.) и лекоатлетката на „Джордан“ Венеса Ханджийска (33 т.). Наградата за най-добър треньор отиде при Георги Стоянов от „Диамо“, който е баща на Диана Стоянова. Отбор на годината е държавният вицешампион по футбол при жените „Спортика“, а приза „Феърплей“ взе шахматната надежда на „Виктори“ Адриан Митушев.", "date": "2019.12.18", "title": "Ситнилска стана „Спортист на годината\" на Благоевград "}
{"url": "https://www.monitor.bg:443/bg/a/view/kobrata-veche-e-lejtenant-za-men-e-ogromna-chest-i-otgovornost-183776", "text": "Боксовият ас Кубрат Пулев бе произведен в чин \"лейтенант\" от резерва на специална церемония в Министерството на отбраната. Досега Кобрата бе сержант от резерва на Въоръжените сили на Република България. Пагоните на Пулев бяха връчени от министъра на отбраната Красимир Каракачанов в присъствието още на министъра на младежта и спорта Красен Кралев, както и заместник-началниците на отбраната генерал-лейтенант Димитър Илиев и вицеадмирал Емил Ефтимов и други официални гости. \"С голямо удоволствие изрекох думите \"Служа на Република България\". Беше от сърце и душа. Готов съм да съдействам за Българската армия и за военнослужещите, за подобряване на тяхната физическа подготовка. Готов съм. Защо не? Естествено има какво да се предаде и има какво да им дам. Благодаря на министър Каракачанов, че ме удостои с това повишение и съм готов да съдействам във всеки един момент\", сподели след церемонията Кубрат Пулев и добави: \"Това за мен е огромна чест. Много комфортно се чувствам в униформата и наистина съм горд. Носи ми още по-голямо самочувствие. Същевременно и тежест, и отговорност. Да си част от българската армия за мен би трябвало да бъде престиж. За мен е престиж. Надявам се моето повишение да е стимул и българската армия да се повиши като многобройност.\" Кобрата заяви още, че засега няма развитие по преговорите за мач с Антъни Джошуа. \"До един месец би трябвало да стане ясно къде ще се проведе и как ще се случи всъщност\", коментира боксьорът. Министър Красимир Каракачанов заяви, че за българската армия е чест толкова известен спортист да е бил част от нея. \"Той е гордост не само за българската армия, но и за цялата нация. Заслужава това отношение. Всяко поколение има своите кумири. Затова казах толкова емоционално, че всеки един българин ще знае, че всяка негова победа е победа на български офицер. Заслужено признание\", каза Каракачанов.", "date": "2019.12.18", "title": "Кобрата вече е лейтенант: За мен е огромна чест и отговорност (ГАЛЕРИЯ)"}
{"url": "https://www.monitor.bg:443/bg/a/view/vsjaka-treta-firma-shte-raboti-po-praznicite-183785", "text": "Всяка трета фирма в страната ще работи по време на коледните и новогодишни празници, а едва 9 на сто от служителите няма да получат бонус. Това показва проучването на Българската търговско-промишлена палата (БТПП), свързано с намеренията на компанията относно работните заплати и бонусите. 36% от компаниите в страната ще работят по празниците, една четвърт заради невъзможността да прекъснат производството. Всяка десета фирма би загубила и затова няма да спира работа. За 14 на сто от анкетираните разходите са повече от приходите и се налага да работят през делничните дни между празниците, показват данните на работодателската организация. Доброто финансово състояние на 16 % от фирмите ще отвори касите за бонуси на служителите им. Малко над половината (52%) ще получат допълнително възнаграждение заради предстоящите коледни празници. Ниските финансови резултати ще оставят 9 на сто от служителите без поощрения. Средният размер на бонусите в 69% от компаниите ще достигне 500 лв. При една четвърт от фирмите възнаграждението ще бъде между 500 и 1000 лв, а 7 на сто ще се радват на над 1000 лв. допълнително материално стимулиране. Главната причина за увеличението на работните заплати при 31 на сто от компаниите е повишаване на мотивацията на служителите, за 16% това е приносът на служителите за фирмата. По-голямата част от анкетираните (74%) ще получат 10% увеличение, а в 22 на сто от фирмите между 10-20%. 28% ще запазят възнаграждаденията на своите подчинени, очаква се 1% да намалят заплатите вследствие от затруднено финансово състояние.", "date": "2019.12.18", "title": "Всяка трета фирма ще работи по празниците"}
{"url": "https://www.monitor.bg:443/bg/a/view/regulaciite-v-avtoindustrijata-shte-zasegnat-i-bylgarskata-ikonomika-183777", "text": "Засегната от все по-строги регулации, свързани с опазването на околната среда, световната автомобилна индустрия е изправена пред спад и е принудена да се преобразува. Това показва актуален секторен анализ на международен кредитен застраховател. В резултат на това, се наблюдава повишена несигурност и отрицателен растеж на продажбите на нови автомобили - нещо невиждано от времето на кризата от 2008 г. „Неизбежно е и българският пазар да бъде засегнат от тези процеси. Въпреки че нямаме голям производител в тази сфера, в страната ни работят много доставчици на големи автомобилни компании. От друга страна, това може да доведе до повишаване на рисковете в транспортния сектор“, коментира Пламен Димитров, управител на Кофас за България. Принудени да се съобразят с новата технологична ситуация и желанията на потребителите, производителите на автомобили инвестират масово в редизайн, а впоследствие увеличават производствените си разходи. Освен това, навлизането на много нови играчи като Google Waymo, Tesla, Arcfox или Aiways, увеличава степента на несигурност на пазара, който до този момент се характеризираше с известна стабилност или поне имаше тенденция за концентрация чрез сливания, придобивания и съвместни инвестиции. Освен всички технически и административни бариери, се наблюдава и неблагоприятна тенденция в настроенията на потребителите в еврозоната от началото на 2018 г. Потребителите са обезкуражени да купуват нови превозни средства, а още по-малко биват стимулирани да преминат към по-екологична енергия. От своя страна, пазарът в САЩ също е повлиян от по-ниското търсене – налице е спад от 1,1% към края на октомври 2019 г. за 10-месечен период, особено за седани и други автомобили. Тази тенденция продължава да влияе върху дейността на производителите на автомобили, като няколко фабрики в страната бяха затворени. Китайският пазар е силно засегнат от спада в търсенето (-4% през октомври 2019 г.), отчасти поради поведението на потребителите, които изчакват обявените от правителството данъчни стимули. Това е в допълнение към последиците от търговската война между Китай и САЩ. Освен това големи градове като Пекин и Шанхай налагат строги ограничения за издаването на регистрационни номера за нови автомобили всяка година. Поради това китайските домакинства масово предпочитат закупуването на автомобили втора употреба. Естествено, растежът и приходите на автомобилните доставчици са силно засегнати от това забавяне. Рационализирането на производствените разходи и технологичните разработки, свързани с екологичните ограничения, наложени на производителите на автомобили, впоследствие имат отражение върху цялата верига на доставки. Това важи особено за разходите за научноизследователска и развойна дейност. Това може да доведе до сливания и придобивания, за да се постигнат икономии от мащаба, необходими за въвеждането на важни технологии на пазара – което отново води до промяна в пейзажа на автомобилната индустрия.", "date": "2019.12.18", "title": "Регулациите в автоиндустрията ще засегнат и българската икономика"}
{"url": "https://www.monitor.bg:443/bg/a/view/trymp-impijchmyntyt-e-opit-za-prevrat-183772", "text": "Президентът на САЩ Доналд Тръмп определи като опит за преврат готвеното гласуване в Камарата на представителите за официално предявяване на обвинения срещу него, за които той да бъде съден в Сената за евентуално отстраняване от длъжност, предадоха световните медии. \"Вие омаловажихте значимостта на една много грозна дума - импийчмънт\", пише Тръмп в писмо от 6 страници до председателката демократ на долната камара на Конгреса Нанси Пелоси. \"Вие гледате на демокрацията като на ваш враг! Вие сте тези, които носят болка и страдание на нашата Република за собствената си егоистична лична, политическа и партийна изгода\", заявява Тръмп. \"Дори с обвинените в процесите на Салемските вещици са се отнесли по-справедливо\", смята Тръмп, имайки предвид масовата истерия през 17-и век, при която над 20 жени са били убити по подозрение, че са вещици. В туит Тръмп заяви, че импийчмънтът е незаконен и се пита как може демократите да действат по този начин срещу президент, който не е направил нищо лошо. Президентът на САЩ завърша поста си с думите \"тези хора са Луди\". На Тръмп са отправени две обвинения на ниво комисия: злоупотреба със служебно положение и възпрепятстване работата на Конгреса. Първото обвинение е напълно лишено от стойност и е продукт на въображението ви, заявява Тръмп, който е обвинен, че е замразил обещана на Украйна военна помощ, за да накара украинския президент да обяви, че ще разследва Джо Байдън, един от потенциалните съперници на Тръмп на президентските избори през 2020 г. Тръмп отново повтаря по този повод, че телефонният му разговор с украинския президент Володимир Зеленски, заради който започна процедурата за импийчмънт, е бил напълно невинен и че той не е упражнил никакъв натиск върху Зеленски. Второто обвинение пък според Тръмп е абсурдно и опасно. \"Вие сте неспособна да приемете решението на избирателите от 2016 г.\", казва Тръмп на Пелоси, имайки предвид победата си на последните президентски избори. На този фон стана ясно, че кандидатът за номинацията на Демократическата партия за кандидат за президент на САЩ Джо Байдън е в добро здраве и е в състояние да изпълнява задълженията на президентската длъжност, увери лекарят му Кевин О'Конър. Бившият вицепрезидент на Барак Обама (2009-2017 г.) \"е 77-годишен мъж в добро здраве, жизнен и способен да изпълнява задълженията на президентската длъжност, включително тези на ръководител на изпълнителната власт, държавен глава и главнокомандващ\", увери О'Конър. Междувременно долната камара на Конгреса гласува днес в пленарна зала по основанията за импийчмънт. Пелоси призова всички конгресмени демократи да присъстват на това заседание. Стана ясно и че няколко видни републиканци, които са негови критици и опоненти, обявяват в открито писмо във вестник \"Ню Йорк таймс\" създаването на Комитет за политическо действие срещу неговото преизбиране през 2020 г. Според тях най-ефикасният начин това да стане е чрез мощна кампания за набиране на средства, с които да се привлекат гласовете на достатъчно консервативни републиканци и независими избиратели, неодобряващи сегашния президент, най-вече в т.нар. \"колебаещи се\" щати, в които Тръмп победи с минимална разлика на изборите през 2016 г. Това, според тях, е по-ефективен начин, отколкото неуспялото движение \"Никога Тръмп\" преди три години, което разчиташе на публични предупреждения какво би означавало избирането на Тръмп.", "date": "2019.12.18", "title": "Тръмп: Импийчмънтът е опит за преврат"}
{"url": "https://www.monitor.bg:443/bg/a/view/moma-ot-harema-na-berluskoni-go-napravi-za-rezil-v-syda-na-milano-183774", "text": "Вчера цяла Италия разбра, че Силвио Берлускони тарашел на поразия и наред пазвите на участничките в неговите купони „бунга бунга“, като много обичал да завира глава в щедро предлаганите му от хубавиците техни задни части. Заяви го пред трибунала в Милано носителката на титлата „Мис Пиемонт - 2010“ Амбра Баталина, която е основният свидетел на обвинението в третия процес срещу експремиера, станал популярен напоследък като „Руби Тер“. Берлускони и още 28 души - мъже и млади жени, са обвинени в корупция на свидетелите на първия процес срещу него преди шест години, когато той бе осъден на 7 г. затвор за секс с малолетната навремето мароканка Карима Ел Махруг с прякор Руби. През 2015 г. обаче третата, последна инстанция в италианското правораздаване, го оправда напълно, което за прокурорите на „Руби Тер“ било станало възможно само благодарение на якото и безскруполно подкупване с много пари на подсъдимите днес някогашни свидетели. Според разказа на хубавичката Амбра Баталина, чиято майка е филипинка, а баща й италианец, едва навършила 18 години, тя участвала в кастинг за водеща на програма в телевизиите на Берлускони, представила се добре и била поканена на организирана от него „елегантна вечеря“ в имението му недалеч от Милано. Купонът се състоял на 21 август 2010 г., но според 27 годишната сега мургава дама въобще не ставало дума за приятелско похапване в задушевна атмосфера, а за разтърсваща оргия на тогавашния премиер на Италия с трийсетина разюздани красавици. „Те целуваха Берлускони в устата – разказа Амбра вчера на магистратите в Милано, - галеха под масата интимните му части, той изкарваше гърдите им от пазвите като ги опипваше и хапеше, караше ги също така да му се дупят и навираше глава в задниците пред лицето му.“ В същото време неговата фаворитка, сводничка и бивша зъбна хигиенистка Никол Минети танцувала гола около скулптура на надарения със зашеметяващ фалос древногръцки бог Приап, като от време на време се завъртала пред домакина, за да я пошляпа, където си поиска. Върхът на пошлостта според някогашната „Мис Пиемонт“ било раздаването на участничките във веселбата „бунга - бунга“ на секс-играчки, за да си ги навирали където им кажат. Накрая Амбра Баталина не издържала, отвратила се от обстановката и заедно с приятелката си Киаре Данезе поискали да си тръгнат. Сторили го, въпреки заплахите на авера и сводник на Берлускони Емилио Феде, че повече никога през живота си нямало да видят телевизия или конкурс за красота. Но секс-неприятностите на итало-филипинката с мераклии - медийни магнати не свършват, защото няколко години по-късно тя попада в похотливите лапи на печално известния американски кинопродуцент Харви Уайнстийн. След като през 2011 г. в Италия се развихря скандалът с вечеринките „бунга бунга“ на Берлускони, барабар с момичетата от действителния „харем“ на Берлускони и Амбра Баталина е нарочена за „ескорт“ от медиите на Апенините. Навсякъде й отказват работа и тогава тя решава да емигрира в Ню Йорк, там изкарва актьорска школа и започва да се явява на кастинги за роли във филми и сериали. За жалост през 2015 г. попада в полезрението на могъщия по онова време филмов бос Харви Уайнстийн, който изобщо не се колебае да я опипа и да направи опит да я пъхне в чаршафите си. Амбра му отказва категорично и го дава под съд за опит за изнасилване с иск за 1 млн. долара обезщетение, като следващото заседание на процеса в Ню Йорк е на 6 януари догодина.", "date": "2019.12.18", "title": "Мома от „харема“ на Берлускони го направи за резил в съда на Милано"}
{"url": "https://www.monitor.bg:443/bg/a/view/statistikata-vyvejda-nova-informacionna-sistema-za-horata-i-biznesa-183775", "text": "За първи път с няколко клика хората, бизнесът и изпълнителната власт ще могат да следят как се изпълняват стратегическите документи на национално, регионално и европейско ниво. Те ще виждат таблата с индикатори за изпълнението на всички документи, важни за хората и за постигането на Целите за устойчиво развитие до 2030 г., които България си поставя. Това става възможно чрез новата информационна система „Мониторстат“, която активира днес НСИ на адрес http://monitorstat.nsi.bg/. Системата стъпва върху базата данни от изследвания на Националния статистически институт и други органи на статистиката. Тя има два модула - за стратегически документи и за европейските програми и проекти. \"Мониторстат е числово огледало на пътя на България\", казва Диана Янчева, заместник-председател на НСИ. \"Системата е ориентир докъде сме стигнали в различните сфери, какви цели сме си поставили, какво сме искали да постигнем и какво се е получило на практика. Тя борави само с числа и чрез нея може да се прави обективна оценка, лишена от пристрастия, на базата на която изпълнителната и местните власти могат да планират следващи стъпки или политики\", допълва експертът. Системата улеснява контрола от страна на гражданското общество върху изпълнението на стратегическите документи в сфери като здравеопазване, трудова заетост, демографска политика, регионално развитие и т.н. Тя е още една крачка напред към прозрачност и публичност на работата на държавните институции. Вторият модул на Мониторстат ще бъде интегриран с информационната система за управление и наблюдение на средствата от ЕС в България - ИСУН 2020, и ще даде възможност да се следят и европейските програми и проекти. Ще съдържа информация за проектите по оперативните програми и текущото им изпълнение, както и за развитието им с цел осъществяване на контрол в рамките на три до пет години в зависимост от условията на самите програми. Системата ще улеснява както бизнеса и неправителствените организации, кандидатстващи за финансиране по европейски програми, така и държавната администрация. Фирмите ще спестят време и пари, тъй като при интеграцията с ИСУН отпада задължението на кандидатите за проекти по оперативните програми да подават в НСИ заявления и да получават удостоверения за код на икономическа дейност (КИД) и заверка на годишните си отчети. Удостоверенията и заверките ще се издават автоматично и ще се получават служебно от оценителните комисии и управляващите органи на оперативните програми. Държавната администрация пък, чиято работа е свързана с европроектите, ще се освободи от още един хартиен документ. Мониторстат е разработена по проекта \"Изграждане на статистическа база и информационна система за мониторинг на европейски и национални стратегии и регионална политика\", осъществен с финансовата подкрепа на ОП \"Добро управление\" /2014-2020 г./, съфинансирана от Европейския съюз чрез Европейския социален фонд. Изразходваните средства са 548 380 лв., като общата планирана стойност на проекта е 750 979 лв. Системата е централизирана, уеббазирана и двуезична - на български и английски.", "date": "2019.12.18", "title": "Статистиката въвежда нова информационна система за хората и бизнеса"}
{"url": "https://www.monitor.bg:443/bg/a/view/obrat-v-polza-na-bylgarija-ek-spira-promenite-v-paketa-mobilnost-183771", "text": "Европейската комисия е приела на вчерашното си заседание в Страсбург решение да спре одобрените неокончателно промени в правилата за международните пътни превози. Това съобщава тази сутрин изданието \"Политико\", като отбелязва, че решението все още не е представено официално. Причината комисията да приеме подобно решение е, че новите правила, както бяха договорени преди седмица в среднощно закрито заседание, не помагат, а биха попречили за опазването на околната среда. ЕК си постави като основна цел в следващите пет години да защити природата, а новите правила предвиждат допълнително излишно движение на дизеловите камиони по европейските пътища. Цитиран е заместник-председателят на ЕК Валдис Домбровскис, по чиито думи ЕК ще успее да спре въвеждането на промените с приемането на ново решение навреме. \"Политико\" отчита, че това е пъвият зрелищен сблъсък между новите ръководства на институциите на ЕС, а полза в случая имат противниците на промените - България, Румъния, Полша, Унгария, Латвия, Литва.", "date": "2019.12.18", "title": "Обрат в полза на България: ЕК спира промените в пакета \"Мобилност\" "}
{"url": "https://www.monitor.bg:443/bg/a/view/podrediha-nad-200-akvarela-ot-63-strani-v-stara-zagora-183763", "text": "Над 200 произведения на художници , майстори на акварелната техника могат да видят любителите на тази техника в Стара Загора, пътуващата изложба от второто трианале „Духът на акварела“ отвори врати в регионалната художествена галерия в навечерието на Коледа. Тя бе представена от Селма Тодорова , президент от българска страна на Международната акварелна асоциация /IWS/, куратор на първото и второ издание на триеналето, провеждащо се по традиция във Варна. През 2019 година 7-членното жури от Швеция, Пакистан,САЩ , Китай и България е имало трудната задача да пресее  846 работи на над 400 художници /68 само от България/  да остави 360, които да бъдат включени в експозицията.Тя ще премине през 8 областни града до пролетта на следващата година, след които творбите ще бъдат върнати обратно на авторите им.В Стара Загора акварелите са показани в съседство с рисунките на академик Дечко Узунов и това не е случайно, подчерта директорът на старозагорската галерия проф. д-р Марин Добрев. Той припомни, че точно в тази галерия през 1984 година Дечко Узунов е сравнил акварела с любовното писмо, когато не се замисляш дали допускаш граматични грешки. Или имаш какво да кажеш на любимия човек или  и просто смачкваш белия лист.", "date": "2019.12.18", "title": "Подредиха над 200 акварела от 63 страни в Стара Загора"}
{"url": "https://www.monitor.bg:443/bg/a/view/atakata-na-virusite-183761", "text": "Детето е болно за пореден път. Всички вируси на вселената и след нея са съсредоточени да ни атакуват. Вече почти вярвам в отвъдното и това, че съм обречена да се чувствам нещо средно между медиценска сестра, лекар, служител, съпруга – истеричка и не на последно място някаква луднала от ежедневието майка. Ако малкото е болно, можеш да му спестиш някои усилия – говори добротата в мен. Важното е детето да се чувства комфортно, защитено и в добро настроение. Така шанса да оздравее по-бързо е много по голям, да в какво ли не вярвам вече?! Нищо, че вероятността нервна ми система да изчезне завинаги е стократно по голяма. Някак съм обезверена от порочния кръг на Иво и всички вселенски вируси. Когато за някой пореден път правиш всичко от чай, до челна стойка, за да изпие сиропа си, за да хапне малко. Помагаш на клетото и болнаво дете да легне и да си почива в легло, то изведнъж ококорва очи и започва да скача като диво прасе, защото е по-добре от лека, който си му дала, ноооо това не значи че и ти си добре, а сигурно и не би трябвало. Та нали беше болно - дааааа, ама не??? И така, от болногледач се преквалифицираш в  звероукротител, чистач, камериер и разбира се истерик - средна форма. Нооооо ти си майка - макар и леко луднала, се стермиш, да създадеш и приятни емоции на иначе болното си дете. Започвам с плана – отиваме на лекар, той ни изписва 199732984 лекарства, след това минавам в аптеката, където детето бута няколко рафта, след това излизам изпотена и тръгвам победоносно към вкъщи, когато се сещам, че няма храна подходяща за неговия разстроен стомах и разни други страдания. Влизаме в магазина и бууум, бонбони, шоколад, и още 9999 неща. Излизам и от там – трудно и показно но излязохме. Вече сме в къщи и започвам да звъня по телефона – да свърша и малко работа, и тогава, чутовен вик – мамооооооооооо имам ако, рядко, мирише, гаднооооо, мамоооооооооооооооо ... акаааам. Извинявам се 666 пъти на човека от институцията за всичко, и оправям положението – пффффф, ще спестя подробности. На ръба на сетните си сили, се моля на болника да си легне, след като е изплюл 3 сиропа, накапал се е с няколко незнайни неща, крещял, врещял  и други подобни дейности изпитващи нервната ми система. И изведнъж нещеш ли вратата се отваря – оооооо манна  небесна – съпружеското тяло се притече на помощ. Детето го вижда и се разплака сърцераздирателно ( ) и през сополи каза, мамо ти си лошааааа, обърнах се погледнах го с погледа на йода. Мамо виж, пикал съм, това беше края на одисеята, в която тръгнах към него освирепяла, а детето тичайки към вратата крещеше: Тате, мама е лоша, бие ме, болен съм и пикан съм, мъжа ми ме погледна с укорителен поглед и ми каза – мирише странно?? Ами сигурно е така. А малкия се гушна в него, ето това е несправедливост. Започна скандала, бях истеричка, невротичка, лоша, и каква ли още не – до изводите стигнах сам. Та, след дълги размисли – реших. Вече е време да разрешат майки да купуват хапове за нерви без рецепта – това трябва да бъде законово регламентирано, защото съм сигурна – добре де, поне се надявам да не съм единствената провалила се и луднала женица, т.е майка на 3-ри годишен много сладък терорист. Та, наздраве за всички, на които още не съм им отпуснали някой хап и са решили да притъпят с едно малко!", "date": "2019.12.18", "title": "Атаката на вирусите"}
{"url": "https://www.monitor.bg:443/bg/a/view/ograjdenijata-na-pasishtata-stavat-zadyljitelni-183628", "text": "Да има ограждения на пасищата е една от най- важните промени в наредба 44 на Министерство на земеделието , храните и горите. Основната причина е, че много от животните се отглеждат безконтролно, а е имало случаи, в които са отнемани човешки животи. Това съобщи Силвия Василева – директор на Дирекция „Животновъдство“ в МЗХГ по време на годишна среща на Националната овцевъдна и козевъдна асоциация (НОКА), съобщи АГРИ.Бг.  За първи път правим регламентация на пасищата като животновъдни обекти, обясни Силвия Василева.   „Ето защо, на първо място пасището трябва да има ограждение. Не казваме да има ограда. Тоест отново даваме възможност за гъвкавост. Да има табела и изискване за площ – 2 дка за животинска единица, или 6,7 овце“, поясни експертът.  Тъй като пасището е самостоятелен обект, необходимо е фермерът да осигурява постоянно вода и храна за животните. „За да могат ветеринарните лекари да осъществяват своите мероприятия, е необходимо да имате едно обособено място на пасището“, обясни новото изискване Силвия Василева. Тя припомни за случая в Кюстендилско, когато беше излъчен репортаж за животни, отглеждани при изключително неблагоприятни условия през зимата.   „Поради тази причина искаме да има някакъв заслон, навес с две съседни страни и покрив. Да могат животните да се приберат там“, каза Василева. Стана ясно, че по време на общественото обсъждане на Наредба 44 е получено становище на пасището да има бетонирана торова площадка, водопровод, ток. „Не сме приели това становище, но все пак сме направили максималното и разумното, така че да гарантираме сигурността на вашите животни, а и живота на всички околни, които се движат по пътищата“, коментира Силвия Василева.    Тя уточни, че това най-общо са новите изисквания за животновъдните обекти, които са пасища целогодишно. За онези, които се ползват сезонно – от 15 март до 15 ноември, има уточнение.„Логиката там е отново да осигурите храна и вода, да има необходимата площ и онова съоръжение, където ветеринарните специалисти и колегите от техническия инспекторат да могат да извършат съответните проверки и мероприятия“, обясни експертът. Последната група са пасищата в заградени територии. Там остават само две изисквания – за осигуряване на достъп до храна и вода и обособено място за ветеринарите.    В Наредба 44 има и едно облекчение за фермерите по отношение на контейнера за съхранение на специфично рисковите материали. „Сега сме сложили една наклонена черта и сме казали, че това може да бъде съд. Контейнерът малко стресира фермерите, че е нещо много скъпо и тежко. Тук става въпрос за случаите, в които вие колите животни за лични нужди и тогава количествата няма да бъдат толкова големи“, каза Силвия Василева.   В дискусията по време на годишната среща на овцевъди и козевъди се включи и Деан Тодоров, съпредседател на НОКА. Според него за първи път след въвеждането на нови изисквания, в случая в Наредба 44, има осигурено финансиране, с което фермерите могат да ги изпълнят.„Това до момента не се е случвало – да се вменят изисквания и да има осигурено финансиране за изпълнение на изискванията. По по дмярка 5.1 може да се инвестира както в изграждането на огради, защитни съоръжения за гризачи и дезинфекционни площадки, така и в силози за съхранение на зърно“, уточни Деан Тодоров.", "date": "2019.12.18", "title": "Огражденията на пасищата стават задължителни "}
{"url": "https://www.monitor.bg:443/bg/a/view/s-retro-vlak-prez-rodopite-za-koleda-183765", "text": "Атракционно пътуване с ретро влак  по теснолинейката между Септември и Велинград организира преди Коледа компанията БДЖ. На 21 декември/събота/ пътническата композиция ще бъде теглена от теснопътния парен локомотив № 609.76 – доставен у нас точно преди 70 години. Атракционният влак ще се движи в състав от шест вагона и ще потегли от гара Септември в 10:50 ч. В обратното направление композицията с ретро локомотива ще замине от гара Велинград в 15:55 ч. Ретро влакът ще бъде украсен от Сдружение „За теснолинейката”, които ще се погрижат и за доброто настроение на пътниците. За всички деца ще бъдат осигурени подаръци. Цената на билета за влака с парния локомотив № 609.76 между Септември и Велинград e 29 лв. за пътуване в двете посоки (с включени запазени места). Децата до 7-годишна възраст ще пътуват безплатно без да ползват отделно седящо място, като при закупуване на билети е необходим документ, удостоверяващ тяхната възраст. Всички деца до 10 години задължително пътуват с придружител. Продажбата на билети и резервация на запазени места за пътуване с атракционния влак № АВ16291/АВ16292 стартира от утре (18-и декември). Билети могат да бъдат закупени онлайн на следния линк https://bileti.bdz.bg/ и от билетните каси и железопътните бюра във всички гари в страната. От сдружение“ За теснолинейката“ припомнят, че парният локомотив е  произведен в заводите Chrzanow Полша през 1949 г., след което е въведен в експлоатация по теснолинейните 760 mm железопътни линии Септември-Добринище и Варвара-Пазарджик. Експонат е от музейната колекция на БДЖ. Възстановен е отново за движение точно преди 15 години и към момента е единственият парен локомотив по теснолинейката в експлоатация.Извършва атракционни, юбилейни, туристически пътувания и участва във филмови продукции по една от най-атрактивните железопътни дестинации в България от Септември до Добринище.", "date": "2019.12.18", "title": "С ретро влак през Родопите за Коледа"}
{"url": "https://www.monitor.bg:443/bg/a/view/sacheva-podkrepjame-otlaganeto-na-zakona-za-socialnite-uslugi-s-6-meseca-183766", "text": "Подкрепяме отлагането на закона за социалните услуги с шест месеца. Това заяви министърката на труда и социалната политика Деница Сачаве в парламента. Тя бе в парламента за да се срещне с ПГ на БСП зареди отлагането на закона. Сачева каза, че и пред социалистическата партия е заяви, че подкря отлагането. Тя обяви, че това е нужно за да може да бъде намвли напрежението в обществото и да се изчистят недоразуменията.  Дачев подчерта още веднъж, че темите свързани със деца и семейство не са в този закон и припомни, че те са в Закона за закрила на детето, семейния кодекс, закона за семейните помощи. По думите й закони за социалните услуги е насочен към хората с уврежабдия, бездомни, възрастни, децата, които са преживели насилие и изоставени деца. Държавата и в момента полагала грижи чрез структурите си и общините. Сачева даде статистика от която стана ясно, че 85% от социалните услуги се изпълнявали от общините, а една 15% от тях се изпълнявали от НПО на които министерството не заплаща, а те получавали парите от общините. Тя поясни, че до това се стигало след като самата община е преценила,че няма капацитет и е наела НПО. Сачева каза още, че през последните 2г. почти 1000 деца са били реинтегрирани в техните биологични семейства, а 1300 били децата, които социалните работници са направили така, че да не бъдат изсостванви от семействата им.  \"Истинската социална работа връща децата в семействата, истинската социална работа парви така, че децата да имат семейства\", добави тя.  Министърката даде да се разбере, че това което сме чуваме в общественото проствансво било пропаганда, но увери, че щели да проведат дискусии в цялата страна.  Сачева каза и, че ще подкрепят и дискусия за семейните политики, ако в НС се инициира такава. Тя отбеляза, че политическия консенсус около закона бил факт, тъй като закона бил приет единодушно, без \"против\" и \"въздържал се\". По думите й това, че хората имали страхове очевидно карало депутатите да подкрепят отлагането.  \"Това което ще правим е да полижим усилия да отговорим на всички въпроси и притеснения и да разсем страховете\", завърши тя  Лидерката на БСП Корнелия Нинова от своя страна заяви, че ще подкрепят отлагането на Закона за социалните услуги и дори обмислят обжалване на текстове от него пред Конституционния съд. На въпрос дали БСП е подкрепил Закона за социалните услуги в зала, Нинова припомни, че по време на гласуването на закона на второ четене ПГ на БСП е била извън парламента. В програмата на НС е заложено днес да се разгледа на комисия в НС 4 законопроекта, а пък в петък трябва да мине на първо четене. Първият е на Атака за отмяна на целия закон, а пък втория и третия са на ВМРО и Воля за отлагане на закона с 6 месеца. ", "date": "2019.12.18", "title": "Сачева: Подкрепяме отлагането на закона за социалните услуги с 6 месеца (Обновена)"}
{"url": "https://www.monitor.bg:443/bg/a/view/motorististi-s-blagotvoritelen-objad-i-koleden-koncert-za-socialno-slabi-183767", "text": "Благотворителен Коледен обяд за възрастни и хора в неравностойно положение се организира във Варна за поредна година от Североизточно мото общество. Превърналият се вече в традиция благотворителен обяд ще се проведе под патронажа на кмета на кметство „Младост“, Христо Христов.  Събитието започва от 12 и ще продължи до 16 часа на 21 декември на Цирковата площадка във Варна. Обядът ще бъде съпроводен и от концерт с участието на  фолклорен танцов театър „Родина“ и хор за стари градски песни „Аспаруховски бриз“. Мотористите ще раздават консерви и пакетирани храни. Продуктите, които останат, ще бъдат дарени на Общинския приют за временно настаняване на бездомни и социално слаби лица. В момента членовете на мотообществото са отправили апел към всички, да се включат в събитието, като предоставят всякакви видове консерви или пакетирани хранителни продукти (боб, леща, брашно, ориз, макарони и др.), които ще бъдат дарени на социално слабите варненци. Част от помагачите ще могат да се включат в мероприятието и като готвачи, сервитьори или да общуват с хората. Събирането на продуктите и консервите  започна от 16 декември и ще продължи до приключване на мероприятието. Всеки, който е откликнал на апела, може да остави продуктите в клуб „Усмивка“ на Циркова площадка (клубната къща на мото клуб „Диви Деца“), припомнят още организаторите.  ", "date": "2019.12.18", "title": "Мотористисти с благотворителен обяд и Коледен концерт за социално слаби"}
{"url": "https://www.monitor.bg:443/bg/a/view/haknaha-dannite-na-pochti-polovin-kanada-183752", "text": "Имена, адреси, пароли и досиета в здравеопазването на около 15 милиона канадци може да са откраднати при кибератака на LifeLabs, най-голямата независима клиника в здравеопазването в страната, съобщиха от компанията на 18 декември, съобщават канадски медии. Това е около 40 процента от населението на Канада, а повечето засегнати клиенти живеят в провинциите Онтарио и Британска Колумбия. Компрометирани са резултати от лабораторни тестове от 2016 г. и по-рано, а LifeLabs обяснява, че няма доказателства, че резултатите са достъпни в други провинции, освен Онтарио. Хакерите искат откуп, а LifeLabs заявява, че работи за връщането на открадната информация, като извърши плащане. \"Има информация, свързана с приблизително 15 милиона клиенти на компютърните системи, до които потенциално е имало достъп при това нарушение\", заяви ръководителят на LifeLabs Чарлз Браун в отворено писмо, публикувано на уебсайта на компанията. \"Сериозно съм притеснен по този въпрос\", заяви Майкъл Макъвой, комисар по поверителността на Британската Колумбия, в съобщение за новините. \"Нарушаването на чувствителната лична здравна информация може да бъде пагубно за засегнатите\", допълва Макъвой. Чрез система от лаборатории в цялата страна, LifeLabs провежда около 112 милиона кръвни изследвания годишно. В отвореното писмо Браун се извини за нарушението и изброи стъпките, които LifeLabs предприема, за да коригира ситуацията. Те включват наемане на \"експерти по киберсигурност от световна класа за изолиране и обезопасяване на засегнатите системи\" и \"по-нататъшно укрепване на нашите системи за възпиране на бъдещи инциденти\". Браун допълва, че компанията ще предлага и \"услуги за защита на сигурността\". \"Всеки клиент, който е притеснен от този инцидент, може да получи една безплатна година защита, която включва мониторинг на тъмни мрежи и застраховка от кражба на идентичност\". Хора, които се опитват да получат достъп до безплатната година на защита съобщават, че компанията има технически затруднения и да опитат отново след 24 часа. Други клиенти, които са се опитали да стигнат до своите данни в LifeLabs онлайн, също се сблъскват със съобщения за грешки.", "date": "2019.12.18", "title": "Хакнаха данните на почти половин Канада "}
{"url": "https://www.monitor.bg:443/bg/a/view/kim-i-kanie-kupiha-chetvyrta-kyshta-do-imenieto-si-183764", "text": "Риалити сензацията Ким Кардашиян и рапърът Кание Уест станаха горди собственици на четвърта къща на улицата, която минава покрай имението им в покрайнините Лос Анджелис. Бюджетът на звездната двойка е олекнал с 2, 98 милиона долара за името. Новата им къща е разделена на две части – жилищна и конен център. Според запознати, разполага с „поне четири спални, три бани, басейн и спа център“. „Имат толкова много имоти и продължават да купуват. и често в различни къщи. Обичат се, но всеки си живее отделен живот. Децата си имат свои стаи във всяка една къща, пълни с играчки. Не говорят защо закупуват толкова много имоти, но знаят, че е добра инвестиция“, коментира техен близък пред изданието The Sun Online. Анонимният източник издаде още, че изпълнителят на Gold Digger има цял екип от дизайнери и декоратори, които държи изкъсо, защото е перфекционист.", "date": "2019.12.18", "title": "Ким и Кание купиха четвърта къща до имението си"}
{"url": "https://www.monitor.bg:443/bg/a/view/pravjat-publichen-registyr-na-taksidjiite-183770", "text": "Един от акцентите в изцяло новият Закон за движение по пътищата ще е публичният регистър на таксиметровите превозвачи. Това стана ясно от изказването след днешното заседание на МС на транспортния министър Ръсен Желязков. По думите му, преди това ще се предлагат някои изменения на сега действащия закон. „В новия Закон за движение по пътищата, който не са да обедини разпокъсаната правна уредба, но и да се създадат ясни и непротиворечиви правила, с което по един интегриран и системен начин институциите, които са отговорни за прилагането на политиките за безопасността на движението, водени от подхода - визия 0, да взаимодействат, съдействат за налагането на всички политики за намаляването на ПТП и травматизмът, свързан с тях. Проектът следва да регулира обществените отношения, свързани с безопасността на движение по пътищата“, допълни още министърът. Росен Желязков коментира и проекта на решение за одобряване на проектозакон за изменение и допълнение на автомобилните превози. „Проектозаконът е в резултат на няколкомесечна работа с бранша беше постигнато взаимно съгласие по отношение на мерките, които трябва да се предприемат за регулиране на дейността с автомобилните превози и същите да бъдат внесени в парламента. Това е съществената част от исканията на автобусните превозвачи. С това правителството изпълни своя ангажимент и тези дни законопроектът ще бъде внесен в НС. В предложенията, които са приети от кабинета са следните: намаляване на превозвачите, които не отговарят на условията за установяване. Т. е. това е ефективната борба с т. нар. пощенски кутии. Намаляване административната тежест на лицата, осъществяващи таксиметрова дейност чрез създаване на единен публичен таксиметров регистър. Ограничаване на възможността за извършване на нерегламентирани превози; повишаване качеството на извършваната контролна и административно-наказателна дейност; регламентиране на превози с атракционна цел; регламентиране превозите на повредени пътни-превозни средства; регламентиране на правилата за движение по пътищата с индивидуални електрически превозни средства чрез промяна в Закона за движение по пътищата.", "date": "2019.12.18", "title": "Правят публичен регистър на таксиджиите"}
{"url": "https://www.monitor.bg:443/bg/a/view/patenten-danyk-i-za-sobstvenicite-na-imoti-v-airbnb-183760", "text": "Собствениците на имоти, които ги отдават краткосрочно чрез онлайн платформи, също ще плашат патентен данък от 20 до 250 лева на стая или апартамент.  Това става възможно с текстове от ДОПК, които депутатите гласуваха на второ четене, без каквито и да било дебати по конкретния текст.   Текстовете бяха внесени между първо и второ четене от шефката на бюджетната комисия Менда Стоянова  и депутати от ГЕРБ. Преди по-малко от месец НС задължи собствениците на такива имоти, които използват платформи като Airbnb или Booking например, да се регистрират като места за настаняване по закона за туризма. Досега патентен данък се дължеше  за места за настаняване, които са категоризирани с една или две звезди и са с не повече от 20 стаи. Това всички малки хотели с една или две звезди, както и мотелите. Размерът му е от 25 до 250 лв. на стая според местонахождението на обекта, като точната сума се определя всяка година от всяка община. Сега обаче такъв ще се дължи и от местата за настаняване с до 20 стаи, които са регистрирани по закона за туризма. В мотивите към предложението е записано, че така ще се гарантира равнопоставеност на данъчно задължените лица при облагане с патентен данък за съответните места.  Междувременно Менда Стоянова коментира в кулоарите на НС, че чрез ДОПК са приели корекция на текст в Закона за местните данъци и такси. В него досега се предвиждало тези, които дават до 20 стаи да плащат патентен данък. Това са апартаменти или стои под наем, категоризирани първа или втора категория, с една или две звездни. Сега добавили, че става дума и за апартаметни, които са регистрирани по закона за туризма. Тя пропомни, че чрез закона за бюджета са променили закона за туризма и дали възможност тези, които не желаят да се категоризират, да направят само една регистрация. По думите й собствениците на имоти, които ги отдават под наем чрез онлайн платформи, са били длъжни да се  категоризират. С последните поправки обаче им дали възможност да не се категоризират, а само да се регистрират онлайн, за да могат да извършват дейността си легално. ", "date": "2019.12.18", "title": "НС реши: Патентен данък и за собствениците на имоти в Airbnb (ОБНОВЕНА)"}
{"url": "https://www.monitor.bg:443/bg/a/view/patriarh-neofit-osveshtava-nov-hram-na-8-mart-dogodina-183762", "text": "Лично патриах Неофит се очаква да освети на 8 март догодина най-новият старозагорски православен храм с патрон свети Игнатий Старозагорски, съобщи митрополит Киприан преди да представи за медиите Рождественското си послание. Владиката припомни, че изграждането на църквата започна с полагане на основния камък преди 8 години, на 10 юли 2011г . от тогавашния митрополит Галактион. Кръстокуполната базилика е върху площ от 1 250 кв м с височина на купола от 12 м, проектът е дело на арх. Дирян Каменов, сред дарителите е и премиерът Бойко Борисов, който присъства при поставянето на кръста върху камбанарията през 2014 година.Вече е завършена зографията в черквата, монтиран е и иконостасът. Освещаването ще стане в деня, когато митрополит Киприан ще навърши 44 години. 450 са храмовете в старозагорска епархия, около 20 от тях са в плачевно състояние и са опасни за богослужения, призна владиката като изказа съжаление че няма как всички да бъдат отремонтирани едновременно . През тази година е започнал основен ремонт на 150 – годишния храм „Света Параскева, Петка Българска“  в старозагорското село Памукчий, вече е готов покривът, очакванията са той да отвори вратите си за вярващите догодина. На 21 и 22 декември митрополит Киприан ще служи в православната черква „Свети Георги“ в Одрин, той ще се срещна с децата от центъра за изучаване на православие на отец Ангел Чакарък. Той отрече да има личностен конфликт между него и вселенския патриарх за службите в Желязната черква в Истамбул, там проблемът бил с паметника на Екзарх Антим, който бил монтиран в двора без патриаршеска благословия.Владиката изрази надежда че при положително развитие на преговорите между българските власти и властите в съседна Македония ще се стигне и до благоприятно развитие на отношенията между двете православни църкви.“Църквата и народа са едно, ако ги разделиме означава да разделим Бог и църквата!“, подчерта митрополит Киприан, който е определен от Светия Синод да води разговорите за статута на Македонската православна църква – Охридска архиескопия.", "date": "2019.12.18", "title": "Патриарх Неофит освещава нов храм на 8 март догодина"}
{"url": "https://www.monitor.bg:443/bg/a/view/remontiraha-dve-krystovishta-za-edna-nosht-v-plovdiv-183753", "text": "Две възлови кръстовища само за една нощ ремонтира строителна фирма в Пловдив. На сутринта в сряда движението на автомобили вече бе възстановено, съобщиха от местната община. За да се убеди обаче, че нощните ремонти вървят с пълна пара, лично кметът Здравко Димитров инспектира строителните работи по бул. „Никола Вапцаров“ с бул. „Македония“ и ул. „Димитър Талев“. До рано сутринта на 18 декември 2019г., преди да започне натовареният трафик, бе завършен участък от близо 1000 квадратни метра и движението бе пуснато. От фирмата изпълнител признаха, че това наистина е рекорд и ако работеха през деня, поради интензивното движение на двете кръстовища, щяха да са им необходими поне два дни за довършване на започнатото. Нощните ремонти се извършиха по искане на Здравко Димитров и това стана възможно заради топлото за сезона време.  Кметът коментира, че и занапред улични ремонти ще се извършват нощно време, когато това е възможно и няма опасност да се наруши спокойствието на гражданите. По думите му така се работи в Германия и другите развити европейски страни, а Пловдив ще следва най-добрия пример.     Снимки община Пловдив  ", "date": "2019.12.18", "title": "Ремонтираха две кръстовища за една нощ в Пловдив"}
{"url": "https://www.monitor.bg:443/bg/a/view/koledno-tyrsjat-vyv-varna-kryvodariteli-ot-grupa-a-183750", "text": "Районният център по трансфузионна хематология във Варна търси кръводарители от кръвна група (-)А, стана ясно oт организаторите на Коледната кръводарителна кампания в морския град. Тя ще бъде съчетана и с благотворителност. „Имате възможност да направите безценен подарък на някой, който не познавате - веднъж като дарите кръв и втори път като дарите полученият пакет от кръводаряването“, посочват домакините. Освен кръводарителна акция, в центъра е предвиден и празник за малчуганите. „Вземете децата си - ще им дадете добър пример, а ще има и подаръци от Дядо Коледа”, приканват още организаторите. От кръвния център уточняват още, че с посрещането на Дядо Коледа искат да изразят своята признателност и благодарност към всички кръводарители. „При желание може да дарите част от своя оптимизъм и надежда и да върнете усмивката и радостта в очите на нуждаещите се и техните близки. Събитието е в навечерието на светлите християнски празници, на 21 декември, събота, от 10 до 12 часа в Кръвния център на адрес бул. „Цар Освободител“ № 100“, се посочва още в разпространеното съобщение.", "date": "2019.12.18", "title": "Коледно търсят във Варна кръводарители от група (-)А "}
{"url": "https://www.monitor.bg:443/bg/a/view/mosv-njama-danni-za-prevoz-na-otpadyci-ot-italija-za-bylgarija-183751", "text": "В МОСВ не е постъпвало заявление за съгласие за превоз на отпадък с жп транспорт от Италия за България. Това заяви министърът на околната среда и води Нено Димов по време на извънредно изслушване в НС за нашумелия проблем с вноса и ползването на отпадъци с неясен произход в страната ни. Изслушване на министъра извънредно стана точка първа по предложение на БСП, а депутатите го приеха единодушно. От трибуната той посочи, че не е предоставено и разрешение за отпадък както и, че МОСВ не е уведомявано от италиански власти за задържан отпадък. Министърът поясни също, че по закон контролът при осъществяване на трансграничен превоз се осъществявал чрез директора на РИОСВ, митническите органи, органите на ГД\" Гранична полиция\" и на \"Пътна полиция\", длъжностни лица на Изпълнителна агенция \"Автомобилна администрация\", Изпълнителна агенция \"Железопътна администрация\" и Изпълнителна агенция \"Морска администрация\". По думите му в случай на съмнение за съответствие на товара и съмнение на класификацията на вида отпадък лицата, участващи в контролната проверка, незабавно уведомяват директора на РИОСВ за вземане на решение по класификацията на отпадък. Министър Димов даде да свазбере, че контролът по превозванеро на отпадъците е засилен още през лятото на тази година. Той поясни, че за тази цел  МОСВ е сезирало контролните органи по европейския регламент в лицето на регионалните инспекции по околна среда, Агенция \"Митници\" и ГД \"Гранична полиция\" за повишено внимание и бдителност при превоза на отпадъците.  Димов обясни, че политиката на ЕС за управление на отпадъците до следващите 10-15 г. е намаляване на депонирането им, като депонирането на всички страни в ЕС трябвало да достигне до 10%. Димов разкри, че се работели по правенето на компостиращи инсталации. Рециклирането трябвало да достигне до 65%, а към днешна дата средното изгаряне на отпадъци в ЕС било 28 %. По думите му за България това били само 3%, а пък столици като на Швеция и Дадния използвали 50% изгаряне на отпадъци. От своя страна председателката на Комисията по околна среда и води към НС и депутат от ГЕРБ Ивелина Василева взе отношение като каза, че трябвало да сме непримирими към всякакви форми на нергламентирани практики по изгаряне на отпадъци. Според нея рисковете от изгаряне на отпадъците са свързани с потенциално замърсяване на въздуха. По думите й също така трябвало да се повишат усилия в повторната употреба на отпадъците, а когато не можело само тогава да се стига до горене. Тя разкри също, че предстояло разработването на нов национален план за отпадъците.", "date": "2019.12.18", "title": "МОСВ няма данни за превоз на отпадъци от Италия за България"}
{"url": "https://www.monitor.bg:443/bg/a/view/rabotodatelite-i-sindikatite-predlagat-na-pravitelstvoto-sporazumenie-za-reformi-183755", "text": "Работодателите и синдикатите предлагат на правителството да се подпише национално тристранно споразумение за реформи през следващата година в четири направления - бизнес среда и икономика; енергетика; демография, образование, пазар на труда и трудова миграция; социални въпроси.  Това съобщи председателят на Управителния съвет /УС/ на Асоциация на индустриалния капитал в България /АИКБ/ Васил Велев пред журналисти в Министерския съвет след среща в тристранен формат между председателите на работодателските организации и на синдикатите с премиера Бойко Борисов. На срещата са участвали вицепремиерът Томислав Дончев и министърът на финансите Владислав Горанов. По думите на Велев амбициозната цел, която стои пред тях, е до края на януари да има съгласувано и подписано такова споразумение, което визира над 40 мерки и програми. Сред темите, които са били дискутирани на днешната среща е била Европейската Зелена сделка, която беше обявена на 11 декември. Тя определя климатичните цели до 2050 г., за да може Европа да се превърне в първия континент, постигнал въглероден неутралитет. „Важните теми, които още днес дискутирахме, бяха зелената сделка, която беше оповестена от Брюксел и съответно измеренията за България - необходимостта България да се включи в програмата „Въглищни региони в преход“. Механизма за капацитети, който механизъм да бъде изработен, нотифициран и в него да участват централите от Маришкия басейн, включително и тези с дългосрочни договори“, посочи Велев, цитиран от агенция Фокус. По въпроса за електроенергията председателят на АИКБ обясни, че вероятно ще има увеличение на тока за бита, но то няма да е значително. „Това ще означава минимално изменение на цената, по-вероятно в посока нагоре, но не заради либерализацията, а заради скъпите емисии СО2, които трябва да се плащат. Но при свързване на българската енергийна система през Румъния, Унгария, с европейската, което се очаква да се случи следващата година, е възможно даже да има и движение на цената и в обратна посока, но не очакваме при 30 % либерализация, процентите да бъдат повече от 2-3 в двете посоки. За да се нотифицира механизма за търг за капацитети, необходимо условие е да има план за либерализация на пазара за бита. Това е необходимо условие, което се поставя от Брюксел. За нас необходимо условие е и прекратяване на договорите с ТЕЦ-1 и ТЕЦ-3 в Маришкия басейн, за да може те да участват в тези търгове за капацитети, съответно за да бъде плавен този преход. За да се минимизира риска от поскъпване на цената, се предлага това да не става за една година, а поетапно – от 3 до 5 години, такъв е европейският опит. Това са няколко мерки, които трябва да бъдат извършени: механизъм за търг за капацитети, прекратяване на договорите и либерализация на пазара“, обясни Васил Велев. На срещата е станало дума и за желанието на работодателите за поетапно либерализиране на пазара на електроенергия, което те определят като необходимост. Друг въпрос, който е бил поставен е недостига на човешки ресурси за бизнеса и нуждата от програма за интегриране на гражданите с български произход в трети страни. „Също така и облекчаване на трудовата имиграция по примера на Германия“, добави Велев. Въпросът за болничните е сред темите, но по думите на Велев това далеч не е най-важния въпрос, като конкретни решения и предложения по него днес не са били обсъждани. „Но по нея също имаме решимост да постигнем споразумение за комплекс от мерки, които да ограничат злоупотребите и да създадат възможност за ускоряване на икономическия растеж“, посочи той. В тристранката ще се върнем, когато в дневния ред има предложени мерки и решения, продължаваме диалога в тристранен формат, на 6 януари е планирано такова заседание на лидерите на работодатели и и синдикати. Ще участва и вицепремиерът Томислав Дончев с екип, който прецени“, добави още той.", "date": "2019.12.18", "title": "Работодателите и синдикатите предлагат на правителството споразумение за реформи"}
{"url": "https://www.monitor.bg:443/bg/a/view/akci-ja-hvanaha-10-izdirvani-i-vzeha-knijkite-na-676-183757", "text": "29 784 водачи са проверени хода на операция по линия на TISPOL. В хода на проверките са установени още 23 случая на притежаване на наркотични вещества и техните аналози, 3-ма нелегални мигранти, установени са 10 издирвани лица. Акцията от 9 до 15 декември бе насочена към недопускане на управление след употреба на алкохол и наркотични вещества на шофьори на моторни превозни средства. При проверките са установени 355 нарушения. 286 от тях са на шофьори, употребили алкохол и 69 - на водачи, управлявали МПС след употреба на наркотични вещества и/или техните аналози. По време на проверките пътните полицаи са извършвали контрол и за наличието на задължителна застраховка “Гражданска отговорност” на автомобилистите. Установени са 408 нарушения. Връчени са 4 490 електронни фиша на водачи и 279 фиша на пътници. Отнети са 676 свидетелства за управления на МПС на шофьори, неплатили наложени глоби.", "date": "2019.12.18", "title": "АКЦИЯ: Хванаха 10 издирвани и взеха книжките на  676 "}
{"url": "https://www.monitor.bg:443/bg/a/view/patriotite-iskat-do-7-g-zatvor-za-nasilie-nad-lekari-i-sestri-183754", "text": "Завишаване на наказателните санкции за посегателства срещу медицински работници - лекари, сестри, фелдшери и други. Такива поправки в Наказателния кодекс внасят депутатите от \"Обединени патриоти\". Те настояват за скок на минималния размер на наказанието лишаване от свобода.  Така при тежка телесна повреда наказанието да стане 7 години затовр, вместо досгешаните 5 години. Съответно за средна телесна повреда санкцията да бъде увеличена на 5 години, вместо 3 години, както е в момента. За лека телесна повреда лишаването от свобода да бъде 2 години зад решетките, а не 1 година.  Наред с това се завишава и максималните размер на накзанието от 3 на 5 години затвор при лека телесна повреда без разтройство на здравето. Патриотите мотивират предложенията си с честтите случаи на посегателства срещу лекари.Лидерът на НФСБ Валери Симеонов цитира данни на БЛС, според които 90 % от медиците са били жертва на насилие. Данните на здравното ведомство пък показвали, че през 2018-та случаите на физическина нападения са близо 400. През 20019-та пък се констатирало завишение на тази бройка. За целта Симеонов дори даде примери през последната година за насилие над лекари и сестри. Последният от тях е пот 3 декември в 1-во ДКЦ в Бургас, където пян мъж размаха пистолет с пълнител от 10 патрона в местна болница. ", "date": "2019.12.18", "title": "Патриотите искат до 7 г. затвор за насилие над лекари и сестри"}
{"url": "https://www.monitor.bg:443/bg/a/view/razkriha-malka-nezakonna-fabrika-za-cigari-v-stolipinovo-183756", "text": "Малка нелегална фабрика за цигари менте разкриха полицаи от Шесто районно в Пловдив, съобщиха от Областната дирекция на полицията в града. До акцията на 17 декември се стигнало след получен сигнал, че в жилище на ул. „Малина” в квартал „Столипиново” се произвеждат папируси. В хода на извършената проверка са иззети 146 къса саморъчно направени цигари,  8 ръчни и 1 електрическа машинка за пълнене на заготовки, както и близо 52 кг тютюн. Бил арестуван мъж на 34 години, който до момента не е бил криминално проявяван и осъждан. По случая е образувано бързо производство. Материалите са докладвани на прокуратурата.   Снимки: Пресцентър ОДМВР - Пловдив", "date": "2019.12.18", "title": "Разкриха малка незаконна фабрика за цигари в „Столипиново”"}
{"url": "https://www.monitor.bg:443/bg/a/view/boris-djonsyn-otkaza-davos-183747", "text": "Британският премиер Борис Джонсън забрани на министрите да присъстват на Световния икономически форум в Давос. Това съобщи в. \"Гардиън\". Според източник от \"Даунинг стрийт\", след като постигна най-голямата изборна победа за британските консерватори от 1987 г. насам, Джонсън е обещал да води \"правителство на народа\", което да осигури Брекзит, да реши проблемите с Националната здравна служба и да оправдае доверието, което са му оказали избирателите от бивши крепости на опонентите му от Лейбъристката партия. \"Това сме обещали на британския народ, а не да ходим на екскурзия в Давос и да пием шампанско с милиардери\" на ежегодното събиране на политици, бизнес лидери и знаменитости в швейцарския ски курорт, каза източникът. Междувременно главният преговарящ за Брекзит от страна на ЕС Мишел Барние заяви, че времето за преговори с Лондон притиска Брюксел. Според него три са основните цели, които си поставя Европейския съюз по отношение на излизането на Великобритания от общността. Това той обяви по време на свое изказване пред европарламента в Страсбург. От думите му стана ясно, че има нужда от още време за уреждане на спорните точки по излизането на Обединеното кралство от Европейския съюз. Според Барние, първо трябва да бъде ратифициран договора за излизане на Обединеното Кралство от Европейския съюз, после да бъде подготвен договор, който да е в интерес на гражданите и правно обоснован по отношение на Ирландия и Северна Ирландия. Трето - новите преговори трябва да бъдат изпълнени в най-кратък срок. \"Приятелството между нашите народи няма да се разруши, ще имаме предвид амбиции насочени към стратегически отношения с Обединеното кралство.  Великобритания напуска ЕС, но не и Европа, дали страната ще се отдалечи от нашата регламентационна политика зависи от тях самите\", обясни Барние. \"Имаше референдум преди три години, тогава казах, че уважавам позицията изразена на този референдум, уважавам това решение и съжалявам за него. Готвим се за следващия етап, знаем каква е позицията, знаем накъде искаме да отидем, трябва да защитим Европейските интереси и вътрешния пазар. Много спокойно трябва да се действа, категоричен беше и председателят на Европейския съвет Шарл Мишел. По думите му приоритет за Евросъюза остава запазването на добри стратегически отношения с Великобритания. \"Много е важно да действаме разумно, амбициозно, така трябва да се държим, такива трябва да бъдат институциите\", каза още Шарл Мишел. Неуспех в преговорите за бъдещите търговски отношения ще навреди повече на Лондон, отколкото на Европейския съюз, заяви днес председателката на Европейската комисия Урсула фон дер Лайен, цитирана от АФП. \"Ако не успеем да постигнем споразумение до края на следващата година, отново ще се озовем на ръба на пропастта. Това със сигурност ще навреди на интересите ни. Но ще навреди на Великобритания повече, отколкото на нас\", каза Фон дер Лайен пред евродепутатите в Страсбург. При това положение ЕС ще продължи да се възползва от общия си пазар и споразуменията, подписани с партньорите си, а Великобритания - не, изтъкна Фон дер Лайен. Великобритания се очаква да напусне ЕС на 31 януари догодина, след което ще започне преходен период, през който Лондон и Брюксел ще преговарят как да уредят бъдещите си търговски отношения. Преходният период приключва на 31 декември догодина, а за да бъде удължен е необходимо Лондон да направи искане за това до 1 юли 2020 г.", "date": "2019.12.18", "title": "Борис Джонсън отказа Давос "}
{"url": "https://www.monitor.bg:443/bg/a/view/do-septemvri-2-po-malko-kontrabandni-cigari-na-bylgarskija-pazar-za-godina-183758", "text": "2% по-малко контрабандни цигари са хванати на българския пазар за третото тримесечие на 2019 г. Това показват данни от инспектирани 5 800 празни кутии и 20 града. За третото тримесечие нелегалните цигари са 3.3% от общия брой цигари. Година по-рано те са били 5.3%. 2% по-малко контрабандни цигари са хванати на българския пазар за третото тримесечие на 2019 г. Това показват данни от инспектирани 5 800 празни кутии в 20 града. За третото тримесечие нелегалните цигари са 3.3% от общия брой цигари. Година по-рано те са били 5.3%. Сегашното ниво е рекордно ниско от 2010 г. насам. Спрямо предходното тримесечие е налице спад от 0.1%. “Тези ниски нива, дори само 0.1% спад са от съществено значение”, коментира Вержиния Джевелекова от една от компанните производители на цигари. За първите три месеца на 2019 г. контрабандните цигари са били 3.8% от общия брой на тези акцизни стоки на пазара. Основно цигарите идват от Македония и Турция, а една значителна част на пазара е с неясен произход. И за второто, и за третото тримесечие обаче България е последна в ЕС по употреба на нелегални цигари. Малко преди нас са Италия, Словакия, Португалия и Испания. Лидери в класацията са Норвегия, Ирландия, Франция, Гърция и Великобритания. Основните потребители на нелегални цигари в страната са Плевен (7.1% потребени нелегални цигари), Перник (6.6%), Хасково (6%), Стара Загора (5.6%) и Пловдив (5.6%). Новост тази година е, че има 2 български града, в които не са пушени контрабандни цигари - това са Габрово и Ямбол. Те са с нулево потребление на цигари, непредназначени за вътрешния пазар. На дъното са и Варна (2.4%), Русе (1.6%), Шумен (0.7%) и Добрич (0.7%). По време на конференцията присъстваха и вътрешният министър Младен Маринов и шефът на агенция “Митници” Георги Костов. “Тази година постигнахме общ успех и се надяваме последното тримесечие на 2019 г. да бележи същата тенденция”, каза Маринов като изтъкна, че подобни опити за контрабанда се правят ежедневно. Костов пък се похвали с нараснали приходи от акциз на тютюн и тютюневи изделия. По думите му приходите от акциз на цигари за периода януари-ноември 2019 г. са 2.5 млрд. лв., което е със 177 млн. лв. над постъпилите през 2018 г. година брутни приходи или 7.7% ръст. Сумата е с над 150 млн. лв. повече спрямо планираните в бюджета пари в началото на годината.", "date": "2019.12.18", "title": "До септември: 2 на сто по-малко контрабандни цигари на пазара"}
{"url": "https://www.monitor.bg:443/bg/a/view/djigit-blysna-momiche-na-peshehodna-pyteka-i-izbjaga-183759", "text": "Шофьор е блъснал 15-годишна пешеходка в Хасково и е напуснал произшествието след инцидента във вторник, съобщиха от полицията. Сигналът е бил получен от спешното отделение на болницата.   Пред униформените тийнейджърката разказала, че около 7,20 часа, когато пресичала пешеходна пътека улица „Ком“ през булевард „Васил Левски“ в посока центъра е била блъсната от лек автомобил и е паднала. Колата спряла, шофьорът е слязъл и след като е видял, че момичето се изправя, е потеглил, без да потърси Пътна полиция. Девойката е с натъртване на тазобедрена става. Издирването на избягалия водач продължава.    ", "date": "2019.12.18", "title": "Джигит блъсна момиче на пешеходна пътека и избяга"}
{"url": "https://www.monitor.bg:443/bg/a/view/bylgarija-gara-razpredelitelna-za-govejdo-ot-latvija-183629", "text": "България се е превърнала в гара разпределителна за говеждо месо от Латвия. Това става ясно от интервю на Раймонд Янковски, експерт в областта на земеделието, пред латвийското радио и ТВ LSM. В последно време латвийските животновъди активно увеличават поголовието от едър рогат добитък за млечната и месната индустрия. България е сред основните вносители на говеждо месо от Латвия, което впоследствие обаче пренасочваме към други страни, пише изданието MeatInfo. По данни на Янковски понастоящем поголовието от месодаен едър рогат добитък в Латвия възлиза на 55 000 глави, а на млечни крави – 142 000. Секторът става все по-концентриран: малките стопанства излизат от бизнеса. Ситуацията в животновъдния сектор въпреки това се оценява като стабилна. През 2017 г. Латвия е изнесла 75 000 тона говеждо месо, а година по-късно – 85 000 тона. Същите резултати се очакват и в края на 2019 г. Основните вносители на латвийско говеждо месо са Полша, Холандия, Литва и България, като нашата страна и Литва играят ролята на преразпределителни бази: оттам месото се изпраща в Ливан и Турция.", "date": "2019.12.18", "title": "България - гара разпределителна за говеждо от Латвия"}
{"url": "https://www.monitor.bg:443/bg/a/view/brad-pit-se-zavryshta-v-novite-prijateli-183606", "text": "Холивудският ас Брад Пит ще застане пред камерата за новата продукция, свързана с хитовия ситком „Приятели“. Това издаде пред New Idea източник, близък до проекта, реализиран под шапката на стрийминг платформата HBO Max. По думите му, към момента се наливат основите на сценария на новите „Приятели“, макар че подробностите около самия формат все още се пазят в тайна. Знае се обаче, че всеки замесен в продукцията, както и актьорите са подписали договор за конфиденциалност. Така, ако подробности за сценария излязат наяве, те ще дължат 5 милиона долара. Това няма да е първа среща на Пит с бандата на Моника, Рейчъл, Фийби, Чандлър, Джоуи и Рос. Актьорът участва в един от епизодите на сериала, посветен на Деня на благодарността още докато беше женен за Дженифър Анистън. Тогава той влезе в ролята на Уил – бивш съученик на Моника, Рейчъл и Рос. Той беше и съосновател (заедно с героя на Дейвид Шуимър) на клуба „Аз мразя Рейчъл Грийн“. Появата на Пит няма да е единствената приятна изненада за феновете. Цяла плеяда от звезди се очаква да се завърне в „Приятели“. Джордж Клуни, който в пика на популярността си като доктор Рос в „Спешно отделение“ участва в ситкома отново като лекар, също ще се завърне. Джулия Робъртс, Брус Уилис, Бен Стилър и Били Кристъл са само част от имената на актьорите, които отново ще се появят на малкия екран за продукцията. По паметливите зрители си спомнят екранната Хубава жена като бивша съученичка на Чандлър (Матю Пери). Във втори сезон на ситкома, двамата започват връзка, а тя му отмъщава заради това, че вдигнал полата й по време на училищно събитие. Брус Уилис имаше по-продължително участие. Неговият герой – господин Стивънс, бе гадже на Рейчъл (Анистън) и баща на чувствително по-младата приятелка на Рос (Шуимър) Елизабет. Бен Стилър също има паметно участие в „Приятели“. Той изигра Томи – гадже на Рейчъл, което има проблеми с контролирането на гнева си. Били Кристъл пък се появи на екрана в компанията на покойния вече Робин Уилямс в началото на трети сезон. Макар че участието му не повлия на сюжета, феновете и досега помнят неловкия разговор между двамата комици. Наяве се появиха и кратки подробности около това какво предстои за любимата ни шесторка приятели. казва неназованият източник. Предполага се, че Коко – дъщерята на Кортни Кокс, ще изиграе момичето от близнаците на Моника и Чандлър.", "date": "2019.12.18", "title": "Брад Пит се завръща в новите „Приятели“"}
{"url": "https://www.monitor.bg:443/bg/a/view/biznesyt-iska-bakshisha-da-vleze-v-kasovata-belejka-183745", "text": "Легализиране на бакшиша в заведенията с вкарването му в касовата бележка. Другият вариант е НАП да приеме, че в България той е 8% и когато се правят проверки, да се дава право на същия процент отклонения в оборота. Това заяви председателят на Българската асоциация на заведенията Ричард Алибегов. По думите му практиката на задължителен бакшиш отдавна е въведена в Западна Европа. Алибегов смята, че клиентите в заведенията в чужбина знаят колко процента е бакшиша в дадено заведение, като най-често той е записан в менюто или на касовия бон. Освен това отбеляза, че трябва да се реши дали бакшишът ще се облага с данък или ще отива директно при служителя. Според експерта при проверка на търговски обект у нас, всичко над касовата наличност се глобява сериозно, като в същото време търговецът се глобява за нещо, за което няма отношение. „В момента имаме възможност да оставим бакшиш ако искаме. Но законът в случая забранява да оставиш, защото нарушаваш касовата наличност”, подчерта той. Алибегов обясни, че не е нормално през 2020 г. сервитьорът да отделя парите за бакшиш от сметката, защото го е страх да не дойде проверка. „Другото важно е персоналната отговорност на всеки работещ, тъй като в момента неиздаването на касов бон води до запечатването на обект. В много от случаите неиздаването на касовия бон е по преценка на лицето, което ви обслужва, а не понареждане на собственика”, изтъкна Алибегов. Според него предложенията са свързани с улесняване на бизнеса и борбата със сивата икономика. Пред \"Монитор\" говорителят на приходната агенция Росен Бъчваров коментира, че темата е обсъждана с ресторантьорите. \"Съветът ни е да се съхраняват извън касата, Както значителна част от бизнеса прави, без да се налага изменение в нормативната уредба\", заяви Бъчваров.", "date": "2019.12.18", "title": "Бизнесът иска бакшиша да влезе в касовата бележка (ОБНОВЕНА)"}
{"url": "https://www.monitor.bg:443/bg/a/view/sgrada-na-godinata-v-bylgarija-posreshta-klientite-na-volvo-183739", "text": "Първият самостоятелен търговско-сервизен комплекс на Volvo в България беше отличен със специалната награда „Сграда на годината в България 2019” в категорията „Търговски сгради”. Това се случи на провелата се преди броени дни официална церемония по връчването на наградите „Сграда на годината”. Статуетките бяха връчени на Атанас Фурнаджиев, управител на „Мото-Пфое”, и инженер Илиян Терзиев, управител на „АТ Инженеринг”. „Изключително съм щастлив, че клиентите на Volvo получиха своя нов комплекс. Тази сграда е наистина прекрасна, създава усещане за уют и спокойствие. Бих искал да благодаря на изпълнителя на този проект – „АТ Инженеринг”, за качествената работа и за всички спазени срокове”, сподели Атанас Фурнаджиев по време на награждаването. „Пожелавам на всички колеги архитекти и инженери инвеститор като „Мото-Пфое”. Благодаря ви, че работим заедно и сме един прекрасен колектив. Благодаря на журито за високата оценка на нашата работа. Смятам, че успяхме да създадем страхотен комплекс”, допълни инженер Илиян Терзиев. Шоурумът, чийто главен инвеститор е „Мото-Пфое”, беше открит на 15 май тази година. Той се намира на ул. „Околовръстен път” № 483, на ключовия транспортен възел в близост до детелината на „Ботевградско шосе”, където Северната скоростна тангента се влива в Околовръстното шосе в посока Пловдив. Ексклузивният търговско-сервизен център е изграден по най-актуалните стандарти на Volvo и се отличава с изискан скандинавски стил, изчистени линии и внимание към детайла. Той се простира на площ от общо 2780 кв.м. Шоурумът заема 800 кв.м, а сервизната зона и складът за резервни части - над 1000 кв.м. На разположение са близо 90 паркоместа. Автомобилният център е изграден изцяло по стандарта на производителя -Volvo Retail Experience. Комплексът гарантира премиум усещане, благодарение на характерно семплия шведски дизайн, излъчващ уют и топлина, които могат да накарат всеки клиент да се почувства като у дома си. Архитектурният дизайн, минималистичният и семпъл стил, както и изборът на материали и повърхности, допринасят за създаването на изискано пространство, в което е пресъздадена вдъхновената от шведската култура философия Volvo Retail Experience. С изграждането на ексклузивния комплекс „Мото-Пфое” вдигна високо летвата в автомобилния бизнес. Официалният представител на шведската премиум марка в България за пореден път демонстрира последователната си стратегия да устройва за своите клиенти функционални и красиви дилърства, предлагащи под един покрив пълна гама продукти и услуги в конкурентните луксозни пазарни сегменти.", "date": "2019.12.18", "title": "Най-добрата търговска сграда в България посреща клиентите на Volvo"}
{"url": "https://www.monitor.bg:443/bg/a/view/ueb-seriali-oglavjavat-bg-klasacija-za-naj-gledani-klipove-183697", "text": "Българската платформа за видеосподеляне Vbox7 публикува своите ТОП 100 класации с най-популярното съдържание през 2019 г. Видеокласацията за изминалите 12 месеца е доминирана от  . Поредицата, в която с участие се разписват поп-фолк певецът Галин и Кристиан Кирилов, по-познат като Митака от „София – ден и нощ“, заема голяма част от местата в Топ 100. Още два уеб сериала са често срещани в класацията. Това са вече утвърденият „Следвай ме“ и новата комедия „Салонът“, в която главната роля е поверена на силиконката Джулиана Гани. В класацияна попада и риалити форматът за инфуленсъри на Миглена Каканашева-Мегз – TopQueen.", "date": "2019.12.18", "title": "Уеб сериали оглавяват БГ класация за най-гледани клипове"}
{"url": "https://www.monitor.bg:443/bg/a/view/5-9-udari-nova-zelandija-183746", "text": "Земетресение с магнитуд 5.9 по скалата на Рихтер е станало край бреговете на новозеландския остров Раул, съобщи Американската служба за геоложки проучвания. Земетресението е регистрирано в 01.56 местно време. Епицентърът на труса е на 80 километра югозападно от най-големия град на острова и е на дълбочина от десет километра под повърхността на океана. За сега няма съобщения за жертви или разрушения.", "date": "2019.12.18", "title": "5,9 удари Нова Зеландия"}
{"url": "https://www.monitor.bg:443/bg/a/view/koi-shte-sa-naj-poseshtavanite-destinacii-ot-bylgarite-za-praznicite-183749", "text": "Както всяка година, много българи ще пътуват за коледно-новогодишните празници извън страната и много ще се завърнат в родината, за да празнуват със своите близки. Кои ще са най-посещаваните дестинации, откъде се връщат най-много българи и има ли промяна спрямо миналата 2018 година? Анализираният период на отпътуване е между 20 и 31 декември и връщане между 26 декември и 5 януари, тъй като 3 януари е петък и повече хора биха могли с отпуска да ползват и почивния уикенд, удължавайки своята ваканция, обобщават от голяма туристическа агенция. В топ 3 най-посещавани държави са Великобритания, Германия, а Италия и Испания си поделят трето място – с еднакъв брой закупени билети за периода. На четвърто и пето място по посещаемост попадат съответно Австрия и Франция. Разглеждайки ги по градове, безспорният фаворит с над 17% закупени самолетни билети от общия брой е Лондон, със средна цена от 79 евро. Всяка година градът е предпочитан от сънародниците ни, заради многото българи, които живеят там и техните близки, които пътуват, за да посрещнат заедно празниците. Вторият най-посещаван град определено е изненада – става дума за Виена, която за същия период през 2018 година е била на 13-то място. Обяснението е просто – нискобюджетна авиокомпания, която стартира полети от България, доведе до конкуренция и изгодни цени. Третото място е за Франкфурт, следван от Меминген (отправна точка за Мюнхен), Милано, Берлин, Париж, Барселона, Брюксел и Мадрид. За празниците по обратното направление – от чужбина към България са най-много закупените билети от Германия (18.6%), Италия (16%),  Великобритания (15.9%), Испания (10.9%) и Холандия (7.3%). Ако се колебаете дали да не отскочите до някоя близка дестинация в Европа, за да прекарате празниците, все още могат да се намерят изгодни самолетни билети, коментират от eSky.", "date": "2019.12.18", "title": "Кои ще са най-посещаваните дестинации от българите за празниците"}
{"url": "https://www.monitor.bg:443/bg/a/view/karikatura-sravni-es-s-nacistki-lager-183744", "text": "Карикатурист от Рим предизвика остри и противоречиви реакции в Италия и чужбина, след като изобрази Европейския съюз като нацисткия концентрационен лагер \"Аушвиц\", а британския премиер Борис Джонсън като бягащ затворник, предаде Асошиейтед прес. Карикатуристът Марио Импрота качи в събота карикатурата на профила си в Туитър, след като консерваторите на Джонсън спечелиха мнозинство на британските избори. Джонсън водеше кампанията си под лозунга: \"Да завършим Брекзит\", като се заричаше да изведе Великобритания от ЕС преди крайния срок на 31 януари. Карикатурата изобразява Джонсън развяващ британското знаме, докато бяга от концентрационния лагер, над портата на който пише \"Европейски съюз\", вместо думите \"Работата ви прави свободни\" (\"Arbeit macht frei\"). Сравнението между ЕС и концентрационен лагер незабавно предизвика вълна от критики от политици, еврейската общност в Рим и дори от някои последователи на карикатуриста в Туитър. Организацията \"Мемориал на Аушвиц\" написа коментар на италиански в Туитър, като подчерта, че думите \"Работата ви прави свободни\" (\"Arbeit macht frei\") е цинична илюзия, която есесовците давали на заточениците в Аушвиц. Думите се превърнаха в символ на човешката ненавист. Болезнено е за паметта на Аушвиц и неговите жертви да виждат да виждат как се използва този символ, и да бъдат безсрамно оскърбявани\". Самият карикатурист стана доста известен в Италия като автор на обучителна кампания за Рим, представяйки кметицата Вирджиния Раджи като герой на манга комикси. Раджи се разграничи от карикатурата и спря сътрудничеството си с Импрота, посочва АП. Заради острите реакции в неделя карикатуристът качи нова версия на карикатурата в профила си в Туитър.", "date": "2019.12.18", "title": "Карикатура сравни ЕС с нацистки лагер "}
{"url": "https://www.monitor.bg:443/bg/a/view/novijat-glaven-prokuror-ivan-geshev-vstypi-v-dlyjnost-183748", "text": "Новият главен прокурор Иван Гешев встъпи в длъжност. Той положи клетва на тържествена церемония в Съдебната палата. Oт днес започва неговият 7-годишен мaндат. Гешев благодари на колегите си прокурори и следователи за подкрепата и за това, че \"показаха, че прокуратурата е екип, който може и има право да решава сам собствените си проблеми и да ръководи съдбата си\". \"Показахме какво можем, когато сме единни и имаме обща цел. Ще се справя с това, което предстои. Променяйки се и стъпвайки на традициите, ще отговорим на очакванията за повече справедливост, които имат българските граждани, хората, които ни плащат заплатите\", заяви в първото си слово като главен прокурор Иван Гешев.  Според него в институциите трябва да се вижда партньор, а не враг и „трябва сами да решаваме собствените си проблеми, а не да прехвърляме отговорността на някой друг”.  На тържествената церемония присъстваха шефката на парламента Цвета Караянчева, конституционни съдии, вътрешният министър Младен Маринов и правосъдният Данаил Кирилов, бившите главни прокурори, шефове на служби, прокурори, членовете на висшия съдебен съвет.", "date": "2019.12.18", "title": "Новият главен прокурор Иван Гешев встъпи в длъжност"}
{"url": "https://www.monitor.bg:443/bg/a/view/bild-syobshti-imeto-na-edinija-ot-dvamata-ruski-shpioni-izgoneni-ot-germanija-183743", "text": "Германският вестник „Билд“ съобщи името на единия от двамата изгонени руски дипломати от Германия, които бяха обявени за персона нон грата. Това е Евгений Суцкий, който е бил според вестника разузнавач от Генщаба. В Берлин той заемал поста на военен аташе. Целта му била да лобира за реализация на проекта „Северен поток 2“ и да вербува немски чиновници. Суцкий е роден през 1984 г. в Гуково, Ростовска област, учи в Москва, а после влиза във Военната академия. Работи в Берлин от 2017 г., а от 2019 г. службите го водят под наблюдение. Преди по-малко от месец германското външно министерство обяви експулсирането от страната на двама служители на руското посолство в Германия поради недостатъчно според Берлин сътрудничество на руските власти за разследването на убийството на грузинския гражданин Зелимхан Хангошвили. Генералната прокуратура, която разследва убийството, заяви, че „има достатъчно фактически основания да се смята, че деянието е извършено или по заповед на държавните органи на Руската федерация, или по указание на властите на Чеченската република, която е част от Руската федерация“. Германските власти наблюдават повече контакти с Русия по разследването на убийството на грузински гражданин в Берлин, отколкото преди. Германският канцлер Ангела Меркел коментира шпионската афера. \"Трябваше да експулсираме тези дипломати, тъй като известно време не виждахме готовност за сътрудничество от страна на руските власти\", заяви канцлерът. \"Казах това на руския президент Владимир Путин по време на срещата в нормандския формат. И сега виждаме повече контакти\", добави Меркел. Според нея федералното правителство прави всичко това на необходимото ниво. Само ден след експулсирането на шпионите френският в. „Монд“ разкри, че руски шпиони са използвали Френските Алпи като базов лагер за операции в цяла Европа. Според френския ежедневник 15 служители на руското военно разузнаване (ГРУ), специализирани в убийствата, са се придвижвали на континента от 2014 г. Те са преминали за последно през Франция през септември 2018 г. Контраразузнаванията на Франция, Швейцария и Великобритания са предприели операция по издирване на руските шпиони. Руските шпиони са действали според \"Монд\" във Великобритания, България, Крим, Молдова и Черна гора, отбелязва Франс прес. По-рано пък сайтовете Bellingcat, The Insider и сп. „Шпигел“ разкриха, че екип от осем офицери от подразделение 29155 на руското военно разузнаване (известно преди като ГРУ) са в основата на отравянето на българския бизнесмен Емилиян Гебрев през 2015 г. Разследващите сайтове вече неведнъж са писали за това, че в опита за отравяне на Гебрев са замесени служители на ГРУ, но сега екипът е успял да установи истинските имена и „партизанските прякори“ на агентите от подразделение 29155. Един от 15-те агенти е идентифициран от Лондон като един от тримата извършители на отравянето с невропаралитичното вещество новичок на бившия руски шпионин Сергей Скрипал и дъщеря му Юлия в английския град Солсбъри през март миналата година.  Същевременно вчера Москва остро разкритикува журналистическото разследване във в. \"Монд\". \"Смятаме тази статия за дезинформация, целяща да насади мита за руската заплаха в съзнанието на широката европейска общественост. Пълната липса на доказателства не е станала пречка за тази публикация с откровено русофобско съдържание и пропагандистки фалшиви новини\", се казва в изявление на руското външно министерство.", "date": "2019.12.18", "title": "Билд съобщи името на единия от двамата руски шпиони, изгонени от Германия (ОБНОВЕНА)"}
{"url": "https://www.monitor.bg:443/bg/a/view/bojan-magdalinchev-izboryt-na-geshev-beshe-syprovoden-s-ekstri-koito-ne-ochakvahme-183734", "text": "ВСС ще се справи и с по-малкия бюджет, който получихме, казва в интервю за \"Монитор\" представляващият ВСС   - Мониторингът все още не е отменен – има становище в тази посока на ЕК, но няма изразено все още становище от Европарламента. Голяма част от магистратската общност у нас би желала той да отпадне. Ноемврийските доклади от 2017 г. и 2018 г. и последният от тази година категорично потвърждават една възходяща позиция на промяна и изпълнение на препоръките, които бяха дадени от ЕК в януарския доклад от 2017 г. Така че е дошло времето този мониторинг да отпадне. От своя страна, българската държава има готовност с оглед на препоръките да създаде един национален механизъм, който да продължи наблюденията в тази посока и съответно да затвърди и да надгражда постигнатото през тези 12 г. Това е постановление номер 240 на МС от 24 септември т.г, с което се създава Национален механизъм за мониторинг на борбата с корупцията, организираната престъпност, съдебната реформа и върховенството на закона и на Съвет за координация и сътрудничество. Този акт на правителството ще влезе в сила в деня, в който отпадне мониторингът. - Да, годината беше по-особена за ВСС с оглед избора на нов главен прокурор. Добре известно е, че процедурата беше открита в съответствие с изискванията на Закона за съдебната власт и сроковете, предвидени в него – не по-рано от 6 и не по-късно от 4 месеца от изтичането на мандата на досегашния главен прокурор Сотир Цацаров. Продължи от юли, когато пленумът на ВСС прие решение за откриване на процедурата и продължи до ноември, когато беше проведено второто гласуване за избор по отношение на Иван Гешев. Този избор беше по-различен от тези на „тримата големи”, които е имало досега. Очакванията на обществото очевидно са големи. Имаше доста голямо напрежение в обществото около избора – „за” и „против” г-н Гешев. Друг е въпросът кой стоеше отзад в единия и другия случай. Така или иначе, ВСС изпълни вменените му от конституцията и Закона за съдебната власт задължения и проведе избора по всички правила, разписани в законите. Беше трудно, дълго и уморително, с „екстри“, които не бяхме очаквали. Същевременно през целия този период от време ВСС продължаваше да си изпълнява текущите задължения.  - Целта на Националния мониторингов механизъм е да запази постигнатия напредък по време на Механизма за сътрудничество. Предвиденият в него съвет ще включва редица органи, както на съдебната, така и на изпълнителната власт. Предвижда се участието на органите на съдебната власт да е доброволно, като Съветът по никакъв начин не може да я контролира, нито да осъществява въздействие върху независимостта й. Структурно той ще се състои от двама съпредседатели – заместник министър-председателя с ресор правосъдие и представляващия ВСС. Заместник-председател е министърът на правосъдието. В състава на съвета влизат председателите на ВКС и ВАС, главният прокурор, главният инспектор към ВСС, председателят на КПКОНПИ, министърът на вътрешните работи, министърът на финансите. Гражданското общество има активно участие със свои организации, но без право на глас – ще могат да слушат и да изразяват становища по обсъжданите въпроси. Гражданският съвет ще включва 8 членове – 5-ма представители на професионалните организации на съдиите, прокурорите и следователите, един на организация с опит в областта на превенцията на корупцията, един на организация с опит в областта на съдебната реформа и един представител на организация на работодателите, признати на национално ниво. Участието на гражданското общество в съвета ще бъде на ротационен принцип през една година, с изключение на представителите на организациите на съдиите, прокурорите и следователите. Съветът ще може да изисква информация, която касае неговата дейност и ще дава отчет пред обществеността за всяко проведено от него заседание – на сайтовете на МС, на министерството на правосъдието и на ВСС ще бъдат публикувани в еднодневен срок протоколите от заседанията, в това число дебатите, разискванията, изразените становища и взетите решения. - Венецианската комисия е авторитетен орган с висок имидж, но с консултативни функции. В момента в нея членуват около 64 държави от почти целия свят – от Европа, Азия, Африка и Латинска Америка. По искане на държава-членка тя може да даде препоръки относно проекти на закони. Но правомощие на българския КС е да разглежда спорове относно конституционно съобразността на законови разпоредби, там Венецианската комисия няма правомощия. Становището, което изрази Венецианската комисия, е по отношение на стария законопроект, относим за „тримата големи” – председателите на ВКС и ВАС и главният прокурор. В новия проект за изменение на НПК и ЗСВ е в частта само за главния прокурор. В мотивите на законопроекта изрично е посочено, че правителството изхожда от конституционната разпоредба, че само прокурор има право да извършва разследване за извършени престъпления. Това е разписано в конституцията в чл. 127. В законопроекта се предлага фигурата на главния инспектор към Инспектората на прокуратурата, който да извършва такива разследвания и да възлага процесуално-следствени действия при евентуално извършено умишлено престъпление от главния прокурор и неговите заместници. Предвидени са разпоредби, които в този случай дистанцират главния инспектор от главния прокурор и неговите заместници, ако те са извършили такова деяние.   - Съвсем нормално е според вижданията и визията в концепцията, предложена от него, да предприеме някакви промени. Може би ще продължи това, което направи г-н Цацаров досега – с териториалните отделения, които се създадоха на мястото на закритите районни прокуратури, от 1 януари те са 40, а има още. Сега след обнародването на указа на президента за освобождаването на г-н Цацаров като главен прокурор, няма никаква пречка още на следващия ден г-н Гешев да встъпи в изпълнение на длъжността главен прокурор. По никакъв начин не е необходимо да се чака 10 януари – крайната дата на мандата на досегашния главен прокурор. Мандатът на г-н Гешев просто ще започне да тече по-рано и съответно ще изтече на същия ден след 7 г.    - Съдебната карта по отношение на съдилищата върви по-трудно. Има различни виждания, които са обсъждани, но не са взети решения в тази посока. Изчаква се да приключи проектът за Единната информационна система. Там се очаква да се направи пълен анализ на всички процеси, свързани с промяна на съдебната карта. Предвижда се пилотно внедряване в няколко съдилища, на базата на които впоследствие може да се види как би проработил този механизъм. Колегите от съдийската колегия, които са против закриването на съдилища, никога не са криели своите разбирания. Единодушие в съдийската колегия не може да очаквате - тя е малко по-различна от прокурорската, но въпросът е дали някога ще се събере необходимото мнозинство за тези промени. Има много въпроси, които трябва да се уточняват, като се започне от натовареността на съдилищата. Но този проблем е неизбежен – има концентрация на население в големите градове по икономически причини и там започват да се водят повече дела. В съдийската колегия се поставя основно въпросът за достъпа до правосъдие – дали закриването на съд в пограничен район няма да доведе на практика до отказ от правосъдие. Аз съм против това заповедните производства да остават в съдебната система, защото те изкривяват реалната картина за натовареността. Едно заповедно дело приключва за 10-15 минути. Има съдилища, при които 60-70% от гражданските дела са заповедни производства. Но те се отчитат в статистиката като брой дела и на тази база се определят числеността на съда, неговата натовареност, щата на магистратите и съдебните служители. Колегите, които са придобили статут на несменяемост, не би следвало да се притесняват толкова, защото дори да се закрие някой съд, те няма да останат без работа. Те са несменяеми до навършване на 65 г.   - Думата бойкотират е, да кажем, пресилена. Но имат по-различни виждания. Всеки има право да изрази своето становище, така както намери за добре. Затова в конституцията и в ЗСВ е предвидено, че решенията се вземат с мнозинство. Дали ще е квалифицирано мнозинство или обикновено, зависи от конкретния случай.    - Тогава изразих своята позиция, че не е в правомощието на председателя на ВКС като административен ръководител да взема отношение по въпрос, който е в правомощието на съдебния състав, разглеждащ конкретния правен казус.   - Не мога да кажа, че политиканстват, защото ЗСВ, чл. 195, ал. 1, точка 6 казва, че съдиите, прокурорите и следователите нямат право да участват в политически партии и да правят такива политически изказвания. Ако има, това е основание за освобождаване от длъжност, защото влиза в процедура на несъвместимост. По-скоро изказванията на някои колеги са насочени как функционира системата – според техните разбирания системата не е най-добре функционираща и трябва да се промени. Въпросът е те да го казват като своя вътрешна убеденост като магистрати, а да не стоят зад тях определени политически сили. Ние видяхме неправителствени организации и политически сили, които стояха в основата на голяма част от протестите покрай избора на г-н Гешев за главен прокурор. Слава Богу, сред тях нямаше магистрати, с изключение на един, който след това стана общински съветник. Той вече категорично се беше самоопределил като политик.   - За бюджет 2019 г. и бюджет 2020 г. общо увеличението спрямо бюджет 2018 г. е 183 млн. лв. За бюджет 2020 г. имахме по-високи разчети на ВСС, получихме с 88 млн. лв. по-малко. Няма да има средства за назначаване на 100 съдебни помощници, на 23 магистрати, съдебни служители в ИВСС. Няма да могат да бъдат обезпечени за половин година със средства незаети места. Но като цяло в рамките на този бюджет 771 млн. лв. ВСС ще се справи. Казах го и в парламента. Все пак трябва да се съобразяваме, че държавата също има приоритети – здравеопазване, образование, пенсии. Не е само съдебната система. Що се отнася до проблема със събираемостта, за 2020 г. заложихме по-малък размер на приходната част от собствени приходи. Причината е, че това перо не зависи чак толкова от съдебна система и ще ви кажа защо – в законови актове е заложено, че са освободени от държавни такси различни производства и те не са малко. Например при постигането на съдебна спогодба, ако е внесен някакъв размер на държавна такса, таксата пада наполовина и ние трябва да върнем внесените пари. Това важи в особена степен при търговските дела и спорове, които са за големи икономически интереси. Като се постигне споразумение, таксата се намалява наполовина. В някои случаи дори милиони връщаме. От друга страна НАП има много малка събираемост на публичните вземания. Имаме сключено споразумение с частните съдебни изпълнители – там нещата вървят добре. На някои места и с държавните съдебни изпълнители нещата вървят добре. Проблемите по-скоро са извън волята на съдебната власт. Завършил е „Право“ в Юридическия факултет на СУ „Климент Охридски” Бил е съдия в районните съдилища в Разлог и Гоце Делчев, а впоследствие заместник-председател на Районен съд - гр. Гоце Делчев В периода 1999-2003 г. е бил член на Висшия съдебен съвет От 1997 г. е съдия във Върховния административен съд През 2004 г. става председател на Четвърто отделение във Върховния административен съд През 2012 г. става заместник на председателя на Върховния административен съд и ръководител на втора колегия През 2017 г. е избран за член на ВСС от квотата на съдиите, а впоследствие съветът го избира и за свой представляващ", "date": "2019.12.18", "title": "Боян Магдалинчев: Изборът на Гешев беше съпроводен с \"екстри\", които не очаквахме"}
{"url": "https://www.monitor.bg:443/bg/a/view/novijat-glaven-prokuror-ivan-geshev-vstypva-v-dlyjnost-183740", "text": "На тържествена церемония в Съдебната палата новоизбраният ръководител на държавното обвинение ще поеме поста от предшественика си Сотир Цацаров, който става председател на Антикорупционната комисия. Гешев беше избран за главен прокурор с 20 гласа \"за\" и 4 \"против\" след две гласувания във Висшия съдебен съвет. До прегласуването се стигна след като президентът Румен Радев върна кандидатурата му в съвета заради липса на реално състезание. Гешев беше единствен кандидат за поста, а процедурата около избора му провокира поредица от протести и контрапротести. След втория вот на съдебните кадровици държавният глава подписа указа за назначаването му и така Гешев оглави държавното обвинение.", "date": "2019.12.18", "title": "Новият главен прокурор Иван Гешев встъпва в длъжност"}
{"url": "https://www.monitor.bg:443/bg/a/view/bufernite-parkingi-bezplatni-v-sofija-zaradi-mrysnija-vyzduh-183742", "text": "Заради очакваните по-високи нива на фини прахови частици днес Столичната община въвежда безплатни буферни паркинги. От кметството призовават гражданите да използват градския транспорт вместо личните си автомобили и да заменят отоплението на твърдо гориво с алтернативно. Екипи на Столичния инспекторат ще следят за нерегламентирани замърсители. А миенето на централните булеварди в града ще продължи.", "date": "2019.12.18", "title": "Буферните паркинги безплатни в София заради мръсния въздух"}
{"url": "https://www.monitor.bg:443/bg/a/view/perni-ostava-bez-voda-zaradi-podmjana-na-kran-183741", "text": "Перник остава без вода от 06:00 ч. до 21:00 ч. днес. Причината - монтаж на нов кран, който да гарантира, че вода от язовир \"Студена\" няма да се отклонява към индустриалните предприятия в града. Жителите на областта ще бъдат компенсирани в четвъртък, когато водата няма да бъде спирана. От петък влиза в сила новият по-строг режим, според който перничани ще имат достъп до течаща вода по 8 часа на ден, вместо досегашните 10. На днешното заседание на кризисния щаб в града ще се реши и дали да бъде обявено бедствено положение.", "date": "2019.12.18", "title": "Перник остава без вода заради подмяна на кран"}
{"url": "https://www.monitor.bg:443/bg/a/view/evroparlamentyt-izbira-dnes-ombudsman-183688", "text": "Европейският парламент не можа да определи в днешното първо гласуване следващия омбудсман на ЕС. Предвижда се днес гласуването да продължи с втори и трети кръг, като в последното гласуване ще се състезават само двамата кандидати, получили най-много гласове. Кандидатите за поста са петима, като в днешното първо гласуване най-много гласове получи досегашният омбудсман Емили О'Райли. За преизбирането на О'Райли днес не достигнаха 55 гласа.", "date": "2019.12.18", "title": "Европарламентът избира днес омбудсман "}
