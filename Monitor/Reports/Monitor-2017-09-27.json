{"url": "http://www.monitor.bg/a/view/50316-%D0%A0%D0%B0%D0%B7%D1%80%D0%B5%D1%88%D0%B8%D1%82%D0%B5%D0%BB%D0%BD%D0%B8%D1%82%D0%B5-%D0%B7%D0%B0-%D0%BA%D0%B0%D1%80%D0%B0%D0%BD%D0%B5-%D0%BD%D0%B0-%D1%82%D0%B0%D0%BA%D1%81%D0%B8-%D1%89%D0%B5-%D1%81%D0%B5-%D0%BF%D0%BE%D0%B4%D0%BD%D0%BE%D0%B2%D1%8F%D0%B2%D0%B0%D1%82-%D0%B1%D0%B5%D0%B7-%D0%B8%D0%B7%D0%BF%D0%B8%D1%82/", "text": "\n                    Удостоверенията на таксиметровите водачи вече ще се удължават без изпит. Това е записано в промени в Закона за автомобилните превози, с които се облекчават условията и редът за продължаване валидността на удостоверенията на таксиметровите водачи.\n\nПредвижда се удължаването на срока на валидност да се извършва без полагане на изпит, при условие че заявлението за преиздаване е подадено в 14-дневен срок преди изтичане на валидността на удостоверението. Тези промени ще улеснят над 70 хил. водачи на таксиметрови автомобили и ще облекчат условията за извършване на таксиметрови превози.\n\nМеждувременно Комисията за защита на конкуренцията (КЗК) санкционира „Аутолидер България“ ЕООД заради имитация на външния вид на таксиметровите автомобили на фирма „Такси-С-Експрес” АД.\n\nАнтимонополната комисия е установила, че „Аутолидер България“ поставя на таксиметровите си коли стикери с изображения, които са изключително сходни с тези на „Такси-С-Експрес” АД. Сходният външен вид на такситата на „Аутолидер България“ ЕООД може да заблуди потребителите относно реалния превозвач и да увреди интересите на конкурента „Такси-С-Експрес” АД.\n\nС решението антимонополната комисия постановява прекратяване на нарушението, което подлежи на незабавно изпълнение, и възлага на „Аутолидер България“ ЕООД направените в производството разноски.\n\nЗасегнатото дружество, което е и подател на искането, е дългогодишен участник на пазара на таксиметрови услуги в София.\n                    ", "date": "2017.09.27", "title": "Разрешителните за каране на такси ще се подновяват без изпит"}
{"url": "http://www.monitor.bg/a/view/48317-%D0%9E%D0%B1%D1%8A%D1%80%D0%BD%D0%B0%D1%82-%D0%A2%D0%98%D0%A0-%D0%B7%D0%B0%D0%BB%D1%8F-%D0%A1%D1%82%D1%80%D1%83%D1%83%D0%BC%D0%B0-%D1%81-%D1%82%D0%BE%D0%BD%D0%BE%D0%B2%D0%B5-%D0%B1%D0%B8%D1%80%D0%B0/", "text": "\n                    ТИР „Даф“ с благоевградска регистрация, натоварен с над 200 каси „Пиринско пиво“ се катурна на кръговото кръстовище на АМ „Струма“ при село Бараково и изсипа на асфалта близо 200 каси с бира.Камионът пътувал от благоевградската бирена фабрика „Карлсберг“ към Дупница, когато навлязъл на кръговото кръстовище с несъобразена скорост и недобре укрепен товар. На десния завой брезентът по дългата част на тежкото возило се скъсал, стотиците каси с бира натежали и катурнали камиона на една страна. По цялото платно се посипали стъклата от близо 4000 бутилки, което по ½ л прави около 2 т бира.Инцидентът станал тази сутрин малко преди 8 часа и дошлите контролни органи от Пътна полиция – Дупница и служители на АПИ веднага затвориха магистралата в посока Дупница. До пълното почистване на пътното платно автомобилите се пренасочват по Е-79 до пътен възел Бобошево, където отново се включват в автомагистрала „Струма“. Преминаващите любители на пивото останаха разочаровани, защото почти всички бутилки са изпочупени. За късмет на шофьора и пътуващите в другите коли, които се движели зад ТИР-а няма пострадали.\n\n\n                    ", "date": "2017.09.27", "title": "ТИР заля \"Струма\" с тонове бира"}
{"url": "http://www.monitor.bg/a/view/29910-%D0%93%D0%95%D0%A0%D0%91-%D0%B8-%D0%91%D0%A1%D0%9F-%D0%B2-%D1%81%D0%BF%D0%BE%D1%80-%D1%81%D1%82%D0%B0%D0%B1%D0%B8%D0%BB%D0%BD%D0%B0-%D0%BB%D0%B8-%D0%B5-%D0%B4%D1%8A%D1%80%D0%B6%D0%B0%D0%B2%D0%B0%D1%82%D0%B0/", "text": "\n                    ГЕРБ и БСП кръстосаха шпаги в спор стабилно ли е управлението на страната. Изборите минаха, а ние сме в началото на един прозрачен управленски мандат. Това заяви зам,-шефът на ГЕРБ и председател на парламентарната група на партията Цветан Цветанов от трибуната на НС, а повод за коментара му бе изказване на лидера на БСП Корнелия Нинова.\n\nНинова обвини опонентите си в създаването на паралелната държава и намекна за проблеми в управленската коалиция. Освен корупцията, другата тема, по която имало разнобой била покачването на доходите, включително и парите за полицаите. Тя припомни цитати на вицепремиера Валери Симеонов от преди дни, който се оплакал от липсата на диалог и че \"грубо се нарушават пропорциите в управлението\". Именно в тази връзка Нинова заяви - \"Най-яркият пример за паралелна държава на най-високо ниво. Това сте вие. Имате едно явно споразумение и едно скрито.\"\n\nОт своя страна Цветанов защити кабинета и изреди неговите постижения през последните месеци, откакто са на власт. Като пример даде свиването до 7 % на контрабандата на цигари, ръста на икономиката до 3,6 %, скока на учителските заплати и увеличението на минималната пенсия на 200 лева, което според него е ясен политически знак за волята на управляващите. По думите му това увеличение ще получат 820 000 пенсионери. Цветанов е убеден, че в следващият бюджет за 2018 година ще има повече средства за отбрана и сигурност, Той упрекна БСП, че използват лични нападки при дебатите и призова депутатите да са единни поне заради БГ председателството. Цветанов изтъкна, че се гордее с това, което е направено в сектор сигурност през период 2009 година-2012 година, когато именно той е бил МВР шеф. Като пример за доброто управление той посочи и факта, че следващият мониторингов доклад за България ще е чак след година и половина, а този за Румъния след шест месеца.\n                    ", "date": "2017.09.27", "title": "ГЕРБ и БСП в спор стабилна ли е държавата"}
{"url": "http://www.monitor.bg/a/view/86580-%D0%92a%D1%80%D0%BD%D0%B0-%D0%B2%D1%8A%D0%B2%D0%B5%D0%B6%D0%B4%D0%B0-%D0%BF%D0%BE%D0%B5%D1%82%D0%B0%D0%BF%D0%BD%D0%BE-%D0%A1%D0%B8%D0%BD%D1%8F%D1%82%D0%B0-%D0%B7%D0%BE%D0%BD%D0%B0-%D0%BE%D1%82-2018-%D0%B3%D0%BE%D0%B4%D0%B8%D0%BD%D0%B0/", "text": "\n                    От началото на 2018 година във Варна може да започне поетапното въвеждане на Синя зона за паркиране. Градската управа ще има готовност да започне изграждането й в този срок, в случай, че няма обжалвания, коментира кметът Иван Портних. Той припомни, че процедурата за избор на фирма, която да внедри софтуера вече е приключила. В момента върви процедурата за изграждане на системата за плащане със SMS-и. „Скоро ще бъдат монтирани устройствата, чрез които ще се събират таксите. След като бъде избран оператор, чрез който да се извършват тези плащания, Синята зона на практика ще започне да функционира“, коментира още варненският кмет.\n\nСлед неуспешния опит Синя зона да се случи във Варна до края на 2016 година, се появи надежда това да стане през 2017 г. Само, че след приклюване на процедурата по избор на изпълнителя „Телелинк\" ЕАД, който да разработи системата за управление на платеното паркиране във връзка въвеждането на зоната в морската столица, последва обжалване пред КЗК от „Тера комюникейшънс\" АД - един от 6-те отпаднали участници. Месеци по-късно КЗК се произнесе за отмяна избора на изпълнител, поради неоснователно отстраняване на жалбоподателя в хода на процедурата. Разпоредено бе връщане на поръчката в етап на разглеждане техническите предложения на кандидатите. След повторното разглеждане на офертите се стигна и до повторния избор на „Телелинк\" ЕАД.\n\nОбществената поръчка бе обявена през 2015 година с прогнозна стойност 1,65 млн. лева без ДДС. Общата продължителност за изпълнение бе 42 месеца. Според плановете, платената зона за паркиране във Варна трябва да покрива централната част на града. Предвидено е въвеждането да стане на три етапа. Зоната за паркиране ще разполага с два типа паркоместа - за общо ползване, предназначени за жители, фирми и гости на града и запазени, които ще бъдат отдавани под наем на компании, като техният брой ще бъде ограничен. Паркирането на живеещите в центъра, както и на фирмите, ще бъде под формата на предплатено разрешително, което ще се предоставя ако се отговаря на съответни условия, определени от Община Варна. Ще има и паркоместа, маркирани за специални потребители, като полиция, община и хора с увреждания. Вариантите на заплащане също ще са няколко, като е предвидено то да става чрез SMS-и, виртуален паркингметър или чрез използване на общественодостъпни точки за паркиране.\n                    ", "date": "2017.09.27", "title": "Вaрна въвежда поетапно Синята зона от 2018 година"}
{"url": "http://www.monitor.bg/a/view/14597-%D0%92%D0%B5%D0%BB%D0%B8%D0%BD%D0%B3%D1%80%D0%B0%D0%B4%D1%87%D0%B0%D0%BD%D0%B8-%D0%BF%D1%80%D0%BE%D1%82%D0%B5%D1%81%D1%82%D0%B8%D1%80%D0%B0%D1%85%D0%B0-%D0%BF%D1%80%D0%B5%D0%B4-%D0%B5%D0%BA%D0%BE%D0%B8%D0%BD%D1%81%D0%BF%D0%B5%D0%BA%D1%86%D0%B8%D1%8F-%D1%81%D1%80%D0%B5%D1%89%D1%83-%D0%B2%D0%BE%D0%BB%D1%84%D1%80%D0%B0%D0%BC%D0%BE%D0%B2%D0%B0-%D0%BC%D0%B8%D0%BD%D0%B0/", "text": "\n                    Жители на община Велинград протестираха под дъжда пред сградата на Регионалната инспекция по околната среда и водите в Пазарджик, където се провеждаше заседание на експертния съвет по екология каква ще е оценката за въздействие върху околната среда от концесията на волфрам до село Кръстава, предоставена на пловдивска фирма. Въпреки проливния дъжд хората не се уплашиха и в Световния ден на туризма под звуците на гайди и играейки хоро казаха за пореден път “не“ на предоставената концесия за добив и преработка на волфрам в района, където се намират и вододайните зони на СПА-столицата на Балканите и на България. С плакати „Не посягайте на нашата природа!“, „НЕ!“ на рудодобива!“, „Вън от Велинград!“ и „България е с нас“. Жителите на курортната община настояха концесията за находището да бъде прекратена и да не се приема инвестиционното предложение за „Добив и преработка на волфрамсъдържащи руди от находище „Грънчарица Център”. Протестиращите заявиха, че вярват  в силата на разума и се надяват да не се разреши минно производство във водоохранителна зона. Кметът на града д-р Костадин Коев, който също бе на мирния протест пред екоинспекцията, бе категоричен, че мината ще замърси водата на Велинград и ще е пагубна за икономиката на града, както и за туризма в цялата община. А и също така ще се застраши здравето на хората. Адвокатът, който наблюдава даването на ОВОС Валентин Божков, посочи, че в концесионната площ попадат основните водохващания за питейната вода на града.  На среща на 5 септември  т.г. с обществеността на Велинград и екоминистърът Нено Димов заяви, че без чист въздух, без чиста вода и чиста околна среда няма как да се опази здравето на хората, което е най-ценният ресурс в живота. Кметът на Велинградд-р Коев тогава поиска министърът да запознае с новите обстоятелства Министерството на енергетиката, което е страна по договора. Извършените до момента ОВОС не били актуални и коректни. Договорът за добив на волфрам трябва да бъде задължително разгледан отново,тъй като обстоятелствата от подписването му до ден днешен са изменени, твърди Коев. На територията на бъдещата мина се намира вододайната зона на Велинград.И ако за някой е важно да добива волфрам,за мен като кмет са по-важни животът и здравето на моите съграждани и гости на града!“,мотивира своето искане кметът Коев. \n\n\n                    ", "date": "2017.09.27", "title": "Велинградчани протестираха срещу волфрамова мина"}
{"url": "http://www.monitor.bg/a/view/55790-%D0%9F%D1%80%D0%BE%D1%82%D0%B5%D1%87%D0%B5-%D0%BF%D0%BE%D0%BA%D1%80%D0%B8%D0%B2%D1%8A%D1%82-%D0%BD%D0%B0-%D0%B4%D0%B5%D0%BF%D1%83%D1%82%D0%B0%D1%82%D0%B8%D1%82%D0%B5/", "text": "\n                    \n\n\n                    ", "date": "2017.09.27", "title": "Протече покривът на депутатите"}
{"url": "http://www.monitor.bg/a/view/36779-%D0%9D%D0%B0%D0%B1%D0%B8%D1%80%D0%B0%D1%82-%D0%B1%D1%8A%D0%B4%D0%B5%D1%89%D0%B8-%D1%87%D0%B8%D0%BD%D0%BE%D0%B2%D0%BD%D0%B8%D1%86%D0%B8-%D1%81%D1%8A%D1%81-%D1%81%D1%82%D0%B8%D0%BF%D0%B5%D0%BD%D0%B4%D0%B8%D0%B0%D0%BD%D1%82%D1%81%D0%BA%D0%B0-%D0%BF%D1%80%D0%BE%D0%B3%D1%80%D0%B0%D0%BC%D0%B0/", "text": "\n                    Държавната администрация ще привлича бъдещи служители чрез стипендиантска програма. В тази връзка кабинетът прие списък на специалностите, за които в отделни администрации има недостиг на експерти. В него влизат строително инженерство, геодезия, информационни системи и технологии, публична администрация, аграрни науки. Списъкът ще се актуализира ежегодно по предложение на администрациите.\n\n\"Целта е да се привлекат бъдещи служители, които се обучават в специалности, необходими за администрацията, още преди да са завършили\", е записано в мотивите на правителството.\n\nВсеки един от одобрените кандидат-чиновници ще си има наставник и ще получават до 330 лева. Всяка администрация ще определя сама сумата, в зависимост от възможностите на своя бюджет. Те ще са задължени да работят в съответната структура минимум три години след завършване на висшето си образование В програмата могат да кандидатстват само български студенти и са завършили поне трети курс по една от специалностите в списъка. . Изборът се ще се провежда от комисия в съответната администрация на три етапа – подбор по документи, писмен изпит и интервю.\n\n \n                    ", "date": "2017.09.27", "title": "Набират бъдещи чиновници със стипендиантска програма"}
{"url": "http://www.monitor.bg/a/view/53613-%D0%91%D0%93-%D0%BA%D0%B0%D0%BD%D0%B4%D0%B8%D0%B4%D0%B0%D1%82%D0%B8-%D1%81%D0%B5-%D0%BF%D1%80%D0%BE%D0%B1%D0%B2%D0%B0%D1%82-%D0%B7%D0%B0-%D1%87%D1%83%D0%B6%D0%B4-%D0%B2%D1%83%D0%B7-%D1%81-%D0%BF%D0%B8%D1%81%D0%BC%D0%BE-%D0%BD%D0%B0%D0%B7%D0%B0%D0%B5%D0%BC/", "text": "Ако ги хванат, пишат мотивационен текст за всеки университет\n                    Британски вузове спипват наши кандидат-студенти в плагиатство на мотивационните им писма, които служат за вход в университет. Най-често БГ кандидатите взимали от приятели техните текстове или пък ги копирали от интернет. Това разказа пред „Монитор“ шефката на посредническата агенция за образование зад граница „Интеграл“ Ирина Христова. Тя допълни, че когато спипат кандидати в плагиатство, те не губят втори шанс за кандидатстване, но трябва да пишат индивидуално мотивационно писмо за всеки университет. Христова допълни, че все по-често писмо изисквали и за вход в елитна гимназия във Великобритания. Въпреки Brexit британското правителство реши да запази условията за прием и финансиране за европейци и тази година. Това дава шанс за сегашните зрелостници да се обучават във Великобритания при сегашните условия.За да могат дванадесетокласниците да се възползват максимално от тази възможност, проектът „Световно образование“ започна кампания по ранно кандидатстване. Системата за прием на Острова вече е активна, а сроковете за подаване на документи са до 15 януари 2018 г. и до 15 октомври тази година за кандидатите за медицина и за университетите от Оксфорд и Кеймбридж. В офисите, които работят по проекта, вече са подадени 50 ранни кандидатури за университетите на Острова, разказа консултантът от „Интеграл“ Николай Христов.След 10 години от членството ни в ЕС, България е в топ 10 на държавите с най-много студенти в британските вузове. По този показател страната ни изпреварва Германия, Испания и Италия. Идния уикенд в „София хотел Балкан“ ще се проведе образователно изложение за образование зад граница. В него ще участват представители от университети във Великобритания, Холандия, Дания, Франция и САЩ. За първи път на изложението ще бъде представен и Финансовият университет под егидата на правителството на Руската федерация, който предлага програми в сферата на икономиката, финансите и финансовото право.По време на изложението ще има и специализиран салон, на който ще бъдат представени 15 от най-добрите университети в Страната на лалетата, а българите, обучавали се там, ще разкажат за условията на обучение и живота в Холандия.\n\n\n                    ", "date": "2017.09.27", "title": "БГ кандидати се пробват  за чужд вуз с писмо назаем "}
{"url": "http://www.monitor.bg/a/view/68740-%D0%9A%D0%97%D0%9A-%D1%81%D0%B0%D0%BD%D0%BA%D1%86%D0%B8%D0%BE%D0%BD%D0%B8%D1%80%D0%B0-%D1%82%D0%B0%D0%BA%D1%81%D0%B8%D0%BC%D0%B5%D1%82%D1%80%D0%BE%D0%B2-%D0%BF%D1%80%D0%B5%D0%B2%D0%BE%D0%B7%D0%B2%D0%B0%D1%87-%D0%B7%D0%B0-%D0%B8%D0%BC%D0%B8%D1%82%D0%B0%D1%86%D0%B8%D1%8F/", "text": "\n                    Комисията за защита на конкуренцията санкционира „Аутолидер България“ ЕООД за извършено нарушение по чл. 35, ал. 1 от ЗЗК. Нарушението се изразява в имитация на външен вид на таксиметровите автомобили на „Такси-С-Експрес” АД при предоставяне на услугата таксиметров превоз на пътници.\n\nКомисията установи, че „Аутолидер България“ ЕООД поставя на таксиметровите си автомобили стикери с изображения, които са изключително сходни с тези на „Такси-С-Експрес” АД, което дружество (подател на искането) е дългогодишен участник на пазара на таксиметрови услуги в гр. София. Сходният външен вид на такситата на „Аутолидер България“ ЕООД може да въведе в заблуждение потребителите относно реалния превозвач и да увреди интересите на конкурента „Такси-С-Експрес” АД.\n\nС решението Комисията постановява прекратяване на нарушението, което подлежи на незабавно изпълнение, и възлага на „Аутолидер България“ ЕООД направените в производството разноски.\n\nПълния текст на решението е достъпен в електронния регистър на КЗК на интернет адрес:  \n                    ", "date": "2017.09.27", "title": "КЗК санкционира таксиметров превозвач за имитация"}
{"url": "http://www.monitor.bg/a/view/12277-%D0%A0%D0%BE%D0%BC%D0%B8-%D1%81%D0%BC%D0%BB%D1%8F%D1%85%D0%B0-%D0%BE%D1%82-%D0%B1%D0%BE%D0%B9-%D1%83%D1%87%D0%B5%D0%BD%D0%B8%D0%BA-%D0%B2-%D0%9C%D1%8A%D0%B3%D0%BB%D0%B8%D0%B6/", "text": "\n                    \"Ако не бях се свестил, сега можеше да ме няма на този свят.\".Това каза пребитият жестоко от група роми ученик в Мъглиж. Поредният случай на побой в училище се разигра в Гимназията по селско стопанство.В понеделник учебните занятия за 18-годишния Даниел вървели нормално до междучасието след петия час. Тогава младежът бил нападнат от петима роми в двора на училището. „Един ме нападна в гръб с някакъв предмет, удари ме отзад, паднах в безсъзнание на земята”, разказа Даниел. Той познавал само единия от нападателите си - десетокласник от същото училище, с когото живеели заедно в общежитието. Преди дни между тях имало спречкване. „Той обиди една приятелка, след което аз го ударих с пантоф. След което ето тази седмица той ме причаква с още петима души”, допълни пострадалият ученик пред bTV. Свидетели на побоя станали деца и учители.В района на инцидента има камера, но тя била насочена към входа на общежитието, а не към стълбите, около които станал побоят. „Дворът на училището е много голям и има достъп от много места. Има ограда, на практика не могат да бъдат спрени. Виновни в един конфликт има винаги и те са двама, защото сам човек не може да създаде конфликт”, обясни Галя Михова, и.д. директор на училището във връзка с дошлите на мястото авери на организатора на наказателната акция.Равносметката след побоя за Даниел била пукната глава, кръвонасядания по ръката и гърба, контузия на корема. Травмите са констатирани от съдебно-медицинската епикриза. „В главата ми бучи, изпитвам болки в китките, защото, явно докато съм се пазел те са ме ритали в главата. Притеснявам се, че ако не бях се свестил, можеше да ме няма”, каза Даниел.В четвъртък в училището ще има педагогически съвет. На него се очаква да се реши какво ще е наказанието за агресивния десетокласник.Същевременно полицията е предала събраните доказателства на прокуратурата. \n\n\n                    ", "date": "2017.09.27", "title": "Битият от роми ученик в Мъглиж: Ако не бях се свестил, сега можеше да ме няма"}
{"url": "http://www.monitor.bg/a/view/37335-%D0%95%D0%BA%D1%81-%D0%B0%D0%BA%D1%82%D0%B8%D0%B2%D0%B8%D1%81%D1%82%D0%BA%D0%B0%D1%82%D0%B0-%D0%BD%D0%B0-%D0%9D%D0%A4%D0%A1%D0%91-%D1%81-%D1%83%D1%81%D0%BB%D0%BE%D0%B2%D0%BD%D0%B0-%D0%BF%D1%80%D0%B8%D1%81%D1%8A%D0%B4%D0%B0-%D0%B7%D0%B0-%D1%82%D1%80%D0%B0%D1%84%D0%B8%D0%BA-%D0%BD%D0%B0-%D0%B1%D0%B5%D0%B6%D0%B0%D0%BD%D1%86%D0%B8/", "text": "\n                    Бившата активистка и председател на НФСБ в Костинброд Анелия Велева се призна за виновна пред районния съд в Пловдив и получи условна присъда за трафик на бежанци. Тя и останалите петима подсъдими сключиха споразумение с прокуратурата, което бе одобрено от районния съд в Пловдив. С него те са осъдени на по 3 години условно с 5-годишен изпитателен срок и трябва да платят по 5 000 лева глоби.Първоначално Велева отричаше да познава останалите арестувани, но разследващите установиха, че това не е вярно. Те откриха видео от бензиностанция на аутобана, от което се вижда, че партийната активистка пие кафе с другите задържани. Междувременно Анелия Велева напусна НФСБ и партийния си пост, който заемаше, за да не руши имиджа на партията си. Групата им бе заловена в края на юли след двумесечно наблюдение. Тогава полицаите заложили капан на трафикантите, спирайки първо пилотната им кола. Час след нея се движели останалите автомобили на трафикантите, в които имало двама сирийци и трима иракчани. Съдът постанови в полза на държавата да бъдат конфискувани четирите коли на осъдените, въпреки че два от автомобилите били чужда собственост. Според съдебния състав обаче, щом колите са предоставени доброволно, то законът позволява да бъдат конфискувани в полза на държавата. Шестимата подсъдими се съгласиха с промяната в споразумението, което е окончателно. \n\n\n                    ", "date": "2017.09.27", "title": "Ексактивистката на НФСБ с условна присъда за трафик на бежанци"}
{"url": "http://www.monitor.bg/a/view/37379-%D0%A1%D0%90%D0%A9-%D0%BF%D0%BE%D1%87%D0%BD%D0%B0%D1%85%D0%B0-%D0%B2%D0%B4%D0%B8%D0%B3%D0%B0%D0%BD%D0%B5%D1%82%D0%BE-%D0%BD%D0%B0-%D0%B3%D1%80%D0%B0%D0%BD%D0%B8%D1%86%D0%B0%D1%82%D0%B0-%D1%81-%D0%9C%D0%B5%D0%BA%D1%81%D0%B8%D0%BA%D0%BE/", "text": "\n                    Изграждането на осем образци на препятствия по границата с Мексико, започна във вторник в американския град Сан Диего. Това съобщи във вторник службата Митнически и граничен контрол на САЩ. Четири от пробните заграждения ще бъдат от бетон, а останалите - от друг състав, който не се съобщава. Всички те ще бъдат с височина от 5 до 9 метра. Изграждането им се очаква да бъде завършено в рамките на един месец. Изграждането на стена по границата с Мексико е едно от ключовите предизборни обещания на сегашния американски президент Доналд Тръмп. Указът за нейното изграждане той подписа на 25 януари. Дължината на стената трябва да бъде повече от 3000 км. Тръмп многократно е твърдял, че южната съседка на Съединените щати в крайна сметка ще плати за стената, но мексиканските власти всеки път изразяват остро несъгласие относно участието си в този проект.\n\n \n                    ", "date": "2017.09.27", "title": "САЩ почнаха вдигането на границата с Мексико"}
{"url": "http://www.monitor.bg/a/view/82404-%D0%A5%D0%BE%D1%80%D0%BE%D1%81%D0%BA%D0%BE%D0%BF-%D0%B7%D0%B0-27-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8-%D1%81%D1%80%D1%8F%D0%B4%D0%B0/", "text": "\n                    Днес родените в третата декада може да объркат нечии сметки, но и със своите трудно ще се оправят. В ранния следобед има за вас прозорец на сила и време, в което да уредите важен въпрос и казус. Вечерта навлизате в рисков период. Не се съгласявайте да замествате колега до края на седмицата. Ограничете всякакви преговори и дейности, в които не сте главното действащо лице. Не ползвайте посредници и не опредоставяйте излишна информация за себе си и близките. Спазвайте закона, не рискувайте излишно.Работа-5Пари-4Любов-5Късмет-4Здраве-4 До обед очаквайте провокации. Ще се действа подмолно и с желание да се подтикват околните към излишно споделяне и откровеност. Който не владее магията на словото да не се и опитва да печели симпатии. Почти в края на работното време ще намерите начин да получите с лекота нещо, към което отдавна се стремите. До 28-и на обед ще направите силен ход и може да подпишете изгоден договор. Навлизаме в деня на феникса. Сякаш от пепелта ще възкръснат стари амбиции и интереси, които ще вкарат и вас в голямата игра.Работа-6Пари-6Любов-6Късмет-6Здраве-6 Мерете си приказката, стойте зад кадър и по възможност насрочете за вечерта това, което не може да се отложи като срещи, разговори и взимане на решения. Денят носи повече проблеми и провокации за родените в третата декада. Запазете самообладание. Който знае и може да чака ще дочака своя шанс и късмет, а който действа прибързано ще си има неприятности и ще се чуди как да се оправи после след неумелите си действия и изказвания. Не взимайте решение по важни въпроси и не споделяйте намеренията си.Работа-4Пари-4Любов-4Късмет-4Здраве-4 Ден на комплексарите. Десйтвайте активно, особено ако усетите, че конкурентите ви се колебаят. Каквото уредите до обед ще е най-доброто, което може да получите до края на седмицата. След това навлизате в неблагоприятен период, в който ще работите повече за чуждия интерес и дано от това да се възползват близките, любимите и децата. Пригответе се за колегиална атака. Очертават се съюзи срещу вас, срещу амбициите и намеренията ви. Нищо да не се споделя. Ще настинете. Стоите на проветриво място в пряк и в преносен смисъл.Работа-4Пари-5Любов-5Късмет-4Здраве-4 Родените в третата декада ще намерят кой да им свърши работата и уреди проблемите, с които не искат да си цапат ръцете. Може да получите на ниска цена нещо ценно поради притесненията на притежателя му. Комплексите и слабостите на околните ще позволят да доминирате в средата си, да играете разпоредителна роля и да се чувствате господари на положението. Вечерта не пропускайте благоприятната възможностда се помирите с някого. В организма ни се включват фините енергии. Действайте по тънката струна.Работа-6Пари-6Любов-6Късмет-6Здраве-6 Родените в третата декада да не бързат, да не изпреварват никого и да се опита да изчакат своя шанс, който непременно ще дойде тази вечер. Навлизате в стабилизращ период и до края на седмицата може да сключите изгоден договор. Още днес към края на работното време може да ви потърсят с изгодно предложение. Добре е да се прощават взаимно греховете. Обадете се на приятел, с когото отношенията са поохладнели и задействайте съвместна инициатива. Може да се намери и лекарство за тежка болест.Работа-5Пари-5Любов-5Късмет-4Здраве-5 Не се разсейвайте, гонете си целта и не поглеждайте встрани. Към обед ще имате благоприятната възможност да организирате срещи и преговори и до няколко часа да свършите нещо важно и неотложно. Към края на работното време навлизате в рисков период. Нищо не оставайте за после, не се доверявайте на случайноста. Вървите към изневери не само на любимия, но и на собствения си стил и начин на живот. Чакат ви два тежки и рискови дни. Ако не искате една ситуация да се влоши извинете се. Уредете стари сметки.Работа-5Пари-5Любов-5Късмет-4Здраве-4 Днес е добре да се започват само такива дела, които бързо ще се приключат. Сутринта не влизайте в разправии у дома и на работното място. Ще се кажат думи, които трудно ще се преглътнат. Следобед навлизате в дипломатичен и творчески период. Ще намерите начин да получите каквото искате и подход към този, когото емоционално искате за компания или любов. Планирайте пътувания и командировки. Вечерта лесно ще се стопят ледовете, ще се разберете по спорните въпроси и утре ще продължите заедно.Работа-6Пари-6Любов-6Късмет-6Здраве-5 Както и да постъпите до обед все ще объркате нечии сметки и ще засегнете нечии интереси. Родените след 10 декември са в по-рисква позиция. Движете се по линията на най-малкото съпротивление. Не подхващайте болезнени теми. Трети лица може да се намесят в отношенията ви. Ако счупите нещо е лош знак. Следобед обстановката се успокоява, в организма ни се включват фините енергии. Ще разберете грешката си, а и другият ще си признае своята. До вечерта може да оправите обърканите си отношения.Работа-4Пари-4Любов-4Късмет-5Здраве-5 Ще се случват събития, които ще ви показват чуждите комплекси и слабости, от които може да се възползвате. Денят започва с провокации. Може да се окажете страничен наблюдател, но нали е казано, че ако мечката играе у съседа и при вас може да дойде. Заемете се с разчистващи пътя и отношенита ви дела. Изчистете дълговете, кажете и думите, които може да стопят ледовете. Вечерта навлизате в силен период и в следващите дни ще играете разпоредителна роля в живота на околните. Опитайте, но не мислете, че лесно ще ви се получи.Работа-5Пари-5Любов-5Късмет-5Здраве-4 Днес е трудно да прекрачиш прага в отношенията, да се извиниш и да опиташ да промениш една ситуация, която е на път да ви остави без приятели и любими. Първата половина на деня е рискова за тези, които не си мерят приказките, но до вечерта ситуацията ще се успокои. Обмислете и подредете приоритетите, сложете в ред отношенията, които ви пречат да работите и да се съсредоточите. Днес може да се направят лекарства и за най-тежките болести. Няма нещо, което да не може да се промени и излекува. Опитайте, не се отказвайте.Работа-5Пари-5Любов-5Късмет-5Здраве-5 Тежък, рисков и неблагоприятен ден за родените в третата декада. С лични забележки и критика влошавате отношенията у дома и на работното място. Личните ви комплекси нараняват някой друг на слабото място, така и двамата отслабвате енергийно. Привечер ситуацията ще се успокои. Навлизаме в деня на феникса. Стари връзки ще се възродят, ще се кажат и думи на извинение и обич. Вървите към признания, които ще бъдат мехлем за душата. В този ден може сами да си направите мехлем и за кожната ви алергия.Работа-4Пари-4Любов-4Късмет-4Здраве-5 Личната ви година е еденица. Всичко, което предприемете до 10 октомври ще носи за вас лични и юридически защити. До тогава планетата на правото, закона и протекциите от чужбина Юпитер ще се намира във Везни. Не пропускайте нито една възможност за окопаване на ново място и в нова среда. Действайте, защото после ще навлезете в отлив.Родените днес до обед ще имат доста агресивен и заядлив характер. Детството им ще бъде утежнено от взаимните отношения на родителите. Родените в късния следобед ще са по-големи дипломати и както се казва „ще ви вадят душата с памук”. Тази година през октомври и ноември ще се раждат деца защитени и пазени от съдбата.Заченатите днес ще бъдет успешни юристи, лекари и журналисти. Ще имат изключителни протекции, стига да не лъжат. За тях лъжата ще е равносилна на отричане от живота.\n\n\n                    ", "date": "2017.09.27", "title": "Хороскоп за 27 септември, сряда"}
{"url": "http://www.monitor.bg/a/view/10199-%D0%92%D0%BB%D0%B0%D0%B4%D0%BE-%D0%9F%D0%B5%D0%BD%D0%B5%D0%B2-%D0%B8-%D0%BD%D0%B5%D0%B3%D0%BE%D0%B2%D0%B8%D1%82%D0%B5-%D0%90%D0%B3%D0%B5%D0%BD%D1%82%D0%B8-%D0%BF%D1%80%D0%B5%D0%BB%D0%B8%D1%82%D0%B0%D1%82-%D0%BE%D0%BA%D0%B5%D0%B0%D0%BD%D0%B0/", "text": "\n                    Режисьорският дебют на актьора Владимир Пенев - „Агенти“, тръгва на турне в САЩ и Канада в края на октомври. Постановката вече има в актива си три успешни сезона и над 80 представления у нас. В нея с участие се разписват Александър Сано, Бойко Кръстанов, Ивайло Захариев, Иво Йончев, Йосиф Шамли, Роберт Янакиев и Снежана Макавеева. Най-новото попълнение в каста е актьорът Явор Бахаров. „Агенти“-те вече стягат куфари за обиколката си, която ще направи спирки в Торонто(28. 10), Монреал(29. 10), Чикаго(3. 11), Бостън(4. 11) и Ню Йорк(5. 11). „Хората в цяла България ни посрещат изключително топло. Вярно е, че ни познават от малкия екран, но живата връзка носи магия, която не може да се замени дори с кино лента. Много често по улиците или след представление ни срещат българи, които живеят в чужбина, с думите „хайде, елате и при нас в Америка, например.“ Именно заради тези покани решихме да направим турнето“, разказа инициаторът на пътуването Ивайло Захариев.Продукцията е поставена по наградената с „Пулицър“ пиеса „Гленгари Глен Рос“ на американският драматург Дейвид Мамет. Сюжетът проследява премеждията на четирима отчаяни агенти на недвижими имоти, коита са готови на всичко за да не изгубят работата си във време на тежка финансова криза.\n\n\n                    ", "date": "2017.09.27", "title": " Владо Пенев и неговите „Агенти“ прелитат океана "}
{"url": "http://www.monitor.bg/a/view/29799-%D0%97%D0%B2%D0%B5%D0%B7%D0%B4%D0%B0-%D0%BD%D0%B0-%D1%84%D1%80%D0%B8%D1%81%D1%82%D0%B0%D0%B9%D0%BB%D0%B0-%D0%B7%D0%B0%D1%81%D0%B5%D0%BD%D1%87%D0%B8-%D0%BA%D0%BE%D0%BB%D0%B5%D0%B6%D0%BA%D0%B8%D1%82%D0%B5-%D1%81%D0%B8/", "text": "Обявиха германка за най-секси спортистка на планетата\n                    Над 70 германски спортисти са кандидати за приза „Шампион на годината”, а кралят на атлетите ще бъде определен на специална гала утре вечер. Преди това обаче всички номинирани бяха наградени с кратка ваканция в Италия, където освен тренировки имаше и доста голяма доза закачки.В центъра на вниманието се намести звездата на фристайла в ските Лиза Цимерман. Тя пропусна официалния купон на атлетите и докато всички се питаха дали пък случайно не се е прибрала у дома, сексапилната спортистка изненада всички с неочакван пост. Тя пусна в социалните мрежи своя снимка без абсолютно никакви дрехи, на която личи перфектно оформената й фигура. Заради отсъствието й от купоните пък колегите й побързаха да я нарекат „голият фантом”.Световният вицешампион в десетобоя Рико Фраймут пък разкри друг аспект от творческите си планове – да прави телевизионна кариера. Като първа стъпка той смята да се включи в популярно риалити шоу. Първоначално идеята ми се видя налудничава, но след това започна да ми допада, каза той. – Сега ще потърся контакти с продуцентите в RTL.“ 29-годишният атлет е студент, но от доста време няма гадже. „Може би така ще променя статуквото”, казва той.В Италия не липсваха и интересни състезания. Биатлонистът Симон Шемп спечели надпреварата с картинг, след което се похвали със съответното видео.По същото време младата германка Алисия Шмид беше обявена за най-сексапилната спортистка в света. Това показва изследване на изданието Busted Coverage, което прави оценката си въз основа на бързо нарастващата популярност на 18-годишната атлетка в социалните мрежи най-вече след нейните секси снимки в „Инстаграм”.Чаровната Алисия Шмид бяга на 400 метра и се очаква да бъде сред звездите на олимпийските игри в Токио през 2020 година. Досега русокосата германка има само един по-сериозен успех в кариерата си – сребърен медал от щафетата на 4 по 400 метра от европейско първенство до 20 години.Алисия Шмид има над 30 000 последователи в „Инстаграм”, които растат постоянно, а тя вече е сред рекламните лица на германския концерн за спортна екипировка „Пума”.\n\n\n                    ", "date": "2017.09.27", "title": "Звезда на фристайла засенчи колежките си"}
{"url": "http://www.monitor.bg/a/view/78744-%D0%A8%D0%B2%D0%B0%D0%B9%D0%BD%D0%B8-%D0%B8%D0%B7%D0%B4%D0%B0%D0%B4%D0%B5-%D0%B4%D0%B5%D1%82%D1%81%D0%BA%D0%B0-%D0%BA%D0%BD%D0%B8%D0%B6%D0%BA%D0%B0/", "text": "\n                    Неподозиран талант демонстрира бившият капитан на националния отбор по футбол на Германия Бастиан Швайншайгер. Фамозният халф в съавторство със звездата на алпийските ски Феликс Нойройтер издадоха детска книжка, която вече е на пазара. Както може да се очаква, самите те са и главни герои в повествованието.Докато хъскито Басти показва класа през лятото по футболните терени, лисицата Феликс през зимата се състезава с елена Марсел (вечният съперник на Нойройтер - Марсел Хиршер). По време на решителния манш в слалома лисицата има крехък аванс пред елена, когато се случва невероятна драма. Снежната зайка Мири (в този образ се превъплъщава любимата на Нойройтер – биатлонистката Мириам Гьоснер), пада на трасето, лисичето Феликс прекъсва надпреварата, за да я изправи на крака и така дава предимство на елена.Джентълменството на Феликс до такава степен впечатлява Марсел, че самият той спира, за да изчака конкурента си да се върне в играта. В крайна сметка двамата пресичат финала заедно.„Швайни и аз искаме с тази книжка да подтикнем децата да се обърнат към спорта, обясни Нойройтер пред в. „Блик”. – Освен това те трябва да се научат да ценят приятелството, взаимната помощ и борбата за победа.” \n\n\n                    ", "date": "2017.09.27", "title": "Швайни издаде детска книжка"}
{"url": "http://www.monitor.bg/a/view/51044-%D0%9A%D0%BE%D0%B1%D1%80%D0%B0%D1%82%D0%B0-%D0%B4%D0%B0%D1%80%D1%8F%D0%B2%D0%B0-%D1%81%D0%B8%D1%80%D0%B0%D1%86%D0%B8-%D0%B0%D0%BA%D0%BE-%D0%B1%D0%B8%D0%B5-%D0%94%D0%B6%D0%BE%D1%88%D1%83%D0%B0/", "text": "Уайлдър отписа българина, иска обединителен мач с британеца\n                    Кубрат Пулев ще дари за благотворителност половината от премията си, ако спечели мача с британеца Антъни Джошау за световната титла. Двубоят в тежка категория е на 28 октомври на стадиона в Кардиф, а по предварителна информация наградният му фонд ще е 10 млн. евро.Ако спечели битката, Кобрата ще дари парите на домове за сираци или на болници за животоспасяваща апаратура. Това разкри самият той в специален пост в профила си във „Фейсбук“.\"Ден след ден, голямата битка в Кардиф наближава. Мисля си...., че ако победя в този мач, ще даря половината пари за благотворителни каузи. За домове за сираци или на болници за животоспасяващи апаратури и други. Аз ще съм щастлив да съм световен шампион. Парите нека да зарадват други, крайно нуждаещи се\", написа Пулев в социалната мрежа, а постът му бързо събра харесвания и коментари на българи от целия свят.В мача Антъни Джошуа ще заложи и трите си шампионски колана на WBA, IBF и IBO. За Пулев това ще бъде втори шанс да стане световен шампион след загубата от Владимир Кличко с нокаут през 2015 година.Интересът към срещата е огромен, като вече са продадени почти всички билети. Само за един ден организаторите. пласираха рекордните 70 000 пропуска.В същото време непобеденият до този момент шампион на WBC Дионтей Уайлдър се закани мощно на Джошуа и обяви, че копнее за мач срещу него. Той тотално отписа от сметките Кубрат Пулев.За Уайлдър, който през октомври ще навърши 32 г., предстои мач с Луис Ортис на 4 ноември като кубинецът се счита за най-трудния съперник в 9-годишната кариера на Уайлдър при професионалистите.Той обаче е уверен в победата си, както и в успеха на Джошуа срещу Пулев, а след това иска сблъсък за обединяване на титлите.\"Когато го победя (Ортис), искам Джошуа. Всеки знае, че искам да обединя дивизията. И когото и да трябва да победя, за да стигна до този мач, ще го направя. Ако Ортис е вратата към обединяването, тогава нямам търпение. Както виждате, аз съм готов, предизвиквам всички тези шампиони. Предизвиках всички от Поветкин, през Глазков до Чарлс Мартин. Предизвиках братята Кличко. Предизвиках и двамата Фюри. Когато Джошуа направи каквото трябва да направи с Пулев и аз направя каквото трябва да направя с Ортис, няма да говоря повече“, обяви американският профибоксьор. \n\n\n                    ", "date": "2017.09.27", "title": "Кобрата дарява сираци, ако бие Джошуа"}
{"url": "http://www.monitor.bg/a/view/78561-%D0%A2%D0%BE%D1%80%D0%BE-%D0%A0%D0%BE%D1%81%D0%BE-%D1%81%D0%BC%D0%B5%D0%BD%D0%B8-%D0%9A%D0%B2%D1%8F%D1%82-%D1%81-%D1%84%D1%80%D0%B0%D0%BD%D1%86%D1%83%D0%B7%D0%B8%D0%BD/", "text": "\n                    Отборът „Торо Росо” във Формула 1 официално обяви, че отстранява руския си пилот Даниил Квят от участие в състезанията за Гран при на Малайзия в края на седмицата, както и в следващата Гран при на Япония. Според съобщение на пресслужбата на тима, Квят за минимум две състезания ще бъде заменен от 21-годишния французин Пиер Гаспи, който участва в младежката програма за издирване на таланти на „Ред Бул”. Сега надеждният пилот получава шанса да докаже възможностите си.„Оборът „Торо Росо” беше създаден от „Ред Бул”, за да въвежда във Формула 1 състезатели от младежката си програма, напомни шефът на отбора Франц Тост. – Ние направихме именно това, като предоставихме на Пиер шанс. Със съжаление констатирахме, че Даниил Квят в хода на настоящия сезон не успя да демонстрира пълния си потенциал на пистата.”Руснакът ще има шанс да седне отново в кокпита на колата си по време на Гран при на САЩ в Остин, но по една единствена причина – по същото време е финалният старт от японските серии Super Formula, в които Гаспи се състезава през този сезон и има добри шансове за крайното класиране при пилотите.След 14 старта във Формула 1 този сезон Квят, който беше прехвърлен от „Ред Бул” в дъщерния „Торо Росо”, има едва четири точки и заема 19-о място в генералното класиране при пилотите. Най-добрият резултат в кариерата му остава второто място в Гран при на Унгария през 2015 г. \n\n\n                    ", "date": "2017.09.27", "title": "„Торо Росо” смени Квят с французин"}
{"url": "http://www.monitor.bg/a/view/5580-%D0%A0%D0%BE%D0%B7%D0%B0%D0%BB%D0%B8%D0%BD-%D0%9F%D0%B5%D0%BD%D1%87%D0%B5%D0%B2-%D0%B7%D0%B0%D0%B1%D0%B8-17-%D1%82-%D0%BD%D0%B0-%D1%81%D0%B2%D0%B5%D1%82%D0%BE%D0%B2%D0%BD%D0%B8%D1%8F-%D1%88%D0%B0%D0%BC%D0%BF%D0%B8%D0%BE%D0%BD/", "text": "\n                    Българският волейболен национал Розалин Пенчев изигра страхотен мач срещу световния клубен шампион за 2015 и 2016 г. „Сада Крузейро“ (Бр). 22-годишният посрещач бе най-резултатен за аржентинския „Боливар“ при драматичната загуба с 2:3 (22, 14, -23, -19, -17) във финала на турнира за Купа „Боливар\". Пенчев завърши двубоя със 17 т., а повече от него във финала записа единствено звездата на бразилците Евандро, който приключи с 18 т.В същото време се разбра, че диагонал от Кения ще играе през новия сезон за шампиона на България „Нефтохимик 2010“ (Бс). Това е Майкъл Хемос, който е висок 200 см и за последно се е състезавал в първенството на Финландия. Кениецът утре ще направи първа тренировка с бургазлии, но няма да дебютира за тях в мача за Суперкупата на България срещу „Добруджа“. Двубоят е на 30 септември в пловдивската зала \"Колодрума\" от 17:00 часа.В контролен мач „Нехтохимик 2010“ надигра варненския \"Черно море\" с 3:1 в зала \"Младост\". Най-резултатен с 21 т. беше Валентин Братоев, а Вячеслав Шарапович завърши със 17. С 15 точки се отчете младата надежда на бургаския волейбол Георги Петров.Последната проверка на водения от Найден Найденов тим преди мача за Суперкупата ще бъде довечера срещу „Монтана“.\n\n\n                    ", "date": "2017.09.27", "title": "Розалин Пенчев заби 17 т. на световния шампион"}
{"url": "http://www.monitor.bg/a/view/2370-%D0%9A%D0%BC%D0%B5%D1%82-%D0%BF%D1%80%D0%B5%D0%B4%D0%BB%D0%BE%D0%B6%D0%B8-%D0%A1%D1%82%D0%BE%D0%B8%D1%87%D0%BA%D0%BE%D0%B2-%D0%B7%D0%B0-%D0%BF%D0%BE%D1%87%D0%B5%D1%82%D0%B5%D0%BD-%D1%81%D1%82%D0%B0%D1%80%D0%BE%D0%B7%D0%B0%D0%B3%D0%BE%D1%80%D0%B5%D1%86/", "text": "\n                    Христо Стоичков да стане почетен старозагорец, предлага кметът на Града на липите Живко Тодоров с мотива, че Модерният ляв е започнал футболната си кариера под Аязмото и е допринесъл много за родния спорт.Последното събитие, за което Камата има несъмнен принос е мачът между неговите приятели и дрийм-тима на „Барселона“, който събра близо 11 000 фенове на стадион „Берое“ на 20 септември.Решението за почетното звание трябва да бъде взето от местните съветници на редовното им заседание в четвъртък /28 септември/.Гласуването ще бъде тайно, за да стане факт награждаването номинираният трябва да събере минимум одобрението на 33 от общо 51-те съветника.Заедно с Камата извънредно е предложен и математикът Любомир Любенов, който подготви златния ученически отбор за международното състезание в Сингапур това лято.Старейшините ще разсъждават над още две предложение: за директора на градската художествена галерия проф. д-р Марин Добрев и за кинорежисьорката Магдалена Ралчева.Изкуствоведът проф. Добрев е номиниран за цялостния му принос, а кинорежисьорката Ралчева за инициирания и провеждан от няколко години фестивал „Златна липа“ в Стара Загора.Почетните огърлици се връчват на тържествено заседание за 5 октомври, когато е празникът на Стара Загора. Носителите им вдигат тържествено националния трибагреник и знамето на града.\n\n\n                    ", "date": "2017.09.27", "title": "Кмет предложи Стоичков за почетен старозагорец  "}
{"url": "http://www.monitor.bg/a/view/80826-%D0%9F%D0%BE%D0%BF%D0%B5%D1%82%D0%BE-%D1%81%D0%B5-%D0%BA%D0%BE%D0%BD%D1%82%D1%83%D0%B7%D0%B8-%D0%BD%D0%BE-%D0%A1%D0%BF%D0%B0%D1%80%D1%82%D0%B0%D0%BA-%D1%83%D0%B4%D1%8A%D1%80%D0%B6%D0%B0-%D0%9B%D0%B8%D0%B2%D1%8A%D1%80%D0%BF%D1%83%D0%BB/", "text": "Турските ултраси побъркаха нападател на „Лайпциг“, сменят го\n                    Капитанът на националния ни отбор Ивелин Попов изигра силен мач за „Спартак“ (Москва) при домакинското равенство 1:1 срещу „Ливърпул“ в Шампионската лига. Българинът започна двубоя като титуляр и бе сред най-дейните на терена, но напусна принудително заради травма в края на двубоя. Попето получи разтежение на бедрото и веднага поиска смяна.След мача шефът на медиците в „Спартак“ Михаил Вартапетов обаче успокои, че травмата не е сериозна и българинът ще е на линия за лагера на националния отбор. „Лъвовете“ играят на 7 октомври с Франция в София, но Попов е наказан за този двубой и ще се завърне за последния мач с Люксембург. Интересното е, че и трите смени на „Спартак“ бяха принудителни заради контузии, а мачът се игра с 9-минутно продължение заради пауза за оказване на медицинска помощ на вратаря.В дербито на вечерта „Реал“ продължи с безкомпромисното си представяне в Шампионската лига и спечели с 3:1 като гост на „Борусия“ (Д). Успехът остави мадридския колос на върха в класирането с пълен актив от точки – 6, колкото има и „Тотнъм“. „Шпорите“ нямаха проблем срещу АПОЕЛ на Живко Миланов в Кипър и след 3:0 с хеттрик на Хари Кейн продължават с безгрешното си представяне.Безспорно най-сериозният куриоз обаче бе на стадион „Водафон Парк“ в Истанбул по време на мача между „Бешикташ“ и „Лайпциг“. Голмайсторът на гостите Тимо Вернер бе заменен принудително още в средата на първото полувреме, тъй като не издържа на силния шум от трибуните. „Такова нещо не бях виждал през живота си. Беше неописуемо. Пробвах да си сложа тапи за уши, но не помогна особено. Шумът буквално ти влиза в мозъка и не можеш да мислиш за нищо друго“, оплака се Вернер. В адската атмосфера пък „Бешикташ“ спечели с 2:0 и оглави класирането в групата си. Незнайно дали заради шума пък, осветлението на стадиона изгасна за 10 минути през втората част на мача и двубоят бе временно прекратен. По време на паузата пък турските фенове се забавляваха и всички осветиха терена с фенерчетата на мобилните си телефони.\nСевиля - Марибор 3:0\nСпартак (М) - Ливърпул 1:11. Севиля 4 т., 2. Ливърпул 2, 3. Спартак 2, 4. Марибор 1\nМанчестър С - Шахтьор (Д) 2:0\nНаполи - Фейенорд 3:11. Манчестър С 6 т, 2. Наполи 3, 3. Шахтьор 3, 4. Фейенорд 0\nБешикташ - Лайпциг 2:0\nМонако - Порто 0:31. Бешикташ 6 т, 2. Порто 3, 3. Лайпциг 1, 4. Монако 1\nАПОЕЛ - Тотнъм 0:3\nБорусия (Д) - Реал (М) 1:31. Реал М 6 т, Тотнъм 6, 3. Борусия 0, 4. АПОЕЛ 0\n\n\n                    ", "date": "2017.09.27", "title": "Попето се контузи, но „Спартак“ удържа „Ливърпул“"}
{"url": "http://www.monitor.bg/a/view/26844-%D0%A2%D1%80%D0%B8-%D0%B1%D1%8A%D0%BB%D0%B3%D0%B0%D1%80%D0%BA%D0%B8-%D0%B2-%D1%82%D0%BE%D0%BF-6-%D0%BD%D0%B0-%D1%81%D0%B2%D0%B5%D1%82%D0%BE%D0%B2%D0%BD%D0%BE-%D0%BF%D0%BE-%D1%88%D0%B0%D1%85%D0%BC%D0%B0%D1%82/", "text": "\n                    Виктория Радева, Габриела Антова и Нургюл Салимова завършиха в топ 6 на световното първенство по шахмат за юноши и девойки в Монтевидео (Уругвай).В надпреварата при 16-годишните Радева се нареди четвърта, а Антова остана шеста, като и двете събраха по 7,5 т. след изиграването на 11 кръга по швейцарската система. В последния кръг Антова се наложи с белите над Радева, което лиши съотборничката й от сигурен медал. Убедително шампионка с 10,5 т. стана Ани Ван (САЩ).В шампионата при 14-годишните момичета Салимова завърши на пето място със 7,5 точки след 11 партии. Тя също беше в позиция за медал, но в последния кръг загуби с черните от Свитлана Демченко (Кан) и остана извън подиума. Титлата спечели индийката Джишита с 9,0 т.Другият български представител на шампионата Валентин Митев се нареди 20-и при момчетата по 14 г. с 6,5 т., а победител е монголецът Батсурен с 10,0 т.\n\n\n                    ", "date": "2017.09.27", "title": "Три българки в топ 6 на световно по шахмат"}
{"url": "http://www.monitor.bg/a/view/20830-%D0%94%D1%80%D1%83%D0%BA%D0%B5%D1%80-%D0%B2%D1%8F%D1%80%D0%B2%D0%B0-%D0%B2-%D0%B4%D0%BE%D0%B1%D1%80%D0%B8%D1%82%D0%B5-%D1%88%D0%B0%D0%BD%D1%81%D0%BE%D0%B2%D0%B5-%D0%BD%D0%B0-%D1%81%D1%82%D1%83%D0%B4%D0%B5%D0%BD%D1%82%D0%B8%D1%82%D0%B5/", "text": "\n                    Старши треньорът на баскетболния „Лукойл Академик“ Шарон Друкер вярва, че тимът му има добри шансове да се класира за групите на Шампионската лига. За целта „студентите“ трябва да отстранят литовския „Ювентус Утена“ в последния предварителен кръг. Те стигнаха до там, след като победиха и в реванша в София португалския „Бенфика“ с 87:71. Антъни Рафа вкара 17 точки и направи 6 асистенции, а по 14 точки добавиха Христо Николов и Далтън Пепър. Джъстин Нокс пък допринесе с 12 точки и 10 борби за успеха на българските шампиони. В петък те приемат литовците за първия мач, а реваншът е на 2 октомври.„Започваме проучването на съперника. Убеден съм в качествата на момчетата. Вярвам, че шансовете ни са добри – коментира Друкер и допълни за мача с „Бенфика“: Доминирахме, може би с изключение само на първите 3-4 минути. Играхме добре в защита, вкарахме доста лесни кошове на бързи контраатки. Доволни сме“. \n\n\n                    ", "date": "2017.09.27", "title": "Друкер вярва в добрите шансове на „студентите“"}
{"url": "http://www.monitor.bg/a/view/88310-%D0%91%D0%A4%D0%A1-%D0%BD%D0%B5-%D0%BF%D0%BE%D0%B7%D0%B2%D0%BE%D0%BB%D0%B8-%D1%87%D1%83%D0%B6%D0%B4%D0%B8-%D1%81%D1%8A%D0%B4%D0%B8%D0%B8-%D0%B7%D0%B0-%D0%B4%D0%B5%D1%80%D0%B1%D0%B8%D1%82%D0%B0%D1%82%D0%B0/", "text": "Нашите не били по-лоши от колегите им зад граница\n                    БФС отхвърли идеята дербитата между водещите 3 клуба - „Лудогорец“, „Левски“ и ЦСКА-София, да се ръководят от чужди съдии. Това разкри шефът на Съдийската комисия Петър Петров. Той защити БГ реферите и заяви, че просто трябва да бъдат оставени да работят на спокойствие, за да не бъркат толкова много. Петров също така предупреди, че ако чужди съдии ръководят двубоите, това няма да се приеме добре от УЕФА.\"Как мислите ще се погледне в УЕФА на това недоверие към нашите съдии?, коментира Петров пред „Диема Спорт“. - Просто апелирам за доверие и шанс, а не за нагнетяване на напрежението. Българските съдии не са по-слаби от тези, които ще дойдат. Кой кум, кой сват... В България има невероятни интриги и манипулации. Оценявам съдиите единствено по показаното на терена”, допълни началникът.Както е ясно, от началото на сезона в Първа лига на практика няма отбор, който да не се е оплакал от съдийството. Най-сериозни са претенциите на столичните грандове „Левски“ и ЦСКА-София. „Сините“ на няколко пъти бяха ощетявани и най-вече в двубоя срещу „Лудогорец“, а „червените“ побесняха след „тесли“ в последните им два мача с „Черно море“ и „Дунав“. Именно поради тази причина от „Армията“ пожелаха чужди съдии за дербитата с „Левски“ и „Лудогорец“, а идеята бе приета от другите два гранда. Първото за сезона вечно дерби ще е на 21 октомври от 16 часа на стадион „Васил Левски“. \n\n\n                    ", "date": "2017.09.27", "title": "БФС не позволи чужди съдии за дербитата"}
{"url": "http://www.monitor.bg/a/view/48162-%D0%94%D0%B8%D0%BA%D1%82%D0%BE%D1%80-%D0%B2-%D0%91%D0%BE%D1%82%D0%B5%D0%B2%D0%B3%D1%80%D0%B0%D0%B4-%D0%B0%D1%82%D0%B0%D0%BA%D1%83%D0%B2%D0%B0-%D1%80%D0%B5%D1%84%D0%B5%D1%80-%D0%91%D0%B0%D0%BB%D0%BA%D0%B0%D0%BD-%D0%BE%D1%82%D0%BD%D0%B5%D1%81%D0%B5-%D1%80%D0%B5%D0%BA%D0%BE%D1%80%D0%B4%D0%BD%D0%B0-%D0%B3%D0%BB%D0%BE%D0%B1%D0%B0/", "text": "\n                    Дикторът на двубоя „Балкан“ - „Вихрен“ (2:2), игран този уикенд на стадион “Христо Ботев” в Ботевград, донесе рекордна глоба за домакините. Заради непрестанния му коментар на съдийските решения през втората част и настройването на публиката срещу реферите Дисциплинарната комисия към ЗС-София наказа „Балкан“ с имуществена санкция в размер на 1250 лева. След мача пък дикторът не спрял с обидите и напсувал лично реферите. С това обаче премеждията на съдиите не свършили. След края на срещата те не са имали подсигурен достъп до съблекалните, като дълго време са били държани под обсада. Главен съдия на двубоя е бил Василмир Ел-Хатиб с асистенти Петър Гешев и Ивайло Цолов. Четвърти е бил Тенчо Гошев, а делегат - Кирил Панайотов. Случаят бе описан детайлно в доклада за двубоя, а Дисциплинарната комисия наложи сериозната санкция. От „Балкан“ приеха спокойно наказанието, но отказаха да се извинят, като подкрепиха диктора за действията му. Занапред обаче от клуба ще се въздържат от подобни изцепки, които могат да доведат дори до изваждане от групата.\n\n\n                    ", "date": "2017.09.27", "title": "Диктор в Ботевград атакува рефер, „Балкан“ отнесе рекордна глоба"}
{"url": "http://www.monitor.bg/a/view/75148-%D0%95%D1%82%D1%8A%D1%80-%D0%B4%D0%BE%D0%BF%D0%B5%D1%87%D0%B0%D1%82%D0%B2%D0%B0-%D0%B1%D0%B8%D0%BB%D0%B5%D1%82%D0%B8-%D0%B7%D0%B0-%D0%BC%D0%B0%D1%87%D0%B0-%D1%81-%D0%A6%D0%A1%D0%9A%D0%90%D0%A1%D0%BE%D1%84%D0%B8%D1%8F/", "text": "\n                    \n                                        Сериозният интерес към мача на „Етър“ с ЦСКА-София принуди ръководството на домакините да допечата още билети. Талоните се продават със сериозни темпове, като се очаква на стадион „Ивайло“ да има минимум 10 000 зрители. От „Етър“ също така успокоиха, че няма да има ограничение за агитката на ЦСКА-София. „Червените“ ще получат 2000 билета, а освен това има и резервна партида на място, за да може всеки желаещ да влезе на трибуните.В същото време от „Армията“ се похвалиха с още трима национали, които получиха повиквателни. Кирил Десподов и Александър Георгиев бяха викнати от селекционера на младежите Антони Здравков за двете европейски квалификации с Казахстан. Първият двубой е на 6 октомври от 18:30 часа на стадион \"Трейс Арена\" в Стара Загора, а на 10 октомври България гостува на Казахстан в Астана. Вратарят Витаутас Черниаускас пък ще има ангажименти с националния отбор на Литва по време на паузата в първенството. На 5 октомври литовците гостуват на Малта, а три дни по-късно посрещат Англия.От ЦСКА-София съобщиха още, че в паузата за националните отбори ще има контрола, но все още съперникът не е уточнен.\n                    \n                                    ", "date": "2017.09.27", "title": "“Етър“ допечатва билети за мача с ЦСКА-София"}
{"url": "http://www.monitor.bg/a/view/14900-%D0%9A%D1%80%D1%83%D1%88%D0%B0%D1%80%D1%81%D0%BA%D0%B8-%D0%BF%D0%B8%D0%B5%D0%BB-%D1%81%D0%B0%D0%BC%D0%BE-%D0%B2%D0%BE%D0%B4%D0%B0-%D0%BD%D1%8F%D0%BC%D0%B0-%D0%B4%D0%B0-%D0%BD%D0%B0%D0%BF%D1%83%D1%81%D0%BA%D0%B0-%D0%9B%D0%BE%D0%BA%D0%BE/", "text": "\n                    Собственикът на „Локомотив“ (Пд) Христо Крушарски отговори подобаващо на призива от феновете, които настояха той да напусне клуба. Босът бе категоричен, че това няма как да стане безвъзмездно, тъй като очаква да си върне вложените пари. Освен това Крушарски отрече обвиненията, че в клуба решенията се взимат чрез \"постоянни пиянски прояви\". \"Значи, аз не знам с нас някой да е изпил по една ракия и да види кой колко пие. По принцип аз пия само вода, в редки случаи се отпускам, когато съм в настроение, коментира Крушарски пред bTV. - Аз това нещо го правя за пари. Аз съм вложил пари и чакам пари. Парите ще дойдат. Тогава ще питат: \"Защо взимаш пари от \"Локомотив\"? Ами, аз ги питам сега: Защо аз влагам, а никой друг не дойде да вложи?\", колоритен бе босът.В същото време френският дефанзивен халф Раян Фрикеч се появи на „Лаута“ и най-вероятно ще подпише договор. Той има 150 мача във втора лига на Франция и по-късно трябва да мине медицински тестове, преди да парафира. С отбора вече тренира и Дани Кики, който 2 седмици бе извън строя заради критики към ръководството.\n\n\n                    ", "date": "2017.09.27", "title": "Крушарски пиел само вода, няма да напуска „Локо“"}
{"url": "http://www.monitor.bg/a/view/8589-chambao-%D1%81%D0%B5-%D0%BF%D1%80%D0%BE%D1%89%D0%B0%D0%B2%D0%B0%D1%82-%D1%81-%D0%B1%D0%B3-%D1%84%D0%B5%D0%BD%D0%BE%D0%B2%D0%B5%D1%82%D0%B5/", "text": "\n                    Девети ноември е датата, на която Chambao ще си вземат „сбогом“ с българската публика. Дали Мария дел Мар Родригес, или просто Ламари, ще качи кариерата си на трупчета, за да се наслаждава на прости удоволствия като да разхожда двете си кучета по плажовете на Малага, все още не е ясно. Сигурно е обаче, че с концерта си у нас фламенко чил спецовете ще ни върнат още веднъж усещането за лято – с всяко потропване на босите си крака Мария ще дирижира пулса ни, а по детския чистия й, игрив тембър ще разтвори напълно солта на злободневието в душите ни.\n\nУ нас Chambao ще представят последния си албум Nuevo Ciclo („Вирджиния рекърдс“/Sony Music), продуциран от Едуардо Кабра от популярната пуерториканска група Calle 13. Мари го кани да работят заедно, за да излезе от добре позната средиземноморска матрица на звученето си. „Не исках да се ограничавам в рамките на фламенко музиката, без програмиране или електронен звук. Имах нужда от автентичността на Едуардо и неговото музикално усещане.”, казва тя.\n\nЛюбовта между Chambao и българската публика е от пръв поглед и завинаги. Обезоръжаващата искреност и топлота на Мария, в комбинация с парчетата, от които ти се допива нещо с чадърче, винаги са гаранция за пълни зали. Основното ядро инструменталисти обиколи страната ни миналата година с фламенко турнето на виртуозния ни цигулар Васко Василев. Те бяха част и от историческия му концерт в „Арена Армеец“. \n                    ", "date": "2017.09.27", "title": "Chambao се прощават с бг феновете"}
{"url": "http://www.monitor.bg/a/view/46178-%D0%A7%D1%83%D0%B2%D1%81%D1%82%D0%B2%D0%B5%D0%BD%D0%B0%D1%82%D0%B0-%D1%86%D0%B8%D0%B3%D1%83%D0%BB%D0%BA%D0%B0-%D0%BD%D0%B0-%D0%91%D0%BE%D0%B6%D0%B8%D0%B4%D0%B0%D1%80%D0%B0-%D0%9A%D1%83%D0%B7%D0%BC%D0%B0%D0%BD%D0%BE%D0%B2%D0%B0-%D0%B2-%D0%B7%D0%B0%D0%BB%D0%B0-%D0%91%D1%8A%D0%BB%D0%B3%D0%B0%D1%80%D0%B8%D1%8F/", "text": "\n                    Една от най-чувствените родни цигуларки излиза на сцената в зала „България“ на 28 септември от 19 ч. заедно със Софийската филхармония и под палката на испанския диригент Хосе Мигел Родиа. Тя ще изпълни знаменития Концерт за цигулка №1 от Сергей Прокофиев. В програмата са още Феликс Менделсон – Концертна увертюра „Хебриди“, и Лудвиг ван Бетовен – Симфония No 2.\n\nПрокофиев започва да пише първия си цигулков концерт като концертино още през 1915 г. Премиерата се забавя няколко години, през които композиторът емигрира в САЩ и пътува по целия свят. Концертът е изпълнен за първи път през 1923 г. в Париж. Солист е Марсел Дарийо, а диригент- Сергей Кусевицки. На премиерата присъстват Пабло Пикасо и Артур Рубинщайн. Въпреки това творбата претърпява фиаско. Премиерата в тогавашния СССР също не е особено успешна, докато произведението не е изсвирено от 19-годишния по онова време Натан Милщайн и Владимир Хоровиц, който изпълнява оркестровата част на пиано. Един от популяризаторите на творбата става унгарският цигулар Йозеф Сигети, който я включва в програмата си за турнета из цяла Америка и Европа.\n\nБожидара Кузманова не свири на цигулка, тя живее с нея. Изпълненията ѝ се определят от критиците като „изразителни и страстни, с разум, но и с чувства“. Тя не просто свири, тя ви кара да усетите вътрешната енергия на музиката в себе си. Прецизността ѝ е обогатена с чар и елегантност. Божидара е свирила като солист с всички големи български оркестри, с Филхармония „Бохуслав Мартину“, Котман Щрайхисти, Оркестър Грац, Радио-симфоничен оркестър Прага, Нов симфоничен оркестър Базел, Симфония Монтевидео, Виенски Бах солисти, Бранденбургските симфоници и др. От няколко години преподава в Музикалното училище „Й.С. Бах“ във Виена и Виенската музикална академия. Талантът и обаянието на цигуларката са оценени и от много съвременни композитори, които ѝ посвещават солови творби.\n\nБожидара е родена в Пловдив, живяла е в София, където завършва музикалното училище и заминава за Виена, където пък завършва университета за музика. Омъжена е за валдхорнист от Виенската филхармония и има малък син. В момента свири на цигулка „Постилионе 1890“, но е свирила на повече от 15 „Страдивари“ и 7-8 „Гуарнери дел Джезу“. „Концертът на Прокофиев, който ще изпълня, за мен е като руска приказка: с много фантазия, подреден, но и с много различни ефекти и тембри. Забавен, очарователен, на места леко сантиментален, на други почти див. И Василиса Прекрасна е в него, но и баба Яга и не знам коя е по-интересна от двете“, казва цигуларката.\n                    ", "date": "2017.09.27", "title": "Чувствената цигулка на Божидара Кузманова в зала „България“"}
{"url": "http://www.monitor.bg/a/view/7133-%D0%A8%D0%B5%D1%84-%D0%9C%D0%B0%D0%BD%D1%87%D0%B5%D0%B2-%D0%B8%D0%B7%D0%B4%D0%B0%D0%B2%D0%B0-%D0%9C%D0%B5%D1%87%D1%82%D0%B8-%D0%B8-%D0%BA%D0%BE%D1%88%D0%BC%D0%B0%D1%80%D0%B8/", "text": "\n                    Популярният шеф Иван Манчев подготвя нова книга с рецепти, научи „Монитор\". След вдъхновилия чревоугодниците том с шеф Таньо Шишков, Манчев подготвя „Мечти и кошмари“, която ще опише кулинарния път на известния готвач. „В нея ще намерите най-добрите 65 рецепти, които съм научил досега. Поканил съм много добър готвач - Анди Заук, носител на една звезда „Мишлен\". От него съм научил най-много и затова съм решил да я направя с него“, разкри кулинарният гуру. Книгата ще излезе на пазара на 1 декември. Името не е избрано случайно, защото всеки от нас минава през различни моменти, за да може да достигне целите си, коментира още Манчев. Добра новина за кулинарните любители е, че тв поредиците „Кошмари в кухнята” и „Черешката на тортата”, ще продължат и през следващата година.\n\n\n                    ", "date": "2017.09.27", "title": "Шеф Манчев издава \"Мечти и кошмари\""}
{"url": "http://www.monitor.bg/a/view/44411-%D0%9F%D0%BB%D0%B5%D0%BC%D0%B5%D0%BD%D0%BD%D0%B8%D0%BA%D1%8A%D1%82-%D0%BD%D0%B0-%D0%A1%D0%B8%D0%BD%D0%B0%D1%82%D1%80%D0%B0-%D0%BE%D1%82%D0%BA%D1%80%D0%B8%D0%B2%D0%B0-%D0%BA%D0%BE%D0%BD%D1%86%D0%B5%D1%80%D1%82%D0%B0-%D0%BD%D0%B0-%D0%90%D0%BB-%D0%91%D0%B0%D0%BD%D0%BE/", "text": "\n                    Китаристът Том Синатра ще бъде специален гост на концерта на Албано Каризи в зала 1 на НДК на 6 октомври. Племенникът на легендарния Франк Синатра ще открие шоуто с акустичните си сола и под съпровода на Софийска филхармония. Работил с куп знаменитости, сред които Марк Нопфлър, Тото Кутуньо и Микеле Плачидо, Том печели сърцата на феновете в цял свят с финес. Във впечатляващата му биография влизат редица награди, сред които и отличие от най-престижния италиански фестивал в Сан Ремо.\n\nМайсторът на тънката струна няма да бъде единствената изненада за родната публика по време на лайва на Ал Бано. Редом до италианския бард ще излезе синът му Яри, който също е изключително талантлив музикант. В столицата Ал Бано ще представи новия си двоен албум Di Rose e di Spine, заедно с класики като Felicita, Liberta и Sempre Sempre. Билети за бутиковия спеткакъл се продават в eventim.bg на цена от 40 до 70 лв. \n                    ", "date": "2017.09.27", "title": "Племенникът на Синатра открива концерта на Ал Бано"}
{"url": "http://www.monitor.bg/a/view/18757-%D0%9A%D1%80%D0%B8%D1%81%D1%82%D0%B8%D0%B0%D0%BD-%D0%9A%D0%BE%D1%81%D1%82%D0%BE%D0%B2-%D1%81%D1%82%D0%B0%D0%BD%D0%B0-%D1%82%D0%B8%D0%B9%D0%BD-%D0%BE%D1%82%D0%BA%D1%80%D0%B8%D1%82%D0%B8%D0%B5%D1%82%D0%BE-%D0%BD%D0%B0-%D0%A0%D1%83%D1%81%D0%B8%D1%8F/", "text": "\n                    Момчето-чудо на българската музика Кристиан Костов си тръгна с приза за „тийн откритие“ на тазгодишната церемония по раздаването на наградите MusicBox в Русия. Певецът, чието детство преминава именно в страната на Толстой, получи отличието си, след като бе избран за победител в категорията от предварителното гласуване на публиката. „Благодаря ви! Оставихте ме без думи“, вълнува се изпълнителят на Beautiful Mess.\n\nПетите награди MusicBox станаха повод и за запознаването му с руската певица Юлия Самойлова, която трябваше да представи родината си на „Евровизия“ тази година, но достъпът й до домакините от Украйна бе отказан месеци по-рано. Причина за бойкота срещу изпълнителката, която от детството си ползва инвалидна количка, стана неин концерт в Крим от 2015 г. „И така, най-после се срещнахме. Тя е истинско вдъхновение. Благодаря ти за усмивката и душата!“, написа в социалните мрежи Крис под кадър със Самойлова. Припомняме, че след новината за недопускането на рускинята в Украйна, Костов се обяви против политическите нюанси на песенния конкурс. „Музиката обединява. Сега обаче сме свидетели на обратното. Надявам се всичко да се уреди и страните да намерят общ език и да решат проблемите. Жалко е да бъде загубен такъв участник като Юлия . Случващото се е страшно и нечестно”, обясни тогава момчето, което донесе на България второ място от „Евровизия“.\n                    ", "date": "2017.09.27", "title": "Кристиан Костов стана „тийн откритие“ на Русия"}
{"url": "http://www.monitor.bg/a/view/23164-%D0%94%D0%B5%D0%BE-%D0%B8-%D0%9C%D0%B0%D1%80%D0%B8%D0%B0%D0%BD%D0%B0-%D0%BC%D0%B8%D0%BD%D0%B0%D1%85%D0%B0-%D0%BF%D0%BE%D0%B4-%D0%B2%D0%B5%D0%BD%D1%87%D0%B8%D0%BB%D0%BE%D1%82%D0%BE/", "text": "\n                    Тв водещият Деян Славчев-Део и нежната му половинка Мариана Станчева си казаха заветното „да“. Двамата са сключили граждански брак в събота, но планират да отпразнуват любовта си с голямо сватбено тържество на 13 октомври. Жокер за наближаването на щастливото събитие даде Мариана в края на юли, когато бе забелязана с годежен пръстен. Искрите между двойката пламнаха преди повече от 3 години и почти веднага заживяха под един покрив. Мариана и 41-годишният певец имат един наследник – Борислав, който се появи на бял свят миналата година. Наскоро вечно усмихнатият блондин загатна, че с жената до него вече обмислят опцията за втора рожба. \n\n\n                    ", "date": "2017.09.27", "title": "Део и Мариана минаха под венчилото"}
{"url": "http://www.monitor.bg/a/view/65285-2cellos-%D1%81%D0%BF%D0%BE%D0%B4%D0%B5%D0%BB%D1%8F%D1%82-%D1%81%D0%BF%D0%BE%D0%BC%D0%B5%D0%BD%D0%B8-%D0%B7%D0%B0-%D0%91%D1%8A%D0%BB%D0%B3%D0%B0%D1%80%D0%B8%D1%8F-%D1%81-%D0%9A%D0%B0%D1%80%D0%B5%D1%80%D0%B0%D1%81-%D0%B8-%D0%94%D0%BE%D0%BC%D0%B8%D0%BD%D0%B3%D0%BE/", "text": "\n                    Красотата на България и сеизмичната емоционалност на публиката й са обсъдили 2Cellos с Хосе Карерас и Пласидо Доминго в бекстейджа на „Арена ди Верона“, издадоха от екипа на инструменталното дуо. Пътищата на челистите и легендарните тенори се пресякоха в бекстейджа на амфитетаъра по време на грандиозния трибют в памет на Лучано Павароти по-рано този месец. За Карерас, който включи София в прощалното си турне, страната ни винаги ще остане свързана с моралната подкрепа, която Гена Димитрова му оказва в началото на кариерата, както и с дружбата с Христо Стоичков. Доминго пък може да се похвали с няколко български финалиста от конкурса си за млади таланти „Опералия“, от които най-популярното име днес е Соня Йончева. Лука и Степан вече познават красотите и на столичния център, и на Стария град в Пловдив, а на 4 декември ще вдишат въздуха и в най-голямата зала у нас - „Арена Армеец“.\n\nХърватите, стартирали пътря си в музиката като YouTube сензация, ще представят у нас актуалния си албум Score. Дискът вкарва слушателя буквално във филма, включвайки теми от „Гладиатор”, „Смело сърце”, „Малена” и сериали като  „Игра на тронове”. Билети за един от най-горещите гигове за тази година се продават в eventim.bg на цена от 50 до 110 лв.\n                    ", "date": "2017.09.27", "title": "2Cellos споделят спомени за България с Карерас и Доминго"}
{"url": "http://www.monitor.bg/a/view/55226-%D0%9C%D0%B8%D0%BB%D0%B8%D1%86%D0%B0-%D0%BF%D0%B5%D0%B5-%D0%9A%D1%8A%D1%81%D0%BD%D0%B0-%D0%BB%D1%8E%D0%B1%D0%BE%D0%B2-%D1%81-%D0%B3%D0%B8%D0%BF%D1%81-%D0%B4%D0%BE-%D0%BA%D0%BE%D0%BB%D1%8F%D0%BD%D0%BE%D1%82%D0%BE/", "text": "\n                     С гипсов ботуш до коляното на десния си крак ще излезе да пее в петък пред оръжейниците от казанлъшкия „Арсенал“ топ певицата на българската естрада Милица Божинова.Чаровницата, която беше сред основателките на култовата група „Тоника“ потроши кости във Варна на 26 август. Инцидентът стана часове преди откриването на кинофестивала „Любовта е лудост“.Тогава докторите сложиха тежката превръзка и препоръчаха тя да остане минимум 30 дни. Въпреки неистовата болка тогава Милица пя за откриването на феста от инвалидна количка.Ден преди ангажимента пред оръжейниците трябвало да бъде махнат гипса, но в последния момент решила да отложи процедурата.„Дори и прем ум не ми е минавало да отменяме концерта. Здрава, болна, с бастунче или на куц крак, но след като сме дали дума – ще пеем пред хората. Не можем да ги разочароваме, а и с арсеналци сме стари приятели. Няма как да забравя овациите, с които ни посрещнаха на фирмения стадион през есента на 2015-а. Разбрала съм се с организаторите да сложат едно по-високо столче на сцената, ще пея седнала и с панталон, което си ми е традицонното облекло, а Асен ще танцува край мен!“, с усмивка сподели ситуацията Милица. По договорка с изпълнителния директор на дружеството, инж. Николай Ибушев тя и партньорът й Асен Масларски ще пеят 30 минути.„Не сме обмисляли предварително репертоара си, но със сигурност сред десетината песни ще бъдат любимите на мнозина „Късна любов“, „Всеки ден“ и разбира се „В края на лятото, миг преди зимата!“ уточни певицата.На този етап Милица се въздържа от откровения за бъдещи песни, макар вече да е споделяла, че възнамерява да пробва по - солови прояви. „Нека оздравея напълно , да си стъпя стабилно и на двата крака, пък тогава ще видим!“, многозначително добави изпълнителката , която това лято отпразнува юбилейната си 60-та годишнина пеейки. На снимкаУраган от аплодисменти посрещна Милица и Асен преди две години, когато отново през септември пяха за арсеналци на лятото, миг преди зимата!“ уточни някогашния глас от култовата „Тоника“. На този етап Милица се въздържа от откровения за бъдещи песни, макар вече да е споделяла, че възнамерява да пробва по - солови прояви. „Нека оздравея напълно , да си стъпя стабилно и на двата крака, пък тогава ще видим!“, многозначително добави изпълнителката , която това наля отпразнува юбилейната си 60-та годишнина пеейки. На снимката\n\n\n                    ", "date": "2017.09.27", "title": "Милица пее „Късна любов“ с гипс до коляното     "}
{"url": "http://www.monitor.bg/a/view/63987-%D0%93%D0%B5%D1%80%D0%B8%D0%9D%D0%B8%D0%BA%D0%BE%D0%BB-%D1%80%D0%B0%D0%B7%D0%B2%D1%8F%D0%B2%D0%B0-%D1%8F%D0%BA%D0%B0%D1%82%D0%B0-%D0%B4%D1%83%D0%BF%D0%B0%D1%80%D0%B0-%D0%B2-%D0%A0%D0%B5%D0%B2%D0%BE%D0%BB%D1%8E%D1%86%D0%B8%D1%8F-x/", "text": "\n                    Половин година след като фенове се опитаха да внедрят Гери-Никол в комедийния сериал „Ние, нашите и вашите“, „яката дупара“ на българския поп се разписва с първия си ангажимент като актриса. Уменията си в емоционалното дриблиране пред камера отличничката от X Factor ще тества в „Революция X”, където ще се включи и в групата на Иван Тишев (Боби), Мона Гочев (Мира) и Иван Иванов (Фипо). За участието на поп старлетката в продукцията загатнаха самите продуценти, които разкриха в социалните мрежи, че героинята на Джулия Бочева (Ани) ще бъде сменена от друга, „готина и луда“ певица. Как ще се впише Гери-Никол в любимата на тийнейджърите бунтарска банда, проходила от сериала на bTV, се очаква да разберем догодина.\n\nСнимките към филма, служещ като продължение на „Революция Z”, стартираха по-рано този месец край Лозенец, а сред останалите звезди, които ще се завърнат и на големия екран, са Силвия Петкова, Диляна Попова, Георги Кадурин и Стефка Янорова. За комичните ситуации между бившите ученици и настоящи преподаватели в добре познатата ни гимназия ще се грижат още Мариан Вълев и режисьорът Людмил Иларионов. От екипа на „Революция X” все още не издават обаче какви ще бъдат техните роли. Снимките към филма обаче станаха терен на партито за рождения ден на дипломирания от НАТФИЗ Люси вчера.\n                    ", "date": "2017.09.27", "title": "Гери-Никол развява яката дупара в „Революция X”"}
{"url": "http://www.monitor.bg/a/view/60776-%D0%9C%D0%B0%D1%80%D1%82%D0%B0-%D0%92%D0%B0%D1%87%D0%BA%D0%BE%D0%B2%D0%B0-%D0%BE%D1%86%D0%B5%D0%BD%D1%8F%D0%B2%D0%B0-%D0%BA%D1%8A%D1%81%D0%BE%D0%BC%D0%B5%D1%82%D1%80%D0%B0%D0%B6%D0%BA%D0%B8-%D0%BD%D0%B0-%D0%97%D0%BB%D0%B0%D1%82%D0%BD%D0%B0-%D1%80%D0%BE%D0%B7%D0%B0/", "text": "\n                    Актрисата Марта Вачкова ще застане начело на тричленното жури в късометражната програма на „Златна роза“ тази година. За одобрението на оценяващите и Голямата награда в категорията ще се борят общо 26 заглавия, сред които „Може би утре“ на Мартин Илиев, „Охлюви“ на Албена Пунева, „Изпитания“ на Любомир Печев, „Разпознаване“ на Тома Вашаров, „Правила“ на Ясен Генадиев и „Нощите на един самотен вестоносец“ на Андрей Кулев, които са заснети с финансовата поскрепа на НФЦ. В рамките на „Златна роза“ любителите на седмото изкуство ще могат да изгледат още кратките ленти на Боя Харизанова, Яна Титова, Стефани Райчева, Симеон Сокеров, Джонатан Хайделбергер, Елена Тончева, Калоян Патерков, Мина Милева и Весела Казакова. Освен основното отличие в категорията Вачкова ще връчи и два диплома за конкретни постижения.\n\nФилмовият фестивал, който ще проведе от 30 септември и до 7 октомври, ще представи и две изложби в съпътстващата си програма. Още в първия ден от форума във фоайето на Фестивален и конгресен център-Варна ще бъдат разположени фотографиите на Темелко Темелков, обединени под общото име eMOTION. Изложбата, в която място намират 14 кадъра, ще бъде открита от 17 ч.\n\nОще на следващия ден със същия начален час в Градската художествена галерия ще бъде почетено изкуството на оператора Бончо Карастоянов в игралния филм „Земя” (1957) на Захарий Жандов. Изложбата се осъществява съвместно с Българска национална филмотека, курирана е от Иво Хаджимишев с финансовата подкрепа на Архив Гипсън и е съставена от фотоси, направени по време на снимачния процес на лентата и съхранявани в колекцията на националния ни филмов архив.\n                    ", "date": "2017.09.27", "title": "Марта Вачкова оценява късометражки на „Златна роза“"}
{"url": "http://www.monitor.bg/a/view/41725-%D0%9A%D0%B8%D1%82-%D0%A5%D0%B0%D1%80%D0%B8%D0%BD%D0%B3%D1%82%D1%8A%D0%BD-%D0%B8-%D0%A0%D0%BE%D1%83%D0%B7-%D0%9B%D0%B5%D1%81%D0%BB%D0%B8-%D0%BE%D1%84%D0%B8%D1%86%D0%B8%D0%B0%D0%BB%D0%BD%D0%BE-%D1%81%D0%B3%D0%BE%D0%B4%D0%B5%D0%BD%D0%B8/", "text": "\n                    Актьорите от кървавата сага „Игра на тронове“ Кит Харингтън и Роуз Лесли обявиха официално годежа си. Първото публично потвърждение се появи на страницата за сватбени анонси на в. The Times. Новината зарадва феновете на фентъзи епоса, които шеговито отправиха своите пожелания към бъдещото семейство. „Явно Джон Сноу знае едно-две неща“ и „Дано връзката им в реалността е по-успешна от телевизионната“, са само част от коментарите. Че 30-годишният актьор е задал съдбоносния въпрос на звездата от „Абатство Данутън“ се заговори в края на юли. „Кит наскоро спретна романтична вечеря на свещи за Роуз и й предложи. Тя се разплака и каза „да“ на мига“, издаде тогава близък до двойката пред сп. Life&Style. Според същия източник, двамата искат традиционна шотландска сватба. Искрите между Харингтън и Лесли пламнаха по време на снимките на втори сезон на „Игра на тронове“. Кит неведнъж споделя, че чаровната червенокоска постъпила с него точно така, както в сериала дивачката Игрит открадна сърцето на нищо незнаещия Джон Сноу. \n\n\n                    ", "date": "2017.09.27", "title": "Кит Харингтън и Роуз Лесли официално сгодени"}
{"url": "http://www.monitor.bg/a/view/30118-%D0%A1%D0%BE%D1%84%D0%B8%D1%8F-%D0%92%D0%B5%D1%80%D0%B3%D0%B0%D1%80%D0%B0-%D0%B5-%D0%BD%D0%B0%D0%B9%D1%81%D0%BA%D1%8A%D0%BF%D0%BE%D0%BF%D0%BB%D0%B0%D1%82%D0%B5%D0%BD%D0%B0%D1%82%D0%B0-%D1%82%D0%B2-%D0%B0%D0%BA%D1%82%D1%80%D0%B8%D1%81%D0%B0/", "text": "\n                    Холивудската красавица София Вергара оглави класацията на сп. „Форбс“ за най-високоплатени актриси на малкия екран. С впечатляващите 41, 5 милиона долара, изкарани само за година, колумбийката успя да надмине колежките си в телевизионния бранш. Звездата от „Модерно семейство“ не пуска челната позиция вече 6 години. Приходите й са основно от превъплъщението в бъбривата Глория Притчет в култовия ситком, както и от роли в киното и рекламни договори. Среброто отново е поверено на Кейли Куоко от „Теория за големия зрив“ с 26 милиона долара. Трета позиция си поделят Минди Кейлинг и Елън Помпео от „Анатомията на Грей“ с по 13 милиона долара всяка. На пето място се класира Маришка Харгитай от „Закон и ред: Специални разследвания“, която е заработила 12,5 милиона долара в периода. В Топ 10 се нареждат още актрисите Джули Боуен, Кери Уошингтън, Приянка Чопра, Робин Райт и Поли Перет.  \n\n\n                    ", "date": "2017.09.27", "title": "София Вергара е най-скъпоплатената тв актриса"}
{"url": "http://www.monitor.bg/a/view/88684-%D0%94%D0%B6%D1%83%D0%BB%D0%B8%D1%8F-%D0%A1%D1%82%D0%B0%D0%B9%D0%BB%D1%81-%D1%81%D0%B5-%D0%BE%D0%BC%D1%8A%D0%B6%D0%B8/", "text": "\n                    Американската актрисата Джулия Стайлс и любимият й Престън Кук си казаха заветното „да“. Двамата се разходиха до олтара на морския бряг в Сиатъл. За щастливото събитие стана ясно от профила на 36-годишната красавица в Инстаграм. Тя сподели кадър, на който ръката на съпруга ѝ е поставена върху порасналия ѝ корем, прикрит от булчинска рокля. През юни Стайлс обяви, че е бременна с първото си дете. Звездата от „Запази последния танц“ и Престън очакват наследникът им да се появи на бял свят след месец. Искрите между двамата пламнаха на снимачния сет на „Ела с мен“, на който той е асистент-оператор. Двамата се сгодиха навръх Коледа през 2015 г., но тогава заявиха, че не бързат да минат под венчилото.  \n\n\n                    ", "date": "2017.09.27", "title": "Джулия Стайлс се омъжи"}
{"url": "http://www.monitor.bg/a/view/81992-%D0%9A%D1%83%D1%84%D0%B0%D1%80-%D1%81-%D0%BE%D0%B1%D1%83%D0%B2%D0%BA%D0%B8-%D0%B7%D0%B0-%D0%9F%D1%80%D0%B5%D1%81%D0%BB%D0%B0%D0%B2%D0%B0-%D0%B2%D1%8A%D0%B2-%D0%92%D0%B0%D1%88%D0%B8%D0%BD%D0%B3%D1%82%D0%BE%D0%BD/", "text": "Пя гръцки шлагери на кръстовище във Вегас, стяга се за плаж във Флорида \n                    Цял куфар с обувки ще отнесе към родината Преслава след шопинг тур преди концерта във Вашингтон, научи „Монитор“. В столицата на САЩ звездата изнесе тричасов концерт, след който, вдъхновен от вокалната й мощ,вместо масивен букет цветя. Фолкдивата имаше един ден за туристическа обиколка и отскочи до мемориала на Линкълн, като през цялото време се притесняваше, че някой местен може да възроптае срещу факта, че го снима на живо във Фейсбук. След навъртения километраж в парка между паметниците на Джеферсън и Рузвелт изпълнителката на „На тебе не отказвам“ се пошегува, че от системното недоспиване и тежкия график с ангажименти вече може да направи и едно циганско колело за радост на последователите си в социалните мрежи.Певицата пристигна вчера за участие в Лас Вегас, като неин личен шофьор бе Мая от популярния в близкото минало у нас дует Мая и Магапаса. Певицата пристигна в лоното на хазарта по първи петли и въпреки преумората озвучи кръстовищата с акапелни изпълнения на гръцки шлагери, които бяха поздрав и за рождения ден на организаторката на турнето й в САЩ Петя Романова. В края на седмицата Преслава ще докара мускулна треска в ханша на феновете в Тампа, Флорида, където ще има и карт бланш за релакс по златистите плажове. През уикенда звездатаи „Бяла роза“ най-голямата българска диаспора – тази в Чикаго, а последното й шоу ще е на 1 октомври в Кейп Код, Масачузетс.\n\n\n                    ", "date": "2017.09.27", "title": "Куфар с обувки за Преслава във Вашингтон"}
{"url": "http://www.monitor.bg/a/view/20244-%D0%92%D0%B8%D0%BE%D0%BB%D0%B8%D1%81%D1%82%D0%BA%D0%B0-%D0%B1%D1%8A%D1%80%D0%BA%D0%B0-%D0%B7%D0%B0%D1%81%D1%83%D0%BA%D0%B0%D0%BD%D0%B8-%D0%BC%D0%B0%D0%BD%D0%B4%D0%B6%D0%B8-%D0%B4%D0%BE%D0%BA%D0%B0%D1%82%D0%BE-%D1%81%D0%B2%D0%B8%D1%80%D0%B8-%D0%BD%D0%B0-%D0%B3%D0%B0%D1%81%D1%82%D1%80%D0%BE%D0%BD%D0%BE%D0%BC%D0%B8/", "text": "\n                    Концерт „3 в 1“ под наслов „Вкусът на музиката“ ще изнесе живеещата от години в Париж виолистка Йоланта Делибозова – Йоли, която възнамерява докато свири на инструмента си да забърка няколко манджи и да разкрие рецептите за тях пред ценителите на класиката и екзотичната кухня. За сцена на пърформанса си Йоли е избрала зала „Орфеида“ на старозагорски класен хотелски комплекс, където с нея ще бъде и камерният ансамбъл „Колегиум музикум SZ“ от трупата на старозагорската държавна опера, коментира директорът Огнян Драганов. Репертоарът включва произведения на няколко велики композитори като Росини, Шуман и Бизе, а на финала публиката ще има възможността да дегустира ястията с препоръчани вина и напитки. Ценители разказват, че на 37 Росини вече се къпел в славата си на блестящ композитор, но никога не изоставял другата си любов – кулинарията. В дома си в Париж давал бляскави „музикални“ обеди, а в съботите 30 избрани гости се наслаждавали на изисканите му блюда. На него се приписват около 50 рецепти, сред които салатата „Фигаро“ от варен телешки език, канелоните ала Росини и, разбира се, легендарното „Турнедо Росини“.Йоли, която българския зрител познава като лице на 24Kitchen от близкото минало, издава, че гостите й трябва да очакват симбиоза между вкус и музика. „Кулинарията и музиката са изкуства, които се допълват едно друго. Музиката винаги предразполага за едно добро прекарване и още повече изостря сетивността. Всеки човек може да готви. Не е нужно да си професионалист, за да създадеш хубава храна. Нужно е само въображение, желание и любов. Храната е любов. Тя се превръща в нещо специално и излиза извън рамките на \"средство за оцеляване\" само когато е споделена“, категорична е Йоли, която никога в живота си не е посещавала някакви специализирани кулинарни курсове.\n\n\n                    ", "date": "2017.09.27", "title": " Виолистка бърка засукани манджи докато свири на гастрономи"}
{"url": "http://www.monitor.bg/a/view/83632-%D0%95%D0%BC%D0%B0%D0%BD%D1%8E%D0%B5%D0%BB-%D0%9C%D0%B0%D0%BA%D1%80%D0%BE%D0%BD-%D1%81-%D0%B8%D0%B4%D0%B5%D0%B8-%D0%B7%D0%B0-%D1%80%D0%B5%D1%84%D0%BE%D1%80%D0%BC%D0%B8-%D0%B2-%D0%95%D0%A1/", "text": "\n                    Френският президент Еманюел Макрон предложи отбраната и сигурността на Европа да се укрепят чрез създаване на общи сили за намеса, общ бюджет за отбрана и обща доктрина за действие, предаде АФП.\n\nВ реч в парижката Сорбона, в която огласи плановете си за реформи в Европейския съюз, Макрон предложи да се създаде Европейска академия за разузнаване, за да се засили взаимодействието между специалните служби и обмена на информация в името на борбата с тероризма, и Европейска прокуратура, която да работи по дела, свързани с терористична дейност, посочва ТАСС.\n\n\"Сигурността е основата на всяка политическа общност\", а Европа е изправена пред двойно предизвикателство - постепенното и неизбежно оттегляне на САЩ и терористичната заплаха, отбеляза френският държавен глава, цитиран от ДПА. Европа трябва да има самостоятелен капацитет за намеса, допълващ този на НАТО, и да развие обща стратегическа култура, добави той. Според него до началото на следващото десетилетие Европа трябва да има общи сили за интервенция, общ бюджет и доктрина за действие.\n\nМакрон поиска също поетапно създаване на европейска гранична полиция, за да се гарантира по-добро охраняване на границите, както и общи сили за гражданска защита за справяне с природни бедствия, посочва Ройтерс.\n\nФренският президент предложи да бъде създаден Европейски офис за предоставянето на убежище, за да се ускорят и хармонизират европейските миграционните процедури, както и стандарт на ЕС за личните документи за по-добро управляване на миграционните потоци, посочва АП. Той иска също да има европейска програма за финансиране на интегрирането и обучението на бежанци.\n\nМакрон предупреди за опасностите от антиимигрантския национализъм и заяви, че те противоречат на принципите на обща Европа, родена от трагедията на световните войни. В речта си в парижкия университет президентът заяви, че Европа е твърде слаба, твърде бавна и прекалено неефикасна. Само тя обаче може да ни осигури капацитет за действие пред големите съвременни предизвикателства, изтъкна той: \"Една по-уязвима Европа е изложена днес на вълните на глобализацията. Единственият път, който гарантира бъдещето ни, е възстановяването на суверенна, единна и демократична Европа\".\n\n Макрон говори и по темата за развитието. Повече не можем да гледаме на Африка като на заплаха. Трябва да я разглеждаме като партньор. Помощта за развитие трябва да се увеличи, каза той.\n\nДокато президентът държеше реч в Сорбоната, неголям брой студенти и активисти протестираха в район. Те бяха охранявани от превъзхождаща ги по численост полиция за борба с безредиците, въоръжена с щитове и палки, но демонстрацията беше мирна. Протестиращите изразиха гнева си срещу ориентираната към бизнеса трудова политика на Макрон и начина, по който той я налага - чрез изпълнителни заповеди, вместо чрез продължителни парламентарни дебати, отбелязва АП.\n                    ", "date": "2017.09.27", "title": "Еманюел Макрон с идеи за реформи в ЕС "}
{"url": "http://www.monitor.bg/a/view/4579-%D0%A8%D0%B5%D1%84%D0%BE%D0%B2%D0%B5%D1%82%D0%B5-%D0%BD%D0%B0-%D0%9D%D0%90%D0%A2%D0%9E-%D0%B8-%D0%9F%D0%B5%D0%BD%D1%82%D0%B0%D0%B3%D0%BE%D0%BD%D0%B0-%D0%B8%D0%B7%D0%BD%D0%B5%D0%BD%D0%B0%D0%B4%D0%B2%D0%B0%D1%89%D0%BE-%D0%B2-%D0%9A%D0%B0%D0%B1%D1%83%D0%BB/", "text": "\n                    Американският сектретар по отбраната Джеймс Матис и Генералният секретар на НАТО Йенс Столтенберг пристигнаха неочаквано в Кабул в сряда, предава Франс прес, цитирана от Фокус.\n\nВизитата се осъществява няколко седмици, след като президентът Доналд Тръмп обеща да изпрати военна помощ на намиращата се тежко състояние страна. Националните военни водят боеве срещу талибаните от 2014 г., с подкрепата на контингент на НАТО, съставен най-вече от американски войници.\n\nМатис е първият член на администрацията на Тръмп, който посещава Афганистан, след като президентът обяви, че САЩ ще поддържат постоянно военно присъствие в района.\n                    ", "date": "2017.09.27", "title": "Шефовете на НАТО и Пентагона изненадващо в Кабул"}
{"url": "http://www.monitor.bg/a/view/86348-%D0%A2%D1%80%D1%8A%D0%BC%D0%BF-%D0%B3%D0%BE%D1%82%D0%BE%D0%B2-%D0%B7%D0%B0-%D1%83%D0%B4%D0%B0%D1%80-%D0%BF%D0%BE-%D0%9A%D0%9D%D0%94%D0%A0/", "text": "\n                    Президентът на САЩ Доналд Тръмп заяви, че страната му е готова за военна опция по отношение на севернокорейската ядрена криза, но предупреди, че нейното прилагане ще има много тежки последици за КНДР, предаде Ройтерс.\n\n\"Напълно готови сме за втората опция, но тя не е предпочитаната опция\", каза Тръмп на пресконференция в Белия дом с испанския премиер Мариано Рахой.\n\n\"Но ако предприемем тази опция, казвам ви, тя ще бъде опустошителна, опустошителна за Северна Корея. Тази опция се нарича военната опция. Ако трябва да я приложим, ще го направим.\"\n\nРахой заяви, че Испания ще подкрепи всяко политическо решение на кризата около Северна Корея, предаде ТАСС.\n\nСАЩ наложиха нови санкции на осем севернокорейски банки и 26 банкови служители от същата страна, съобщи АП.\n\nСанкциите се въвеждат въз основа на указ на Тръмп, подписан миналата седмица и насочен срещу достъпа на КНДР до международната банкова система. Наскоро ООН също прие комплекс от санкции срещу Пхенян, най-строгия си досега.\n\nСеверна Корея скоро ще разполага с междуконтинентална балистична ракета, снабдена с ядрена бойна глава, заяви днес, цитиран от ТАСС, председателят на Съвета на началник-щабовете на въоръжените сили на САЩ генерал Джоузеф Дънфорд пред Комисията по въоръжените сили в Сената. Не мога да кажа дали това ще стане след три, шест или 18 месеца, но е само въпрос на време, каза генералът на изслушване в Комисията, посветено на удължаването на пълномощията му с още две години.\n\nСпоред Дънфорд сега Вашингтон трябва да изхожда от това, че Северна Корея както желание, така и възможност да нанесе удар по континенталната част на САЩ.\n\nАмериканското министерство на отбраната подкрепя дипломатическите стъпки за решаване на кризата около севернокорейската ядрена програма, каза Дънфорд.\n\n\"Пентагонът подкрепя предприетите от Държавния департамент дипломатически и икономически усилия за уреждане на кризата около КНДР\", заяви генералът.\n\nДънфорд отбеляза, че в последните 18 месеца министерството на отбраната е активизирало събирането на информация, свързана с военната дейност на Пхенян.\n\nМакар политическата обстановка в момента да е много напрегната, не сме установили промяна в позициите на севернокорейските сили. Не се наблюдава военна дейност, съответстваща на напрежението в политическата среда, подчерта той, цитиран от Ройтерс.\n\nДържавният секретар на САЩ пък Рекс Тилърсън ще посети Китай тази седмица за преговори, чийто предмет ще бъдат въпроси като кризата около Северна Корея и търговията, съобщи американският Държавен департамент, цитиран от Ройтерс.\n                    ", "date": "2017.09.27", "title": "Тръмп готов за удар по КНДР"}
{"url": "http://www.monitor.bg/a/view/58374-%D0%9C%D0%B5%D0%B3%D0%B0%D0%B2%D0%B7%D1%80%D0%B8%D0%B2-%D0%B2-%D0%BE%D0%B3%D1%80%D0%BE%D0%BC%D0%B5%D0%BD-%D1%81%D0%BA%D0%BB%D0%B0%D0%B4-%D0%B7%D0%B0-%D0%BC%D1%83%D0%BD%D0%B8%D1%86%D0%B8%D0%B8-%D0%B2-%D0%A3%D0%BA%D1%80%D0%B0%D0%B9%D0%BD%D0%B0/", "text": "\n                    Мега пожар избухна във вторник вечерта в складове за боеприпаси в поделение край град Калиновка в украинската Виницка област на 270 км западно от Киев. Евакуирани са повече от 30 000 души. Късно вечерта след пожара в поделение, разположено в Калиновски район, се случиха поредица от експлозии в местните складове, където се пазят 188 000 тона боеприпаси и различни оръжия. С огъня се бореха над 1200 пожарникари. Отцепена е 10-километрова зона на сигурност, отвъд която не могат да преминават граждани.\nВ Калиновка патрулират стотици полицаи, за да пазят града от мародери.\nСпоред местни жители, говорили пред телевизия \"112 Украйна\", има \"много разрушени къщи\" и човешки жертви, но спасителите съобщиха само за една пострадала жена, настанена вече в болница, добавя агенцията. Други отбелязват че пострадалите са двама.Според украинските власти пожарът е предизвикан от външен фактор. Това сочи предварителната версия на разследващите, заяви премиерът на Украйна Володимир Гройсман, цитиран от Интерфакс.\n\"Засега предварително смятаме, специалистите смятат, че това не е самозапалване, тоест е имало външна причина\", каза днес Гройсман в ефира на телевизия \"Прямий\".Според властите става дума за диверсия. Според зам.-министъра на отбраната на Украйна Юрий Бирюков диверсията е извършена с безпилотен самолет. \"Според един от войниците, който е бил на пост, първоначално се е чул странен шум, след което за почнали взривовете. Шумът приличал на такъв от дрон.Според Бирюкова, има информация за задържани лица, потиващи се да проникнат на територията на складовете преди пожара.През март имаше подобен взрив в украински военен склад в Балаклея. Жителите бяха евакуирани от опасната зона. Тогава пак бяха заподозрели диверсията.Сега властите не изключват и възможността да става дума за терористичен акт, извършен от самопровъзгласилите се републики Донецк и Луганск.Бирюков отбелязва още, че детонацията е само на откритите площадки, а в подземните хранилища нищо не е засегнато.Междувременно точно във Винница бяха планирани учения, които са били прекратени. Президентът Петро Порошенко свика военния кабинет с всички служби, които могат да върнат обстановката към нормални параметри.През последните часове преди редакционното приключване на броя се съобщаваше за намаляла интензивност на взривовете.Според бившия шеф на украинското външно разузнаване Микола Маломуж в армията на Украйна \"просто липсва модел за гарантиране на сигурността на складовете\", посочва ТАСС.\n  \n                    ", "date": "2017.09.27", "title": "Мегавзрив в огромен склад за муниции в Украйна"}
{"url": "http://www.monitor.bg/a/view/79802-%D0%98%D0%BD%D1%82%D0%B5%D0%BD%D0%B4%D0%B0%D0%BD%D1%82-1-%D0%BD%D0%B0-%D0%A0%D1%83%D1%81%D0%B8%D1%8F-%D1%81%D0%BF%D0%B8%D0%BF%D0%B0%D0%BD-%D1%81-5-%D0%BC%D0%BB%D0%BD-%D0%BF%D0%BE%D0%B4%D0%BA%D1%83%D0%BF/", "text": "\n                    Главният интендант на Русия бе арестуван за получаване на подкуп в размер на 368 млн. рубли или 5,4 млн. евро, информира Лента.ру. Задържаният е началникът на продоволственото управление на Министерството на отбраната /МО/ полк. Александър Бережной, на когото се инкриминира освен корупция и мошеничество, пише в. „Комерсант“.          Както отбелязва изданието, по версията на следствието интендантът е причастен към кражбата на 20 млн. рубли /294 000 евро/ при изпълнение на договор с петербургската компания „Профбизнес“ за доставка на различна „хранителна“ спецтехника. Освен това Бережной е получил въпросните 5,4 млн. евро под формата на подкупи от търговци за оказване на „покровителство и помощ“ при сключване на нови контракти, посочват агенциите. Задържаният, който заемаше длъжността на интендант от 2016 г., е обвинен по няколко члена на Наказателния кодекс на Русия за „мошеничество и корупция в особено крупни размери“.          Междувременно президентът Владимир Путин освободи от длъжност главнокомандващия на Въздушно-космическите сили /ВКС/ Виктор Бондарев, информира Лента.ру. Генерал-полковникът е уволнен и от военна служба, като съответният указ на държавния глава беше публикуван на официалния портал за правна информация, допълва агенцията. По-рано – на 19 септември губернаторът на Кировска област Игор Василев упълномощи Бондарев за член на Федералното събрание. Още през юли т.г. източник на Лента.ру в горната камара на руския парламент съобщи, че командващият на ВКС най-вероятно ще бъде новият ръководител на Комитета за отбрана и сигурност на Федералното събрание. Тази информация бе потвърдена от РИА Новости, като според агенцията Бондарев ще бъде избран на този пост още тази сряда. Предшественикът му Виктор Озьоров беше освободен от поста на ръководител на споменатия комитет на  12 юли т.г. Пресата припомня, че Бондарев оглави ВКС през 2015 г.    Със съответни укази Путин освободи от длъжност още зам.-командващия на Черноморския флот вицеадмирал Валерий Куликов и началника на главното управление на МВР в Саратовска област Сергей Аренин, които неотдавна бяха назначени за сенатори в местните Федерални събрания.На фона на рокадите по върха от МО се похвалиха, че в сирийската провинция Идлиб са били ликвидирани пет влиятелни полеви командира на терористическата групировка „Джабхат ан-Нусра“. Официалният представител на ведомството генерал-майор Игор Конашенков посочи, че в операцията е била задействана цялата „многостепенна система за разузнаване на руското МО в арабската република“, предава РИА Новости. Той поясни, че в рамките на акцията са били разкрити мястото и датата на провеждането на съвещание на полевите командири южно от Идлиб. Конашенков съобщи, че по терористите е бил нанесен целеви ракетно-авиационен удар, като заедно с командирите са загинали още 32 бойци. Бил унищожен и намиращия се в близост склад с боеприпаси, взривни вещества и транспортни средства.Друга операция на руските военни сили пък вся смут сред жителите на Астраханска област, информира Утро.ру. Изстреляната от местния полигон „Капустин Яр“ в нощното небе междуконтинентална балистична ракета „Топол“ предизвика вълна от вълнения и догадки. Заснелите полета на видео очевидци не веднага разпознали ракетата и започнали да лансират версии за видяното. Както пишат местните медии, жителите на региона обяснили явлението с „визита“ на НЛО или с падането на метеорит, а други въобще решили, че са станали жертва на оптическа илюзия.   \n\n\n                    ", "date": "2017.09.27", "title": "Интендант №1 на Русия спипан с €5 млн. подкуп  "}
{"url": "http://www.monitor.bg/a/view/68117-%D0%97%D0%B0%D0%B1%D1%80%D0%B0%D0%BD%D0%B8%D1%85%D0%B0-%D1%80%D0%B0%D0%BA%D0%BB%D0%B0%D0%BC%D0%B0-%D0%B7%D0%B0-%D0%BD%D0%B0%D0%B1%D0%B8%D1%80%D0%B0%D0%BD%D0%B5-%D0%BD%D0%B0-%D0%BA%D0%BE%D0%BC%D0%BF%D0%B0%D0%BD%D1%8C%D0%BE%D0%BD%D0%BA%D0%B8-%D1%81%D1%80%D0%B5%D0%B4-%D1%81%D1%82%D1%83%D0%B4%D0%B5%D0%BD%D1%82%D0%BA%D0%B8%D1%82%D0%B5-%D0%B2-%D0%91%D0%B5%D0%BB%D0%B3%D0%B8%D1%8F/", "text": "\n                    Властите в Брюксел взеха решение да забранят административно рекламна кампания за набиране на компаньонки сред студентките, съобщиха местни медии.\nОт няколко дни пред Брюкселския свободен университет паркира камион с плакат на кампанията. Посланието от плаката препраща към сайта \"Богатството среща красотата\". Отправено е обръщение към студентките да \"подобрят начина си на живот\" като \"излизат с татенца\".\nСпоред местните власти насърчаването на срещи между млади момичета и \"стабилни мъже\" е прикрит начин за търсене на компаньонки. Собствениците на рекламирания сайт обясняват, че Белгия е сред петте държави с \"най-голям пазарен потенциал\" в предлаганите от тях услуги за запознанства. Според тях до догодина в Белгия може да бъдат привлечени 300 хиляди абонати на услугата.\nЕдин от камионите, използвани в кампанията, е бил задържан от полицията, а по-късно се очаква становището на прокуратурата по случая. Организаторите на кампанията възнамеряваха от следващия месец да осигурят няколко камиона с рекламни плакати в белгийската столица, както и наситено медийно присъствие.\n                    ", "date": "2017.09.27", "title": "Забраниха раклама за набиране на компаньонки сред студентките в Белгия"}
{"url": "http://www.monitor.bg/a/view/10321-%D0%A5%D0%BE%D1%80%D0%B0%D1%82%D0%B0-%D0%BE%D1%82-%D0%9C%D0%B0%D0%B9%D0%BE%D1%80%D0%BA%D0%B0-%D0%BD%D0%B5-%D0%B8%D1%81%D0%BA%D0%B0%D1%82-%D1%82%D1%83%D1%80%D0%B8%D1%81%D1%82%D0%B8%D1%82%D0%B5%D1%80%D0%BE%D1%80%D0%B8%D1%81%D1%82%D0%B8-%D0%BF%D1%80%D0%B5%D0%B4%D0%BF%D0%BE%D1%87%D0%B8%D1%82%D0%B0%D1%82-%D0%B1%D0%B5%D0%B6%D0%B0%D0%BD%D1%86%D0%B8/", "text": "\n                    Гражданите на Майорка протестират срещу вандалите туристи от Великобритания, Германия и скандинавските страни. Целият остров е осеян с надписи от типа „Туристи терористи“, „Туристи ходете си вкъщи, бежанци – заповядайте“. Именно темата за бежанците е учудваща за тази испанска провинция.\n\nОт своя страна Лондон протестира и обещава британците да не стъпят повече там.\n\nПреди дни над 3000 местни жители излязоха по улиците на административния център на курорта – град Палма с плакати срещу разрушителния туризъм.\n\nМиналата седмица гамени замеряха шест автобуса близо до летището на Палма, което изплаши много британски туристи за живота им. Туристите казват, че се чувстват заплашени. Те се заричат, че това ще сложи край на ерата на летуването на британците в испанския курорт.\n                    ", "date": "2017.09.27", "title": "Хората от Майорка не искат туристи-терористи, предпочитат бежанци "}
{"url": "http://www.monitor.bg/a/view/48244-%D0%9F%D1%83%D1%87%D0%B4%D0%B5%D0%BC%D0%BE%D0%BD-%D0%BF%D0%BE%D0%B7%D0%B4%D1%80%D0%B0%D0%B2%D0%B8-%D0%9A%D1%8E%D1%80%D0%B4%D0%B8%D1%81%D1%82%D0%B0%D0%BD-%D0%B7%D0%B0-%D1%83%D1%81%D0%BF%D0%B5%D1%88%D0%BD%D0%B8%D1%8F-%D1%80%D0%B5%D1%84%D0%B5%D1%80%D0%B5%D0%BD%D0%B4%D1%83%D0%BC/", "text": "\n                    Лидерът на каталунското регионално правителство Карлес Пучдемон поздрави по телефона президента на Иракски Кюрдистан Масуд Барзани за успешния референдум за независимост. Резултатите от референдума в Ирак се очакват до няколко дни.\n\nСъщевременно се повишава напрежението около предстоящия на 1 октомври референдум за независимостта на Каталуния.\n\nИспанският премиер Мариано Рахой отмени участието си в срещата на върха на лидерите от ЕС в Естония в петък, два дни преди датата на планирания от каталунските сепаратисти и забранен от испанските власти референдум за независимост.\nСрещата в естонската столица, посветена главно на цифровизацията, ще започне в четвъртък вечерта с вечеря за участниците и ще продължи на следващия ден. Тя няма официален, а по-скоро съвещателен характер и испанското предложение ще бъде взето предвид, обясни източникът.\n\nСъщевременно сепаратистката групировка на баските ЕТА осъди реакцията на официален Мадрид, предизвикана от плановете на борците за независимост на Каталуния. Испанската държава е \"затвор за народите\", заяви организацията в комюнике, разпространено от баския в. \"Гара\".\nИспанската държава демонстрира, че е \"затвор за народите, отричайки националната идентичност на каталунските земи\", заявява ЕТА, обвинявана в гибелта най-малко на 829 души в името на борбата й за независимост на Страната на баските и на Навара, преди официално да се откаже от насилието през 2011 г.\n \n                    ", "date": "2017.09.27", "title": "Пучдемон поздрави Кюрдистан за успешния референдум"}
{"url": "http://www.monitor.bg/a/view/31995-%D0%9C%D0%B0%D0%BA%D1%80%D0%BE%D0%BD-%D0%B8%D0%B7%D0%BF%D1%80%D0%B5%D0%B2%D0%B0%D1%80%D0%B8-%D0%93%D0%B5%D1%80%D0%BC%D0%B0%D0%BD%D0%B8%D1%8F-%D1%81-%D0%B2%D0%B8%D0%B7%D0%B8%D1%8F-%D0%B7%D0%B0-%D0%B1%D1%8A%D0%B4%D0%B5%D1%89%D0%B5%D1%82%D0%BE-%D0%BD%D0%B0-%D0%95%D0%A1/", "text": "\n                    Френският президент Еманюел Макрон заяви, че съвсем съзнателно е изложил визията си за широкообхватни реформи в ЕС в момент точно след изборите в Германия и преди да са приключили преговорите за съставяне на нова управляваща коалиция в Берлин. По думите му целта е била така предложенията да окажат по-голямо влияние, предаде Ройтерс.\n\"Някои казаха, че трябва да изчакам да приключат преговорите за коалиция\", каза Макрон. По думите му ако обаче е бил направил така, реакцията в Берлин е щяла да бъде следната: \"Предложенията са прекрасни, обаче е твърде късно, в коалиционното споразумение вече е записано какво ще правим в Европа през следващите четири години\".\n\nМеждувременно лидерът на либералната германска Свободна демократическа партия Кристиан Линднер заяви в интервю за германския в. \"Велт\", че ще участва в коалиция „Ямайка“ с канцлера Ангела Меркел само, ако се промени посоката на правителствената политика, предаде Ройтерс. Това поставя под въпрос бъдещето на кабинета в Германия. Консервативният алианс на Християндемократическия съюз (ХДС) и Християнсоциалния съюз (ХСС) остана най-голямата парламентарна група и след изборите в неделя, но загуби подкрепа в полза на крайната десница. Очаква се започването на коалиционни преговори, но единствената му реалистична опция е съюз с либералите и със Зелените. Потенциалните коалиционни партньори обаче имат разногласия по проблеми от енергетиката и данъците до Европа и миграцията, което усложнява сключването на коалиционно споразумение.\n\"Има аритметическо мнозинство, но и четирите партии имат собствени изборни мандати\", подчерта Линднер пред в. \"Велт\". \"Предстои да видим дали те ще могат да бъдат обединени без противоречия и в интерес на страната\", добави той, подчертавайки, че политиката не е математика и ако изпитва съмнения, партията му ще остане в опозиция.\nПолитиката към Европа и еврозоната е една от областите, в които програмата Свободната демократическа партия се различава от позициите на консерваторите и Зелените, отбелязва Ройтерс.\n                    ", "date": "2017.09.27", "title": "Макрон изпревари Германия с визия за бъдещето на ЕС "}
{"url": "http://www.monitor.bg/a/view/32946-%D0%94%D0%B8%D0%BC%D0%B8%D1%82%D1%80%D0%B8%D1%81-%D0%90%D0%B2%D1%80%D0%B0%D0%BC%D0%BE%D0%BF%D1%83%D0%BB%D0%BE%D1%81-%D0%9F%D1%80%D0%B8%D0%B5%D0%BC%D0%B0%D0%BD%D0%B5%D1%82%D0%BE-%D0%BD%D0%B0-%D0%91%D1%8A%D0%BB%D0%B3%D0%B0%D1%80%D0%B8%D1%8F-%D0%B8-%D0%A0%D1%83%D0%BC%D1%8A%D0%BD%D0%B8%D1%8F-%D0%B2-%D0%A8%D0%B5%D0%BD%D0%B3%D0%B5%D0%BD-%D0%B5-%D1%87%D0%B5%D1%81%D1%82%D0%BD%D0%BE-%D0%B8-%D0%BD%D0%B5%D0%BE%D0%B1%D1%85%D0%BE%D0%B4%D0%B8%D0%BC%D0%BE/", "text": "\n                    Приемането на България и Румъния в Шенген е не само политически честно, но е и необходимо от гледна точка на сигурността. Това заяви на пресконференция днес еврокомисарят по вътрешните работи Димитрис Аврамопулос.\nШенгенското пространство е едно от основните постижения на ЕС и сме твърдо решени да го защитим, съхраним и укрепим, добави той. В общо пространство без гранични проверки съществуват общи заплахи за сигурността. Затова трябва да направим всичко възможно, за да запазим крехкото равновесие между свободното движение и сигурността. Можем да постигнем това единствено със съгласувана и единна шенгенска правна рамка, която включва Румъния и България, посочи Аврамопулос.\nКомисията днес отново призова Съвета на ЕС да вземе скоро решение за приемането в Шенген на България и Румъния. За да могат държавите от ЕС да се противопоставят на заплахите заедно, крайно време е България и Румъния да се присъединят към Шенген. Съветът следва да вземе решението за одобряване на тяхното присъединяване и за премахване на проверките по вътрешните граници между тези две държави и техните съседи от ЕС. България и Румъния са доказали способността си да защитават външните граници на ЕС и затова следва да станат станат част от Шенген, заявява комисията.\n                    ", "date": "2017.09.27", "title": "Димитрис Аврамопулос: Приемането на България и Румъния в Шенген е честно и необходимо"}
{"url": "http://www.monitor.bg/a/view/48953-%D0%A2%D0%B0%D0%BB%D0%B8%D0%B1%D0%B0%D0%BD%D0%B8-%D1%81%D1%82%D1%80%D0%B5%D0%BB%D1%8F%D1%85%D0%B0-%D0%BF%D0%BE-%D1%88%D0%B5%D1%84%D0%BE%D0%B2%D0%B5%D1%82%D0%B5-%D0%BD%D0%B0-%D0%9F%D0%B5%D0%BD%D1%82%D0%B0%D0%B3%D0%BE%D0%BD%D0%B0-%D0%B8-%D0%9D%D0%90%D0%A2%D0%9E/", "text": "\n                    Талибани поеха отговорност за ракетен обстрел на летището в Кабул, уточнявайки в Туитър, че тяхна мишена бил самолетът на американския министър на отбраната Джеймс Матис, който е на посещение в афганистанската столица заедно с генералния секретар на НАТО Йенс Столтенберг, предадоха Франс прес и ДПА.\nНай-малко шест ракети са паднали във военната зона на международното летище в Кабул, без обаче да нарушат въздушния трафик, съобщи афганистанското вътрешно министерство.\nДанните за броя на ракетите варират. Журналист от \"Си Би Ес нюз\" съобщи в Туитър, че е преброил най-малко 20 експлозии на летището, а според афганистанската медия \"Толо нюз\" ракетите били между 20 и 30.\nГоворител на афганистанското МВР заяви, че най-малко петима цивилни са били ранени при ракетното нападение. Той уточни, че една от ракетите ударила разположена до летището къща.\nОчаква се Матис и Столтенберг да се срещнат с афганистанския президент Ашраф Гани, както и с американски командири и войници от мисията на НАТО \"Решителна подкрепа\" за обучаване на афганистанските сили. Те вероятно ще обсъдят прилагането на новата американско-афганистанска стратегия, огласена през август от президента на САЩ Доналд Тръмп.\n                    ", "date": "2017.09.27", "title": "Талибани стреляха по шефовете на Пентагона и НАТО"}
{"url": "http://www.monitor.bg/a/view/4146-%D0%A5%D0%B2%D0%B0%D0%BD%D0%B0%D1%85%D0%B0-%D1%82%D0%BE%D0%BF-%D1%82%D0%B5%D1%80%D0%BE%D1%80%D0%B8%D1%81%D1%82-%D0%BD%D0%B0-%D0%BB%D0%B5%D1%82%D0%B8%D1%89%D0%B5%D1%82%D0%BE-%D0%B2-%D0%91%D1%80%D1%8E%D0%BA%D1%81%D0%B5%D0%BB/", "text": "\n                     \n\nБелгийската полиция е залови високопоставен терорист от мрежата „Ислямска държава“. Испанецът, чиято самоличност не се уточнява, е 26-годишен и е от марокански произход.\n\nТерористът бил заловен на летището в Брюксел, а информацията за ареста бе разпространена от испанската полиция.\n\nБелгийските власти засега не огласяват подробности за акцията, извършената в сряда сутрин на летище \"Завентем\".\n\nСмята се, че задържаният е пристигнал в Брюксел да разпространи пропагандни материали на \"Ислямска държава\" и да вербува нови бойци за джихадистите.\n\nСпоред испанската полиция терористичната клетка, на която той е шеф, съществува от 2014 г. и четирима нейни членове вече са арестувани. Сред тях е и братът на шефа на групата.\n\nСпоред първите информации испанският гражданин бил специалист по социалните мрежи и организирал срещи за набиране на джихадисти в кафенета в Брюксел.\n\nТой е обвинен за разпространяване на видеоматериали от екзекуции на пленници и терористични атаки.\n\n \n                    ", "date": "2017.09.27", "title": "Хванаха топ терорист на летището в Брюксел"}
{"url": "http://www.monitor.bg/a/view/22023-%D0%93%D1%80%D1%83%D0%B5%D0%B2%D1%81%D0%BA%D0%B8-%D0%BE%D1%81%D1%82%D0%B0%D0%BD%D0%B0-%D0%B1%D0%B5%D0%B7-%D0%BF%D0%B0%D1%81%D0%BF%D0%BE%D1%80%D1%82/", "text": "\n                    Съдът в Скопие отхвърли молбата на лидера на ВМРО-ДПМНЕ Никола Груевски да му бъде върнат паспортът, предаде агенция МИА.\nСъдът отхвърли молбата като неоснователна. От съда заявиха, че мерките като временно отнемане на документа, служещ за преминаване на държавната граница, и забраната за издаване на нов такъв документ остават в сила.\nГруевски има право да обжалва решението в тридневен срок пред Апелативния съд в Скопие.\nПаспортът на Груевски бе отнет на 3 юли тази година с решение на скопския Наказателен съд по искане на Специалната прокуратура, която разследва Груевски по случая \"Титаник\", за \"престъпно сдружаване и изборна измама\". Случаят \"Титаник\" е едно от най-обемните дела, на 26 000 страници, и съдържа изказвания на около 200 свидетели.\nПрез юли Груевски заяви пред Апелативния съд, че не е извършил престъпление и против него се води политическа хайка. Той каза, че се готви за победа на изборите, а не да бяга.\n                    ", "date": "2017.09.27", "title": "Груевски остана без паспорт "}
{"url": "http://www.monitor.bg/a/view/7645-%D0%A0%D1%83%D1%81%D0%B8%D1%8F-%D0%BA%D0%B0%D0%B7%D0%B0-%D0%A1%D0%B1%D0%BE%D0%B3%D0%BE%D0%BC-%D0%BD%D0%B0-%D1%85%D0%B8%D0%BC%D0%B8%D1%87%D0%B5%D1%81%D0%BA%D0%BE%D1%82%D0%BE-%D0%BE%D1%80%D1%8A%D0%B6%D0%B8%D0%B5/", "text": "\n                    Русия приключи днес предсрочно унищожаването на своя химически арсенал, обяви президентът Владимир Путин. Той окачестви събитието като историческо предвид огромния обем химически оръжия, останали от съветско време. \"Въпреки че нашата страна планираше да завърши тази работа към 2020 г., тя я приключва по-рано от набелязания срок\", каза той.\n\nВ изявление, излъчено по телевизия \"Россия 24\", Путин отбеляза, че САЩ не са изпълнили поетия от тях ангажимент да унищожат своя химически арсенал и три пъти го отлагат с мотива, че не им достигат средства.\n\nУтилизирането на последния химически боеприпас на полигон в руската република Удмуртия е станало днес по заповед на върховния главнокомандващ Владимир Путин. Той е издал заповедта по телемост от резиденцията си в Ново Огарьово край Москва.\n\nЗа своето химическо разоръжаване Русия е получила финансова помощ от 16 държави, а също от Европейския съюз и американска неправителствена организация, припомня ТАСС. Най-много средства са били отпуснати от САЩ,, Германия, Великобритания и Канада.\n                    ", "date": "2017.09.27", "title": "Русия каза „Сбогом!“ на химическото оръжие"}
{"url": "http://www.monitor.bg/a/view/66981-%D0%90%D1%80%D0%B5%D1%81%D1%82%D1%83%D0%B2%D0%B0%D1%85%D0%B0-%D1%83%D1%87%D0%B8%D0%BB%D0%B8%D1%89%D0%B5%D0%BD-%D0%B4%D0%B8%D1%80%D0%B5%D0%BA%D1%82%D0%BE%D1%80-%D0%BE%D0%BF%D0%B8%D0%BF%D0%B2%D0%B0%D0%BB-%D1%83%D1%87%D0%B5%D0%BD%D0%B8%D1%87%D0%BA%D0%B0/", "text": "12-годишна го заснела с телефона си\n                    \n\n\n                    ", "date": "2017.09.27", "title": "Арестуваха училищен директор, опипвал ученичка (ОБНОВЕНА)"}
{"url": "http://www.monitor.bg/a/view/34631-%D0%90%D0%BB%D0%BE-%D0%B8%D0%B7%D0%BC%D0%B0%D0%BC%D0%BD%D0%B8%D1%86%D0%B8%D1%82%D0%B5-%D0%B2%D0%B7%D0%B5%D1%85%D0%B0-%D0%BD%D0%B0-%D0%BC%D1%83%D1%88%D0%BA%D0%B0-%D1%82%D1%8A%D1%80%D0%B3%D0%BE%D0%B2%D1%81%D0%BA%D0%B8-%D0%BE%D0%B1%D0%B5%D0%BA%D1%82%D0%B8/", "text": "\n                    Ало измамници атакуват търговски обекти в Дупница. Само за ден те са позвънили на десетки магазини и заведения, представяйки се за началника на полицейското управление в града. На всички са искали съдействие за разкриване на престъпление, като им бъдат предоставени пари. Средствата били необходими за наемането на преводач. „В сряда получихме десетки такива сигнали. Отново се опитват да пробият с изтъркания сценарии, представяйки се на полицаи. Отново призоваваме за по-голяма бдителност от хората. Не забравяйте, че полицията не иска пари от гражданите“, коментираха от ОД МВР – Кюстендил.\n\nТова е втора подобна атака в Дупница в рамките на месец. Предният път бяха искани големи суми пари от заможни бизнесмени отново от името на полицейския шеф. „Най-вероятно това са гастрольори, които са добре информирани. Разполагат с телефони и имена. До този момент няма измамени“, коментираха още униформени от Дупница.\n                    ", "date": "2017.09.27", "title": "Ало измамниците взеха на мушка търговски обекти"}
{"url": "http://www.monitor.bg/a/view/38045-%D0%92%D1%82%D0%BE%D1%80%D0%B0-%D0%B4%D0%BE%D0%B6%D0%B8%D0%B2%D0%BE%D1%82%D0%BD%D0%B0-%D0%BF%D1%80%D0%B8%D1%81%D1%8A%D0%B4%D0%B0-%D0%B7%D0%B0-%D0%BA%D0%B8%D0%BB%D1%8A%D1%80%D0%B0-%D0%91%D0%BE%D0%B6%D0%B8%D0%B4%D0%B0%D1%80-%D0%90%D1%82%D0%B0%D0%BD%D0%B0%D1%81%D0%BE%D0%B2/", "text": "\n                    С втора доживотна присъда се сдоби Божидар Атанасов, който бе признат за виновен в сряда от окръжния съд в Пловдив, за убийството на бизнесмена Огнян Харизанов с прякор Оги Лудия. Първата присъда, която е с право на замяна, Атанасов получи за смъртта на митничаря Георги Дребчев, който бе застрелян през 1999г. и убийството му бе разкрито 16 години по-късно.\n\nВтората доживотна присъда на Божидар Атанасов е при специален режим, постанови съдия Славка Димитрова. Наред с това подсъдимият трябва да плати на наследниците на застреляния Харизанов рекордната кръвнина от общо 850 000 лева. По 200 000 лева ще получат двете деца на убития бизнесмен, а по 150 000 лева на останалите трима роднини, които бяха граждански ищци и частни обвинители в процеса.\n\nБожидар Атанасов не се признава за виновен за нито едно от двете убийства. Според прокуратурата той е застрелял Оги Лудия на вилата му в местността „Чернатица” до хижа „Здравец” в парк „Родопи” заради 1 килограм хероин. Не искал да му ги плаща и затова го убил, признал самият той пред съкилийник. Според обвинението убийството е извършено на 17 август 2007 г. с незаконна гладкоцевна ловна пушка „Збрьовка Бърно” без номер. По това време той изтърпява присъда в Пловдивския затвор, но е използвал излизането си в отпуск, за да отиде на технопарти в района на хижа „Родопски партизани”, откъдето се придвижил до вилата на Огнян Харизанов. Прикрил се зад дърво и успял да простреля жертвата си с ловен патрон за едър дивеч, а когато се оттеглял, наръсил следите си с червен пипер, за да не бъде проследен. „Не са доказани нито мотивите, нито че Божидар Атанасов е стрелял по Харизанов”, коментира адвокатът на подсъдимия Розалина Апостолова, която бе категорична, че ще обжалва присъдата пред апелативния съд в Пловдив.\n\n \n                    ", "date": "2017.09.27", "title": "Втора доживотна присъда за килъра Божидар Атанасов"}
{"url": "http://www.monitor.bg/a/view/67748-%D0%A1%D0%B2%D0%B5%D1%82%D0%BE%D0%B2%D0%BD%D0%B0%D1%82%D0%B0-%D0%B1%D0%B0%D0%BD%D0%BA%D0%B0-%D0%B8-%D0%93%D1%83%D0%B3%D1%8A%D0%BB-%D0%B2-%D0%9F%D0%BB%D0%BE%D0%B2%D0%B4%D0%B8%D0%B2-%D0%B7%D0%B0-%D0%B8%D0%BA%D0%BE%D0%BD%D0%BE%D0%BC%D0%B8%D1%87%D0%B5%D1%81%D0%BA%D0%B8-%D1%84%D0%BE%D1%80%D1%83%D0%BC/", "text": "\n                    Вицепремиерът Томислав Дончев, представители на Европейската инвестиционна банка и на Световната банка, както и на компанията „Гугъл” пристигат в Пловдив в четвъртък за участие във форума „Индустрия 4.0”. Годишната бизнес конференция ще бъде открита от кмета на Пловдив Иван Тотев и от ръководителя на представителството на ЕК в България Огнян Златев. Вицепремиерът Дончев ще вземе участие в първия панел на тема: „Къде се намира България на европейската индустриална карта. Политики, които ще насърчат иновациите и растежа”. Други теми, които ще бъдат разисквани в рамките на конференцията са: каква е ролята на държавата за насърчаване на иновациите и растежа, какви са петте топ прогнози за бъдещето на индустрията, както и възможностите, които дава образованието, дигиталната  революция и новите бизнес модели. Участниците ще обсъдят и какви са аутсорсинг стратегиите за модерната индустрия, както и възможностите на нанотехнологиите и потенциалът им да променят индустрията. Бизнес форумът ще се проведе в пловдивския панаир в рамките на „Есен 2017”. \n                    ", "date": "2017.09.27", "title": "Световната банка и „Гугъл” в Пловдив за икономически форум"}
{"url": "http://www.monitor.bg/a/view/12348-%D0%9E%D1%82%D0%BF%D1%83%D1%81%D0%BD%D0%B0%D1%85%D0%B0-%D0%BE%D1%89%D0%B5-8-%D0%BC%D0%BB%D0%BD-%D0%BB%D0%B2-%D0%B7%D0%B0-%D1%83%D0%BA%D1%80%D0%B5%D0%BF%D0%B2%D0%B0%D0%BD%D0%B5-%D0%BD%D0%B0-%D1%81%D0%B2%D0%BB%D0%B0%D1%87%D0%B8%D1%89%D0%B0-%D0%BA%D1%80%D0%B0%D0%B9-%D0%A1%D0%B0%D1%80%D0%B0%D1%84%D0%BE%D0%B2%D0%BE-%D0%B8-%D0%A6%D0%B0%D1%80%D0%B5%D0%B2%D0%BE/", "text": "\n                    8 млн. лв. от бюджета се отпускат на министерството на регионалното развитие и благоустройството за укрепване на свлачища в бургаския квартал Сарафово и на северния бряг на гр. Царево, реши на днешното си заседание правителството.\n\nДвата обекта са с голямо обществено значение за развитието на регионите, в които попадат. Изпълнението им е наложително за опазване на живота и здравето на хората и за предотвратяване развитието на проявени неблагоприятни геодинамични процеси.\n\nС изграждането на укрепителните, брегоукрепителни и отводнителни съоръжения ще се предотврати разрастването свлачищата по крайбрежни участъци с обща дължина около 2 км и ще се предотврати намаляването на територия на България вследствие на абразионни процеси.\n                    ", "date": "2017.09.27", "title": "Отпуснаха още 8 млн. лв. за укрепване на свлачища край Сарафово и Царево"}
{"url": "http://www.monitor.bg/a/view/16263-%D0%A6%D0%B5%D0%BD%D0%B8%D1%82%D0%B5-%D0%BD%D0%B0-%D0%B3%D0%BE%D1%80%D0%B8%D0%B2%D0%B0%D1%82%D0%B0-%D0%B2-%D0%93%D0%BE%D1%86%D0%B5-%D0%94%D0%B5%D0%BB%D1%87%D0%B5%D0%B2-%D0%B2%D1%8A%D1%80%D0%B2%D1%8F%D1%82-%D0%BD%D0%B0%D0%B3%D0%BE%D1%80%D0%B5/", "text": "\n                    Горивата по бензиностанциите в Гоце Делчев се оказват най-високи в Пиринския край и основната причина за това са множеството гръцки коли, които ежедневно зареждат там, научи „Монитор“От началото на седмицата масовият бензин А95 там вече се продава на 2,09 литъра - с 4 стотинки по-скъп от преди няколко дни. Само 1 малка бензиностанция удържа все още цена от 2,05 лв. Дизелът също поскъпна и се продава на 2,09 лв, а газта пропан-бутан отиде на 1,08 лв. - с 6 стотинки по-скъп от преди няколко дни.В момента най-купуваният бензин в Благоевград се продава средно по 2,05 лв./л, дизелът - по 2,04 лв./л, а пропан-бутанът - за 0,99 лв./л. В Петрич цените са съответно 2,04 лв./л, 2,00 и 0,95 лв. Още по-ниски са цените на двете бензиностанции на големи вериги в Мариконостиново на магистрала „Струма“. Там дизелът и бензин А-95 са под 2 кинта и се предлагат по 1,99 лв./л, а пропан-бутанът за автомобили е по 92 ст. за литър. \n\n\n                    ", "date": "2017.09.27", "title": "Бензинът в Гоце Делчев най-скъп в Пиринско"}
{"url": "http://www.monitor.bg/a/view/51178-%D0%9D%D0%B0%D0%B4-90-%D0%BE%D1%82-%D1%82%D1%83%D1%80%D0%B8%D1%81%D1%82%D0%B8%D1%82%D0%B5-%D0%B8%D1%81%D0%BA%D0%B0%D1%82-%D1%81%D1%8A%D0%B2%D0%B5%D1%82-%D0%BE%D1%82-%D0%B1%D0%BB%D0%B8%D0%B7%D0%BA%D0%B8-%D0%B8-%D1%80%D0%BE%D0%B4%D0%BD%D0%B8%D0%BD%D0%B8-%D0%BF%D1%80%D0%B5%D0%B4%D0%B8-%D0%B4%D0%B0-%D0%BE%D1%82%D0%B8%D0%B4%D0%B0%D1%82-%D0%BD%D0%B0-%D0%BF%D0%BE%D1%87%D0%B8%D0%B2%D0%BA%D0%B0/", "text": "\n                    92% от хората се доверяват на препоръки от свои близки и роднини преди да отидат на почивка. Това заяви в Кюстендил Жоао Барбоса, маркетинг и PR мениджър на Европейската спа асоциация (ЕСПА) по време на Четвъртия годишен конгрес на Българския съюз по балнеология и спа туризъм (БСБСПА). 70% от потребителите пък се доверяват на онлайн оценките за услуги и марки, т.е. разчитаме на мнението на други потребители.\n\nПо думите му все повече хора разчитат на социалните медии, за да планират своите пътешествия и туристическият бизнес трябва да се възползва от това потребителско поведение. Според него в днешни дни хората не проявяват интерес към традиционните „прекъсващи“ реклами – телевизионна и радио реклама, pop-up реклами и банери и поради тази причина е по-добре да се използва друг подход т.нар. доброволни реклами, базирани на нашите предпочитания, търсения и харесвания в мрежата.\n\nБарбоса отбеляза, че почти 5 млрд. души днес използват мобилни телефони, което е 65% от населението на земята. Освен това 2 млрд. души активно използват Фейсбук по света, като в Европа броят им е 307 млн., а в България – 2,11 млн. души. По думите му повечето хора, които ползват Фейсбук са между 25-45 години, но най-бързо растящият сегмент е на жените над 50 години, т.е. Фейсбук не е само за младите.\n\nМаркетинг експертът заяви, че не е важно само посланието, което се праща, но и каналът, който се използва. Така например за по-младите е препоръчително да се използват канали като Снапчат и Инстаграм.\n\nОтзивите в интернет също са много важни. 73% от потребителите на Трип Адвайзър пишат мнения и оценки, за да помогнат на други туристи. 89% от световните туристи използват мнения за да направят своите резервации, като болшенството от пътешествениците четат повече от 11 коментара, преди да изберат мястото за своята почивка, така че е важно да се насърчават хората да оставят мнения и оценки за обектите, които посещават, заяви още той. По думите му, ако няма мнение за даден обект е много вероятно хората да не направят резервация там.\n\nБарбоса даде и няколко насоки за това как туристическите обекти биха могли да привлекат повече хора като създадат платформи за резервация в социалните мрежи и по този начин потребителите няма да излизат от сайта, за да запазят своите места. Също така е много важно сайтът на съответния обект да съдържа видео клипове и галерия от снимки, които да привличат вниманието на хората и да ги подтикват да направят своята резервация.\n                    ", "date": "2017.09.27", "title": "Над 90% от туристите искат съвет от близки и роднини преди да отидат на почивка"}
{"url": "http://www.monitor.bg/a/view/42900-%D0%94%D0%BE-2-%D0%BC%D0%BB%D0%BD-%D0%BB%D0%B2-%D0%B3%D0%BB%D0%BE%D0%B1%D0%B0-%D0%B7%D0%B0-%D1%81%D0%BA%D1%8A%D0%BF-%D1%80%D0%BE%D1%83%D0%BC%D0%B8%D0%BD%D0%B3-%D0%B2-%D0%95%D0%A1/", "text": "\n                    Глоби от 50 хил. до 2 млн. лв. грозят мобилните оператори при нарушаване на новите правила за роуминга в Европейския съюз (ЕС). Санкциите вече могат да бъдат налагани, след като правителството взе решение да промени Закона за електронните съобщения.Целта на измененията в закона е да се въведат ефективни и възпиращи санкции при нарушаване на разпоредбите на европейския регламент, с който от 15 юни 2017 г. премахна надценките на дребно за роуминг услуги в Евросъюза.Доставчиците на роуминг имат възможност да прилагат „политика за справедливо ползване“, която позволява на клиентите да потребяват услуги в чужбина на национални цени на дребно „роуминг както у дома“Глобите ще се налагат, ако операторите продължат да слагат надценки за разговорите и кратките съобщения по време на пътуване в ЕС.Според новия регламент обаче при надхвърляне на определен обем от данни, ползвани в роуминг, операторът може да наложи ограничение върху потреблението или да определи допълнителна такса върху ползвания мобилен Интернет в чужбина. Телекомите са задължени да информират потребителите чрез текстово съобщение при достигане на лимита и ако не правят това, ще бъдат санкционирани.Към момента няма наложени глоби на български мобилни оператори заради нарушение на регламента, коментираха пред „Монитор“ от ресорното министерство. Новите текстове в закона ще гарантират балансирана политика по отношение на защита на правата на потребителите на роуминг услуги и на интересите на доставчиците на тези услуги в рамките на ЕС, обясниха още ведомството.\n\n\n                    ", "date": "2017.09.27", "title": "До 2 млн. лв. глоба за скъп роуминг в ЕС"}
{"url": "http://www.monitor.bg/a/view/66287-%D0%9D%D0%B0%D0%B4-3-%D0%BC%D0%BB%D0%BD-%D0%BB%D0%B2-%D0%B1%D0%BE%D1%80%D1%87%D0%BE%D0%B2%D0%B5-%D0%BE%D1%82-%D0%B1%D0%B5%D0%BD%D0%B7%D0%B8%D0%BD%D0%B4%D0%B6%D0%B8%D0%B8-%D1%81%D1%8A%D0%B1%D1%80%D0%B0%D1%85%D0%B0-%D0%B4%D0%B0%D0%BD%D1%8A%D1%87%D0%BD%D0%B8%D1%82%D0%B5/", "text": "\n                    Над 3 млн. лв. общо събра НАП, след като подложи на постоянен мониторинг задълженията на търговците на течни горива и собствениците на лицензирани акцизни складове. Мярката предвижда непрекъснато проследяване на задълженията и директен телефонен контакт, ако търговците и складодържателите пропуснат да внесат данъците, осигурителните си вноски и задълженията си за акциз и мита навреме в бюджета.\n\nНа този специален мониторинг през август тази година са били подложени 82 държатели на акцизни складове. 32-ма от тях са изчистили дългове за 800 000 лв. след започването му, а още толкова са платили частично задълженията си или са ги обезпечили. НАП е уведомила Агенция „Митници“ за един некоректен складодържател, на който трябва да се отнеме лиценза. Предстои изпращане на уведомления за още 12 държатели на акцизни складове, тъй като не са предприели никакви действия за плащане на дълговете си.\n\nОт октомври миналата година на подобно наблюдение са подложени и 91 търговци с течни горива, които имат задължения по ДДС. Те са вписани в специален регистър и са задължени да внасят обезпечение по Закона за данък върху добавената стойност, а общият брой на търговците в този списък е над 500. Резултатите от наблюдението до този момент показват, че от октомври 2016 г. до края на август 2017 г., след обаждане от приходната агенция, тези 91 дружества са внесли 2 млн. лв. забавени плащания към бюджета.\n                    ", "date": "2017.09.27", "title": "Над 3 млн. лв. борчове от бензинджии събраха данъчните"}
{"url": "http://www.monitor.bg/a/view/73120-%D0%95%D0%B4%D0%B2%D0%B0-43-%D1%85%D0%B8%D0%BB-%D0%B1%D1%8A%D0%BB%D0%B3%D0%B0%D1%80%D0%B8-%D0%BF%D0%BE%D1%87%D0%B8%D0%B2%D0%B0%D1%82-%D0%B2-%D1%80%D0%B5%D1%85%D0%B0%D0%B1%D0%B8%D0%BB%D0%B8%D1%82%D0%B0%D1%86%D0%B8%D0%BE%D0%BD%D0%BD%D0%B8-%D1%86%D0%B5%D0%BD%D1%82%D1%80%D0%BE%D0%B2%D0%B5/", "text": "Здравната каса дължи 250 млн. лева на чужди каси за лекувани българи зад граница\n                    Едва на 43 000 българи Националният осигурителен институт (НОИ) ще плати престоя в специални заведения за рехабилитация и профилактика през 2017 г. Това заяви д-р Николай Томов от НОИ по време на Четвъртия годишен конгрес на Българския съюз по балнео и СПА туризъм.\n\nТой обясни, че програмата за профилактика съществува от 1998 г. и с нея се осигуряват парични помощи за осигурените лица и хора с пенсия за инвалидност. „Условието за получаване на тази помощ е да бъдат внесени здравните осигуровки на лицето за 6 последователни месеца. НОИ изплаща средствата за не повече от 4 основни диагностични и терапевтични услуги дневно, като поема изцяло средствата за нощувки и частична парична помощ за хранене“, обясни докторът.\n\nЗа тази година средствата за нощувки са 18 лева като крайна цена, а частичната парична помощ е 7 лева. Отделно\n\n \n\nсамите заведения могат да искат доплащане за храна.\n\n \n\nОсвен това НОИ не поема таксите за резервации, както и други допълнителни такси.\n\nПродължителността на профилактиките и рехабилитациите е 10 дни като пари за подобна помощ се предоставят еднократно в една календарна година.\n\nОсвен това средствата за тази година определени в бюджета на Държавното обществено осигуряване (ДОО) са в размер на 20 млн. лева. Към 25 септември са получени удостоверения за 43 013 лица. Очакваните разходи до горепосочената дата са 18,3 млн. лева, което означава, че средно по 426 лева ще плаща НОИ на един нуждаещ се от рехабилитация наш сънародник за нощувки, храна и процедури.\n\nТомов отбеляза, че с тази програма се цели подобряване на здравето на лицата в активна възраст, подпомагане на връщането им в обичайната им семейна, културна и работна среда.\n\n„Чрез програмата се цели да се намалят разходите в бюджета на ДОО за изплащане на болнични, както и за подобряването качеството на живот на осигурените лица“, бе категоричен д-р Николай Томов.\n\nКъм момента НЗОК дължи на другите здравноосигурителни каси 250 млн. лева за лечение на българи в чужбина. Това каза д-р Галинка Павлова, зам.-председател на Българския лекарски съюз. В момента\n\n \n\nтекат преговори тази сума да бъде разсрочена.\n\n \n\nВ най-лошия случай, ако тази сума бъде изискуема в даден момент, ще имаме ли сигурност да си го позволим, при положение, че в момента касата борави с публичен ресурс в размер на 3 млрд. лева. По думите й става въпрос за хора, които са отишли в чужбина да се лекуват от онко заболявания и други тежки болести.\n\nЛекарският съюз иска тези пари да не се плащат от джоба на Здравната каса, а „това са задължения, които следва да се финансират от бюджета на държавата и веднъж да тръгнем на чисто“, заяви Павлова.\n\nПо думите й България е получила едва 4 млн. лева от чужди здравни каси, заради това, че чужденци са се лекували у нас. Очакват се и още 2 млн. лева да бъдат платени, но според зам.-председателя на лекарския съюз тази сума изглежда нищожна на фона на тези 250 млн. лева, които дължи нашата страна.\n                    ", "date": "2017.09.27", "title": "Едва 43 хил. българи почиват в рехабилитационни центрове"}
{"url": "http://www.monitor.bg/a/view/16362-%D0%9E%D0%BA%D0%BE%D0%BB%D0%BE-700-%D0%BC%D0%BB%D0%BD-%D0%BB%D0%B2-%D0%B5-%D0%B4%D0%B5%D0%BB%D1%8A%D1%82-%D0%BD%D0%B0-%D0%BE%D0%BD%D0%BB%D0%B0%D0%B9%D0%BD-%D1%82%D1%8A%D1%80%D0%B3%D0%BE%D0%B2%D0%B8%D1%8F%D1%82%D0%B0-%D0%B2-%D0%91%D1%8A%D0%BB%D0%B3%D0%B0%D1%80%D0%B8%D1%8F/", "text": "\n                    Делът на онлайн търговията в България се оценява на около 700 млн. лв., като този отрасъл отбелязва устойчив ръст през годините. Това каза заместник-министърът на икономиката Александър Манолев по време на откриването на eBay Seller Summit 2017. За първи път годишното събитие на технологичния гигант се организира в страна от Източна Европа. Сред участниците имаше гости от България, Гърция, Унгария, Чехия, Естония и др.\n\n„Последните данни на Евростат от доклада \"Дигиталната икономика и общество в ЕС\" показват, че около 9% от компаниите в България продават онлайн, а около 27% от потребителите са пазарували в мрежата през последната година”, посочи заместник-министър Манолев. По думите му данни на различни изследвания показват, че ръстът, който онлайн търговията има в страната ни, изпреварва средния за Европейския съюз, но все още сме в етап на догонване на западните държави по този показател.\n\n„Онлайн търговията дава нови, много по-големи възможности както за потребителите, така и за производителите, а стопанската инициатива става много по-достъпна“, посочи Александър Манолев. Той допълни, че броят на малките и средните предприятия в България е над 316 хиляди, което представлява 99,8% от общия брой на нефинансовите предприятия в страната. „Електронната търговия е средството, чрез което на практика всеки човек може да се приобщи към тази статистика, стига да има работещо решение, умения и базови познания за работа с компютър“, каза още заместник-министърът.\n                    ", "date": "2017.09.27", "title": "Около 700 млн. лв. е делът на онлайн търговията в България"}
{"url": "http://www.monitor.bg/a/view/29132-%D0%97%D0%B0%D0%B1%D1%80%D0%B0%D0%BD%D1%8F%D0%B2%D0%B0%D1%82-%D0%BA%D1%83%D1%80%D1%81%D0%BE%D0%B2%D0%B5%D1%82%D0%B5-%D0%BE%D1%82-%D1%83%D1%87%D0%B8%D0%BB%D0%B8%D1%89%D0%BD%D0%B8%D1%82%D0%B5-%D0%BD%D0%B0%D1%81%D1%82%D0%BE%D1%8F%D1%82%D0%B5%D0%BB%D1%81%D1%82%D0%B2%D0%B0/", "text": "\n                    Не е редно училищните настоятелства да организират курсове в школата. Това се казва в писмо, изпратено до регионалните управления по образование, от министъра на образованието и науката Красимир Вълчев. Той обясни пред „Монитор“, че това не е функция на настоятелствата и не е правилно парите от курсовете да се събират от тях и да попадат в техния бюджет. Вълчев добави, че писмото му не е нормативен акт и няма силата на забрана, но от просветното министерство ще предложат промени в тази насока в Закона за предучилищно и училищно образование.\n\nПисмото с указания идва, след като стана ясно, че училищното настоятелство в Софийската математическа гимназия имало приходи от курсове над 1 млн. лв. годишно. По повод тази информация започна и финансова проверка от страна на НАП.\n\nВ писмото на образователния министър се обръща и внимание на даренията. Вълчев напомня, че това е доброволен акт и трябва да се спазва принципът на личната воля на дарителя. „Вземането на решение от органите на настоятелството или от ръководството на училището за събиране на определена сума, като дарение от всички родители, не е в съответствие с доброволния характер на дарителството. При набиране на средства от дарения в специална книга задължително се отбелязва видът, размерът, стойността и целите на получените и предоставените дарения, както и данни на дарители“, гласи още писмото. В него образователният министър напомня още, че събирането на средства от родителите на децата и учениците за материали, консумативи, подобряване на материалната база и други текущи разходи нямат правно основание.\n\nКакто „Монитор“ вече писа, миналата седмица стана ясно, че в столичното 54-то СУ „Св. Иван Рилски“ са били раздадени декларации за доброволно подпомагане на родителите. Документът предизвика остра реакция в групата „Майките на София“ в социалната мрежа Фейсбук, след което от училището обявиха, че отменят дейностите, посочени в декларацията.\n                    ", "date": "2017.09.27", "title": "Забраняват курсовете от  училищните настоятелства"}
{"url": "http://www.monitor.bg/a/view/36454-%D0%A7%D0%B0%D0%BA%D0%B0%D0%BC%D0%B5-%D0%BF%D1%8A%D1%80%D0%B2%D0%B8%D1%8F-%D1%81%D0%BD%D1%8F%D0%B3/", "text": "\n                    Първи сняг може да превали заради резкия спад на температурите днес в планините.Времето ще е предимно облачно. Главно в Южна България и Предбалкана ще има валежи, значителни в Рило-Родопската област и югоизточните райони. До вечерта валежите в повечето места ще спрат. Ще духа слаб, в източната половина на страната – умерен вятър от север-североизток. Дневните температури ще се понижат и максималните ще са предимно между 15° и 20°. Атмосферното налягане е по-високо от средното за септември и още ще се повишава. Над планините ще е облачно и мъгливо. Ще превалява дъжд, над 2300 метра – слаб сняг, съобщават от НИМХ при БАН. По-значителни ще са валежите в Рило-Родопската област и Странджа. Ще духа умерен вятър от изток-североизток. Максималната температура на височина 1200 метра около 12°, на 2000 метра – около 5°. Над Черноморието ще преобладава облачно време. Главно по южното крайбрежие ще има валежи от дъжд, в крайните южни райони - интензивни. Ще духа умерен североизточен вятър. Максималните температури ще са 20-21°, на морската вода: 21-23°. Вълнението на морето ще бъде 3-4 бала. \n\n\n                    ", "date": "2017.09.27", "title": "Чакаме първия сняг"}
{"url": "http://www.monitor.bg/a/view/28404-%D0%9C%D0%B0%D0%B9%D0%BA%D0%B8-%D0%BC%D0%B8-%D0%BD%D0%B0-%D0%98%D0%B2%D0%B0%D0%BD-%D0%92%D0%B0%D0%B7%D0%BE%D0%B2-%D0%B2%D0%BB%D0%B8%D0%B7%D0%B0-%D0%B2-%D1%83%D1%87%D0%B5%D0%B1%D0%BD%D0%B8%D0%BA%D0%B0-%D0%BF%D0%BE-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8-%D0%BD%D0%B0-4-%D0%BA%D0%BB%D0%B0%D1%81/", "text": "\n                    Четвъртокласниците да рецитират „Обичам те, родино…” на Елисавета Багряна, „Моята учителка” на Леда Милева и “Майка ми” на Иван Вазов. Това става ясно от новите проекти на учебни програми за IV клас и X, които са качени на сайта на образователното министерство за обществено обсъждане.\n\nВ 10 клас пък ще залегне една от философските поеми на Пенчо Славейков „Микеланджело\n\nили „Cis moll”, като все още не се е стигнало до единно виждане по въпроса.\n\n„В проекта на учебна програма по литература двете творби ще бъдат посочени алтернативно, като крайният избор ще се направи след обобщаване на постъпилите становища при общественото обсъждане“, обясниха от МОН.\n\nДо момента са утвърдени учебни програми за предходните класове – I, II, III, V, VI, VII, VIII и IХ клас. Те, заедно с програмите за IV и за Х клас, бяха оповестени като варианти преди близо година и половина на сайта на МОН. Всички проекти са обсъждани в последните няколко години на кръгли маси и десетки срещи с учители от цялата страна и в резултат на получените мнения и становища са направени промени, обясниха от ведомството.\n\nПреди финалното обсъждане по обществено чувствителните предмети като български език и литература, история и цивилизация, философия, както и по ключови общообразователни предмети в IV клас през август тази година в МОН бяха организирани допълнителни срещи с учители от всички 28 региона на страната. По останалите учебни предмети финалните обсъждания бяха по време на методическите съвещания с експертите от страната, на които бяха поканени и учители.\n\nНа последната среща учители по БЕЛ подкрепиха представеното съдържание за Х клас по двата компонента на учебния предмет – работа върху книжовноезикови норми и върху творби само от български автори.\n\n \n\nНа сайта на МОН са публикувани за обществено обсъждане и проекти на 28 актуализирани учебни програми за обучението по майчин език и адаптирани учебни програми за лица над 16 години, които имат завършен начален етап или са преминали успешно през курсове за ограмотяване. Проектите на програми по майчин език са съответно по турски, иврит, арменски и ромски език за ученици от І клас (първа година на обучение) до VІІ клас (седма година на обучение). Изучаването на майчин език е по желание на родителите на учениците и може да се осъществява в избираемите учебни часове и/или във факултативните учебни часове.\n\nСлед утвърждаването на учебните програми, ще бъдат обявени процедури за написване на нови учебници, по които ще се преподава през учебната 2019-2020 година.\n\nОчаквайте подробности!\n\n \n                    ", "date": "2017.09.27", "title": " „Майка ми“ на Иван Вазов влиза в учебника  по български на 4 клас "}
{"url": "http://www.monitor.bg/a/view/42061-%D0%93%D0%BB%D0%BE%D0%B1%D1%8F%D0%B2%D0%B0%D1%82-%D1%81%D1%82%D0%B0%D1%80%D0%B5%D0%B9%D1%88%D0%B8%D0%BD%D0%B0-%D1%83%D1%80%D0%B5%D0%B6%D0%B4%D0%B0%D0%BB-%D0%B4%D0%BE%D0%B3%D0%BE%D0%B2%D0%BE%D1%80%D0%B8-%D0%B2-%D1%81%D0%B2%D0%BE%D1%8F-%D0%BF%D0%BE%D0%BB%D0%B7%D0%B0/", "text": "\n                    5 000 лв глоба и 3 407 лв за направени досъдебни разноски ще трябва да плати съветник-ветеран от миньорското градче Раднево, който уреждал граждански договори в своя полза. Състав на старозагорския окръжен съд призна за виновен 42-годишният Георги Бинев от групата „Глас народен“ за нанесени щети на общината в размер на над 9 500 лв през периода 2011-2012 година.\n\nКато се възползвал от служебното си положение старейшината уредил 11 граждански договора за косене на трева в зелените площи на общината, като по този начин се облажил с неполагащите му хилядарки.\n\nДеянието е престъпление по чл. 283, вр. с чл. 26, ал. 1 от Наказателния кодекс. В открито заседание от 26 септември състав на Старозагорския окръжен съд е преценил, че съветникът може да се размине само с административно наказание.\n\nРешението подлежи на обжалване пред Апелативен съд-Пловдив.\n\nПо телефона Бинев, който през този си мандат е зам.председател на старейшините заяви, че възнамерява да обжалва глобата.\n\n„Получило се е някакво объркване. Наистина имам фирма, която е извършвала такава услуга , но от тогава мина доста време и хората не помнят какви точно договори са имали.“, настоя той.\n\nБинев беше сред задържаните преди време в хода на специализирана полицейска акция, тогава срещу него беше образувано досъдебно производство за лихварска дейност.\n\n„Досъдебното производство е приключено и обвинението не се потвърди. Тогава работех към фирма за бързи кредити и намерените в офиса ми лични карти бяха на длъжници.Всичко се изясни, очаквам и сега да се докаже , че нямам вина!“, коментира той.\n                    ", "date": "2017.09.27", "title": "Глобяват старейшина, уреждал договори в своя полза"}
{"url": "http://www.monitor.bg/a/view/79759-%D0%9D%D0%BE%D0%B2%D0%B8%D1%82%D0%B5-%D0%B3%D0%B5%D0%BD%D0%B5%D1%80%D0%B0%D0%BB%D0%B8-%D1%89%D0%B5-%D1%81%D0%B5-%D0%BF%D1%80%D0%B5%D0%B4%D1%81%D1%82%D0%B0%D0%B2%D1%8F%D1%82-%D0%B8-%D0%BF%D1%80%D0%B5%D0%B4-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82%D0%B0/", "text": "\n                    Генералите, майорите и другите висши офицери, удостоени с по-високо звание, ще бъдат представяни и пред военната комисия в парламента. Това ще става веднага след издаването на президентския указ за назначаването им, решиха депутатите при гласуването на второ четене промените в Закона за отбраната и въоръжените сили.Новите генерали ще бъдат представяни пред НС от министъра на отбраната или от негов заместник. Първоначалната идея бе висшите военни да бъдат изслушвани преди удостояването им със звание.Депутатите завишиха изискванията и за постоянният секретар на отбраната, която е най-висшата административна длъжност в МО. Така занапред този, които иска да заема тази длъжност трябва да е бил поне 3 години на ръководна длъжност, а поне 1 година от тях в самото МО. Текстовете бяха подкрепени със 110 гласа \"за\", само 32 бяха против, а 10 се въздържаха.\nМалко по-рано депутатите приеха и доклада за състоянието на отбраната за 2016-та.  В него е записано, че за последната година БГ военните са участвали в  14 мисии  зад граница, а армията изпълнява задълженията си въпреки 20 % некомплект и старата техника. Затрудненията са свързани със „системния финансов недостиг, нарастващия некомплект от личен състав и лошото състояние на остарялото въоръжение и бойна техника\". Именно в тази връзка се посочва, че някои от задачите пред армията се изпълняват с ограничения. Друг проблем е недостатъчното ресурсно осигуряване на въоръжените сили, както и затрудненията по поддържането и развитието на отбранителните способности. От военното ведомство предлагат конкретни действия в бюджета за 2018-а, с които най-сериозните проблеми да се решат и засягат модернизацията на армията. Докладът за отбраната показва още и съмнения за корупция и конфликт на интереси при търговете в армията. Тези съмнения се подклаждат от констатирани случаи за неиздаване на решения за класиране на участниците и избор на изпълнител в срок, както и избирането на едни и същи изпълнители на повече от две обществени поръчки в рамките на една година и на повече от четири-пет за целия период на проверка. Наред с това се посочва, че лошото дългосрочно планиране води и до неефективно разходване на средствата, а подготовката на военните формирования не е качествена.  Документът представлява редактиран вариант на този, който служебният кабинет прие първоначално.\n\n\n                    ", "date": "2017.09.27", "title": "Новите генерали ще се представят и пред парламента"}
{"url": "http://www.monitor.bg/a/view/24926-%D0%94%D0%B5%D1%86%D0%B0-%D0%BF%D0%BE%D0%B2%D1%80%D1%8A%D1%89%D0%B0%D1%82-%D1%81%D0%BB%D0%B5%D0%B4-%D0%BE%D0%B1%D1%8F%D0%B4-%D0%B2-%D1%81%D1%82%D0%B0%D1%80%D0%BE%D0%B7%D0%B0%D0%B3%D0%BE%D1%80%D1%81%D0%BA%D0%B0-%D0%B3%D1%80%D0%B0%D0%B4%D0%B8%D0%BD%D0%B0/", "text": "\n                     Пет възпитаници на старозагорската детска градина №58 „Звездица“ са повръщали веднага след като са изяли обяда си във вторник.Сигналът е бил приет на националния спешен телефон 112 , съобщиха от Регионалната здравна инспекция.На място е бил изпратен екип от дирекциите ”Надзор на заразните болести” и ”Обществено здраве”, които са извършили спешно епидемиологично проучване .В хода на проверката инспекторите не са установили нарушения по дезинфекционния режим.За всеки случай е направено предписание за извършване на крайна дезинфекция,изследване на всички отсъстващи деца от групата, за чревно носителство и карантиниране до излизане на всички резултати от микробиологичните изследвания.Взети са чревни посевки от 18 деца и 8 души от персонала, както и проби от храната и водата, очаква се резултатите да станат известни в четвъртък.В аванс от РЗИ-Стара Загора коментират, че най-вероятно става дума за вирус, а не за хранително отравяне. \n\n\n                    ", "date": "2017.09.27", "title": "Деца повръщат след обяд в старозагорска градина   "}
{"url": "http://www.monitor.bg/a/view/15044-%D0%A7%D0%B0%D1%81%D1%82%D0%BD%D0%B8-%D1%83%D1%87%D0%B8%D1%82%D0%B5%D0%BB%D0%B8-%D0%B7%D0%B0%D1%80%D0%B8%D0%B1%D1%8F%D0%B2%D0%B0%D1%82-%D0%B4%D0%B5%D1%86%D0%B0-%D1%81-%D0%BF%D0%BE%D0%B4%D0%B0%D1%80%D1%8A%D1%86%D0%B8/", "text": "\n                    Масово частни учители агитират родители да запишат децата си на курсове по английски. Практиката вече действа в няколко учебни заведения в Кюстендил, като не малко са тези, които поддават.\n\nПо време на родителските срещи тези преподаватели обикалят и предлагат различни цени за частните уроци. „На дечицата в предучилищна възраст уроците за цяла учебна година излизат около 70 лв. Ако не запишеш детето си обаче, то остава извън т.нар. група, което не е никак приятно. Едва ли за един час седмично най-малките могат да научат нещо. Та те още не знаят българските букви. Въпреки това ги агитират с различни подаръци“, обяснява млада майка.\n\nМасова практика е частните учители да обикалят по време на родителски и да привличат колкото се може повече хора. „При нас ни оставиха визитки и започнаха да обясняват колко е важно да си запишем децата при тях. По-заможните имат финанси и го правят. Но курса там започва от 150 лв. на месец. Не всеки може да си го позволи. Това е чисто изнудване“, гневи се родител на третокласник.\n\nЗа никой не е тайна, че масово децата в училище получават минимални знания по чужд език. Ако детето не бъде записано на частни уроци изостава и това рефлектира върху успеха му, твърдят още недоволни родители.\n                    ", "date": "2017.09.27", "title": "Частни учители зарибяват деца с подаръци"}
{"url": "http://www.monitor.bg/a/view/41422-%D0%A3%D1%87%D0%B8%D1%82%D0%B5%D0%BB%D0%BA%D0%B0-%D0%BE%D1%82-%D0%A0%D1%83%D1%81%D0%B5-%D1%81%D0%B5-%D0%B1%D0%BE%D1%80%D0%B8-%D0%B7%D0%B0-%D0%B6%D0%B8%D0%B2%D0%BE%D1%82%D0%B0-%D1%81%D0%B8-%D0%B8%D0%BC%D0%B0-%D0%BD%D1%83%D0%B6%D0%B4%D0%B0-%D0%BE%D1%82-100-000-%D0%B7%D0%B0-%D1%82%D1%80%D0%B0%D0%BD%D1%81%D0%BF%D0%BB%D0%B0%D0%BD%D1%82%D0%B0%D1%86%D0%B8%D1%8F/", "text": "\n                    Благотворителен базар в помощ на 49-годишната Диана Тонева от Русе ще се проведе тази събота и неделя през Централна поща в Пловдив.Вещите, който ще се продават са дарени от хора от цялата страна, който подкрепят Диди в борбата й с левкимията. Диана Тонева е от Русе, учител по образование, будител по призвание. Усмихната и лъчезарна въпреки трудностите, през които преминава. През 2014 г. след дълго препращане от болница на болница, ѝ е поставена диагноза ,,Т-клетъчна левкемия”. Преминала е химиотерапевтичен курс и лъчетерапия. Радва се на ремисия почти година, но коварното заболяване рецидивира. Започват отново тежки химиотерапии. В края на 2016 г. отново влиза в ремисия.Сега Диди се нуждае от спешна трансплантация на стволови клетки, за да се намали възможността от нов рецидив и организмът ѝ да успее да се пребори. Има оферта за лечение от Турция на стойност 100 000 $!Благотворителният базар в Пловдив ще бъде на 30 септември и 1 октомври между 10 и 18 часа до Централна поща. \n\n\n                    ", "date": "2017.09.27", "title": "Учителка от Русе се бори за живота си, има нужда от $ 100 000 за трансплантация"}
{"url": "http://www.monitor.bg/a/view/16159-%D0%9F%D1%83%D1%81%D0%BA%D0%B0%D0%BC%D0%B5-%D1%82%D1%80%D0%B0%D1%84%D0%B8%D0%BA%D0%B0-%D0%BE%D1%82-%D0%90%D0%B7%D0%B8%D1%8F-%D0%BA%D1%8A%D0%BC-%D0%95%D0%A1-%D0%BF%D1%80%D0%B5%D0%B7-%D0%BD%D0%BE%D0%B2-%D0%BC%D0%BE%D1%81%D1%82-%D0%BD%D0%B0%D0%B4-%D0%94%D1%83%D0%BD%D0%B0%D0%B2/", "text": "Борисов: Северна България ще достигне Юга до няколко години\n                    Нов мост над Дунав край Русе и Гюргево ще поеме огромна част от трафика от Азия към Европа. Това е казал премиерът Бойко Борисов пред министрите днес. Поводът е бил обсъждане на проекта на меморандум между България и Румъния за извършване на проучвания за изграждане на Дунав мост 3, става ясно от стенограмата на заседанието на Министерския съвет.\n\nСамият документ за съвместния българо-румънски проект ще бъде подписан на 3 октомври в резиденция „Ексиновград“ във Варна. По думите на Борисов „мине не мине седмица се образуват километрични опашки“. Той изтъкнал, че новият мост „ще позволи свързване на Букурещ със София, Солун и Белград, както и поемане на трафика от Азия за Европа не само по хоризонтална, но и по вертикална линия“. Борисов припомнил, че Дунав мост 2 е бил провален проект, но е бил реализиран благодарение на усилията на правителството на ГЕРБ. Министър-председателят коментирал също така, че с въвеждането на ТОЛ системата интересът към концесиониране на подобни съоръжения ще става по-голям.\n\nСлед няколко години Северна България ще изглежда така, както в момента изглежда Южна България с „Тракия“, „Струма“, „Марица“. Развитието на северната част на страната ще стане с построяване на нов мост над река Дунав, категоричен бил Борисов. За подема на по-бедния регион, министър-председателя дал пример с проектирането на АМ „Хемус“, на скоростния път Русе – Велико Търново, тунела под Шипка, пътя Ботевград – Мездра. „Това означава много повече инвестиции и това не са празни думи, защото виждате-завод след завод се строи там“, отбелязал Борисов.\n\nОт своя страна министърът на отбраната Красимир Каракачанов предложил в преговорите с румънското правителство да се постави и въпросът за рехабилитация на жп линията от Русе до Букурещ. Министърът посочил, че участъкът е в изключително лошо състояние и товарите, преминаващи през Дунав мост губят около три часа, което за 70 километра не било нормално. Борисов от своя страна поставил задачата на министъра на транспорта Ивайло Московски да се свърже с румънския си колега и да обсъдят дали е възможно тази идея да бъде вкарана в проекта. Румънците, по думите на премиера, пък имали интерес и от големия жп коридор, който ще изграждаме с Гърция от Солун до Русе.\n                    ", "date": "2017.09.27", "title": "Пускаме трафика от Азия към ЕС през нов мост над Дунав"}
{"url": "http://www.monitor.bg/a/view/55039-%D0%A6%D0%B0%D1%86%D0%B0%D1%80%D0%BE%D0%B2-%D0%92%D1%8A%D1%80%D1%85%D1%83-%D0%BD%D0%B0%D1%81-%D1%81%D0%B5-%D0%B8%D0%B7%D0%BF%D0%B8%D1%81%D0%B0-%D0%BC%D0%BD%D0%BE%D0%B3%D0%BE-%D0%BF%D0%BE%D0%BC%D0%B8%D1%8F/", "text": "\n                    Върху прокуратурата бяха изсипани много упреци и много кофи с помия, времето показа кой крив и кой прав. Това заяви на сбогуване с прокурорската колегия на Висшия съдебен съвет главният прокурор Сотир Цацаров. Мандатът на 7-ия състав на съвета изтича на 3 октомври и в сряда беше последното заседание на колегията.\n\n„Свършихме немалко работа. Останаха несвършени неща и нерешени проблеми. Аз смятам, че разделянето на ВСС на колегии ни даде възможност сами и организирано да решаваме своите въпроси. Старал съм се да има един колегиален дух. Като ваш колега мога да кажа огромно благодаря“, каза още Цацаров. Той изрази надежда, че прокурорската колегия в следващия ВСС ще продължи конструктивния дух и ще има приемственост.\n\nОбвинител №1 връчи лично на всеки от членовете на отиващата си прокурорска колегия почетен знак на прокуратурата и грамота.\n\nСлед това бе проведен избор за ръководител на Софийската районна прокуратура. С пълно единодушие – 10 гласа „за“ и нито един „против“, бе избран на поста Радослав Димов. До този момент той бе изпълняващ функциите шеф на СРП. При представянето на концепцията си пред кадровиците на Темида Димов обяви, че ще направи функционален анализ на работата на всеки отдел в СРП с цел изравняване на натовареността на обвинителите. Специално внимание ще бъде обърнато на отдела, който разглежда делата за злоупотреби с еврофондовете и делата с обществен интерес. „Желая ви успех и здрави нерви, разбира се“, обърна се Цацаров към Димов, след като му съобщи, че е избран на поста.\n                    ", "date": "2017.09.27", "title": "Цацаров: Върху нас  се изписа много помия"}
{"url": "http://www.monitor.bg/a/view/88061-%D0%9C%D0%B0%D0%B3%D0%BD%D0%B8%D1%82%D1%81%D0%BA%D0%B8-%D0%BD%D0%B5-%D0%B5-%D0%BA%D0%B0%D1%80%D1%82%D0%B0-%D0%B7%D0%B0-%D0%BF%D0%BE%D0%BC%D0%B8%D0%BB%D0%B2%D0%B0%D0%BD%D0%B5-%D0%BD%D0%B0-%D0%B1%D0%B5%D0%B3%D1%8A%D0%BB%D1%86%D0%B8/", "text": "Цветан Василев се пробва да избегне съда и да си разчисти сметките в България\n                    „Законът „Магнитски“ не е карта за помилване на бегълци като Цветан Василев.“ Това пише в свой анализ за иска, който българският Мадоф заведе в САЩ по глобалния акт „Магнитски“, топанализаторът Лойд Грийн пред „Фокс нюз“. В статията си US светилото по правни и законодателни въпроси коментира, че Василев е беглец от закона, който пробва да се отърве от съда, като се скрие като щит зад закона „Магнитски“.Самият Грийн е бивш секретар на групата за близкоизточна политика към кандидатпрезидентската кампания на Джордж Х. У. Буш (Буш-баща – б. р.) и служител в Департамента по правосъдие на САЩ от 1990 до 1992 г. Бил е и съветник на помощник главния прокурор на САЩ. В момента коментира политически и правни въпроси във „Фокс нюз“, „Гардиън“ и други големи американски медии.В анализа си той подчертава, че актът „Магнитски“ не е бил предназначен, за да служи като щит за хора, извършили финансови престъпления, търсещи начин да се прикрият зад „мантията на праведник“.„Както нашият Държавен департамент е признал, целта на закона е „да се идентифицират и да се потърси сметка от хора, отговорни за груби нарушения на човешките права и актове на значителна корупция. Ясно е, че целта на закона „Магнитски“ не е да бъде създадена международна „карта за спасяване от затвора“ (термин от играта „Монополи“ - б.р.) за бегълци като Василев“, категоричен е Грийн. Той допълва, че всеки трябва да е наясно с това, че Цветан Василев не е Сергей Магнитски, и припомня, че неотдавна българските власти предявиха обвинения на Василев и други за злоупотреби и пране на пари, свързани с краха на четвъртата по големина банка в България – Корпоративна търговска банка (КТБ). „Предполага се, че над 1,5 млрд. долара са били присвоени от Василев и неговите авери. За протокола - това е едно от най-големите разследвания на измами в България след разпадането на Съветския съюз, пише анализаторът. Той цитира и българската прокуратура, която разкри, че моделът „КТБ“ е механизъм, чрез който група хора, водени от Цветан Василев, са успели да присвоят поверените им за управление публични средства. Според одит от 2014 г., извършен от Ernst & Young Audit, Deloitte Bulgaria и AFA, раздадените от банката заеми не са отговаряли на стандартните банкови практики и отговорната оценка на риска, се посочва още в статията и се припомня, че само 13% от заемите в портфейла на банката са били наистина подкрепени от достатъчни обезпечения. „Останалите 87 процента са били цъкащи финансови бомби със закъснител“, обяснява Грийн.„Не е изненадващо, че Василев отрича да е виновен и оспорва екстрадицията си от Сърбия, като твърди, че е набеден. Вместо това той сочи с пръст Делян Пеевски, собственик на български медии, и Сотир Цацаров - главния прокурор на България. Василев моли правителството на САЩ да наложи икономически санкции на тези двама мъже, като се използва новият закон „Магнитски“. И двамата отхвърлят твърденията му“, пише още Грийн.Той подчертава и друго – България е член както на НАТО, така и на ЕС, като дори през лятото алиансът проведе военните си маневри на българска земя. „Както един американски районен съд отбеляза относно България и нейната съдебна система, за да й бъде разрешено да влезе в ЕС, България трябваше да демонстрира, че притежава стабилна съдебна система, която се придържа към върховенството на закона. Този съд също така изтъкна, че България е подписала Европейската конвенция за правата на човека. Достатъчно е да кажем, че България не е Русия, Иран, Северна Корея или Либия – врагове и противници, които бяха санкционирани от нашето правителство, със системи, прогнили от корупция“, заявява още топанализаторът. Според него при тези обстоятелства правителството на САЩ и членовете на Конгреса трябва внимателно да проучат молбата на Василев по закона „Магнитски“, като е категоричен, че налагането на санкции по нея не само би било без основание.„Това би било подигравка с буквата и духа на закона и би било обидно за завета на Сергей Магнитски“, отсича Грийн. Укриването на Цветан Василев в Белград и отказът му да се яви пред българския съд до момента коства нови 12 млн. лв. на вложителите в КТБ заради вратичка в закона. За това сигнализираха от Фонда за гарантиране на вземанията пред парламентарната правна комисия по време на дебатите за поредните поправки в ГПК. Един от членовете на УС на фонда - Борислав Стратиев, обясни, че според чл. 57, ал. 3 от закона синдиците анализират дейността на администраторите на банката и ако има щети, завеждат искове срещу тях. За КТБ исковете са 162, а щетите са 2,3 млрд. лв. „Нито един от администраторите не може да бъде намерен на адреса за размяната на книжата между страните“, обясни той. В тези случаи съдът назначава особен представител за сметка на банката. Тъй като КТБ е в несъстоятелност, фондът трябва да плати 12 млн. лв. разходи за представителите на Цветан Василев в съда, тъй като банкерът се укрива в Сърбия. „Ако не заплатим 12 млн. лв., делата ще бъдат прекратени и хората ще кажат: „Защо не сте завели искове срещу лицата, нанесли щети на КТБ?” Ако платим сумата, ще ощетим масата по несъстоятелност или кредиторите. Нямаме полезен ход“, каза още той. Депутатите възложиха до 9 октомври от фонда да предложат промени, с които тези казуси да бъдат решени. Дори фабриката за стъкло в сръбския град Парачин не е изплатена напълно от Цветан Василев, стана ясно от изявление на експремиера Зоран Живкович. Настоящият депутат и лидер на „Нова партия“ в западната ни съседка отново постави преди дни въпроса за необичайно дългото забавяне на екстрадицията на банкера беглец в България. Сред данните, които изнесе, впечатление прави, че последната вноска от 6,5 млн. евро, която българският Мадоф е трябвало да направи по приватизационния договор за придобиване на завода, още не е платена. Живкович прави сметки, че само от тази далавера, която се очертава като второ КТБ на територията на съседната ни държава, България и Сърбия са ощетени с над 200 млн. евро. В тази сума влизат задълженията към КТБ, респективно към българската държава, за приватизацията на завода, дългове за газ и електричество към сръбските компании и съдбата на 825 работници в завода, които вероятно ще останат на улицата след опитите на Василев с помощта на ортака му Емилиян Гебрев да източат и фалират поредния работещ бизнес. Бившият шеф на правителствената пресслужба по времето на Иван Костов е имал баровски депозити с преференциални условия в Корпоративна търговска банка на обща стойност над 1,2 млн. лв. Поредното доказателство, че Драгалевския лаборант и обкръжението му са се били впили като кърлежи в източената от Цветан Василев банка, лъсна от решение на Комисията по досиетата. Става въпрос за поправка в закона, която задължава комисията да провери всички физически лица, които са имали депозити с преференциални условия в банки с отнет лиценз за периода от две години преди датата на неплатежоспособността. От проверените 29 лица шестима са били съпричастни към бившите тайни служби, като сред тях блести името на Михаил Михайлов, или с други думи агент Пешко от 6-о управление на Държавна сигурност. Доносникът е бил и шеф на пресслужбата на Министерския съвет в кабинета „Костов“. От там напусна след скандал със запис, който го уличава в получаването на подкуп. В по-ново време Михайлов е бил ВИП клиент на българския Мадоф – Цветан Василев, като е държал на по-висока лихва в КТБ два депозита от 225 хил. долара и 360 хил. евро.\n\n\n                    ", "date": "2017.09.27", "title": "„Магнитски“ не е карта за помилване на бегълци"}
{"url": "http://www.monitor.bg/a/view/87537-%D0%95%D0%9C%D0%9A%D0%9E-%D0%B4%D1%8A%D0%BB%D0%B6%D0%B8-%D0%BF%D0%B0%D1%80%D0%B8-%D0%BD%D0%B0-%D0%9C%D0%9E/", "text": "\n                    Оръжейната фирма ЕМКО на скандално известния бизнесмен и авер на забегналия в чужбина ексбанкер Цветан Василе - Емилиян Гебрев, е длъжник на държавата. Министерството на отбраната е помогнало на ЕМКО, предоставяйки му оръжейни складове, за да си реализира продукцията, но фирмата не си плаща борчовете от много време. Това заяви министърът на икономиката Емил Караниколов след изслушването му пред ресорната парламентарна комисия.\n\nМинистърът съобщи, че е готов да събере веднага на извънредно заседание междуведомствения съвет по отбранителна индустрия, на което да възстанови лиценза за износ на ЕМКО. Но зависи кога ще бъде готов докладът на МВР относно нередностите и отстраняването им в оръжейната фирма. Караниколов подчерта пред депутатите, че\n\nЕМКО е изключително добро дружество и е важно то да продължи да работи. Лицензът на дружеството за внос и износ е спрян за срок до шест месеца или до отстраняване на нередностите.\n\nМинистерството на икономиката подготвя предложения за промени в законодателството, с които да може да се отнема лиценз за производство в дружества от военнопромишления комплекс, ако те са извършили нарушения. Те ще бъдат подготвени след приключването на случая с ЕМКО, подчерта Караниколов. Ако сега почнем да го правим, някой ще каже, че го правим, за да отнемем лиценза за производство на ЕМКО, допълни министърът. По думите му изпълнителният директор на ВМЗ е потърсил по телефона бизнесмена Емилиян Гебрев, за да разговарят ЕМКО да продаде запорираната стока или част от нея, както и цената й. „Няма как ВМЗ да купи нещо, което ЕМКО не иска да продаде“, коментира Караниколов. В момента ВМЗ вече произвежда необходимите боеприпаси по договора с „Кинтекс“, част от които са готови и се очакват представители на купувачите от Индия да направят т.нар. техническо изпитване.\n\nИнтересите на държавата са защитени, защото държавният посредник „Кинтекс“ няма да претърпи загуба заради неустойки за забавяне на поръчката. ВМЗ ще произведе продукцията на цена с 10% по-ниска, отколкото в договорите с ЕМКО. Така част от неустойката ще се поеме от по-евтината продукция. Утре има среща между „Кинтекс“ и представители на ЕМКО, за да коментират бъдещите си взаимоотношения, стана ясно от думите на министъра.\n\nПред медиите министър Караниколов потвърди, че собственик на \"Дунарит\" е \"една офшорка на Вирджинските острови\", свързана с ексбанкера Цветан Василев. „Комисията за отнемане на незаконно придобито имущество е доказала в съда, че тази офшорна компания е собственост на Василев и е блокирала всякакви действия по собствеността на „Дунарит“, заяви още Караниколов.\n                    ", "date": "2017.09.27", "title": "ЕМКО дължи пари на МО"}
{"url": "http://www.monitor.bg/a/view/40943-%D0%9F%D0%B8%D1%80%D0%B0%D0%BC%D0%B8%D0%B4%D0%B0-%D0%B8-%D0%BA%D1%83%D0%B1-%D0%B2-%D0%BC%D0%B0%D1%82%D0%B5%D0%BC%D0%B0%D1%82%D0%B8%D0%BA%D0%B0%D1%82%D0%B0-%D0%B7%D0%B0-4%D1%82%D0%B8-%D0%BA%D0%BB%D0%B0%D1%81/", "text": " Само БГ история и литература в края на първи гимназиален етап \n                    Пирамидата и кубът влизат в учебниците по математика за 4-ти клас. Това става ясно от проектите на нови учебни програми, които са публикувани на сайта на Министерството на образованието и науката (МОН) за обществено обсъждане. От тях става ясно, че хлапетата в последната година на началния етап ще учат повече геометрични фигури и тела. Освен досегашните квадрат и правоъгълник се добавят още кълбото, цилиндърът, конусът, паралелепипедът.От образователното министерство обясниха пред „Монитор“, че децата ще се учат само да разпознават тези фигури. Така например по история в пети клас те ще изучават египетските пирамиди, затова е предвидено в учебниците по математика за четвъртокласници да присъства това геометрично тяло.В проекта на учебна програма по литература пък е заложено четвъртокласниците да се научат да рецитират три задължителни стихотворения - „Обичам те, родино…” на Елисавета Багряна, „Моята учителка” на Леда Милева и “Майка ми” на Иван Вазов. Както „Монитор“ вече писа, в 10-и клас ще се изучава само българска история и литература. Това става ясно и от новите проекти на учебни програми, които също са публикувани за обществено обсъждане.След утвърждаването им, ще бъдат обявени процедури за написване на нови учебници, по които ще се преподава през учебната 2019-2020 година, обясниха от Министерството на образованието и науката.Така в последната учебна година на първия гимназиален етап ще се преподава пълен курс по българска история – от първиte свидетелства за живот по днешните български земи до началото на XXI век. Започва се от славяните и древните българи във Великото преселение на народите, създаването на първата българска държава, Покръстването, минава се през падането на България под османска власт, Освобождението и се стига чак до развитието на страната ни след Втората световна война.Новост в проектите на учебни програми по литература за 10-и клас е, че в нея ще залегне една от философските поеми на Пенчо Славейков „Микеланджело или „Cis moll”. От образователното министерство обясниха, че въпросът коя от двете творби да залегне все още е дискусионен и не се е стигнало до единно виждане.„В проекта на учебна програма по литература двете творби ще бъдат посочени алтернативно, като крайният избор ще се направи след обобщаване на постъпилите становища при общественото обсъждане“, обясниха още от МОН. \n\n\n                    ", "date": "2017.09.27", "title": "Пирамида и куб в математиката за 4-ти клас "}
