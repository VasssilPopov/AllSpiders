{"url": "https://www.monitor.bg:443/bg/a/view/tanja-mihajlova-i-vanja-kastreva-nagradiha-stolichni-direktori-i-uchiteli-102982", "text": "За десета поредна година обявиха носителите на годишните награди на Регионалното управление на образованието София –град. Те бяха връчени от зам. - министъра на образованието и науката Таня Михайлова и началникът на РУО Ваня Кастрева. Наградените са разпределени в четири категории и удостояват директори на училища и детски градини, както и учители в различни културно-образователни сфери за отлични постижения в тях. „Номинацията е от страна на експертите на РУО, които пряко работят с директорите и учителите от институциите. Има критерии, като водещо е образцовото изпълнение на техните задължения , партньорството  с различни институции, както и постиженията на техните ученици“, обясни Ваня Кастрева. Тя допълни, че досега награждаването се е провеждало на 11 май, но тези година избират 18 юни - навечерието на 19 юни, когато българската православна църква  чества паметта на Паисий Хилейндарски. Зам. - министъра на образованието и науката Таня Михайлова припомни важната задача на учителите за бъдещите успехи на учениците. „. Посочваме върховете на нашите ученици, така че да стигнат до своя собствен връх. Той може да бъде професията, личностното щастие, социалната дейност, глобалната визия за света. Зад всеки връх над нашите ученици стои един учител, зад всеки учител стои поне по един директор. Зад успехите над столичното образование стоят експертите на РУО. Всеки връх е различен , но успехите се дължат на екипната работа.“, заяви тя. Ето и наградените: Мариянка Стоилова – старши експерт по физическо възпитание и спорт в РУО- София-град бе наградена с Перо и грамота за заслуги и принос към столичното образование. 9 директори на столични училища или гимназии бяха удостоени с плакет за заслуги и принос към столичното образование: Никола Христов – 201 ОУ „Св. Св. Кирил и Методий“ Нада Николова – 155 СУ „Св. Св. Кирил и Методий“ Любов Мишева – 131 СУ „Климент Тимирязев“ Весела Неделчева – 78 СУ „Христо Смирненски“ Доротея Дончева – СГСАГ „Христо Ботев“ Мая Николова – 56 СУ „Проф. Константин Иречек“ Мария Димитрова –135 СУ“Ян ЯМос Коменски“ Незабравка Тасева - ПГИРЕ „Михай Еминеску“ Ваня Джурова – 108 СУ „Никола Беловеждов 9 директори на столични училища, детски градини, гимназии или центрове получиха Сова и грамота за заслуги към столичното образование: Емилия Лазарова – Втора АЕГ „Томас Джеферсън“ Атанаска Рейха – 30 СУ „Братя Миладинов“ Тереза Иванова – 64 ОУ „Цар Симеон Велики“ Катерина Керкова – ЧОЧ „Света София“ Таня Новкиришкова – СГХСТ Красимир Йорданов – ЧПГ „Образователни технологии“ Светла Пангорова – ДГ № 66 „Елица“ Катя Йорданова – ДГ №90 „Веса Паспалеева“ Детелинка Траянова – Държавен логопедичен център С награди за принос към столичното образование получиха и 25 учители. Те получиха Сова и грамота: Бистра Гочева – старши учител в ДГ №51 „Щурче“ Даниела Димитрова –главен начален учител ДГ №47 „Незабравка“ Елисавета Стоянова – старши учител в начален етап в 92 ОУ „Димитър Талев“ Гергана Филипова – старши учител в начален етап в 43 ОУ„Христо Смирненски“ Василка Люцканова – учител по български език и литература в 125 СУ „Боян Пенев“ Цветелена Таралова – главен учител по английски език в 88 СУ „Димитър Попниколова“ Даниела Гайдарска – старши учител по английски език в 107 СУ \"Хан Крум“ Климентина Русева – учител по немски език в ЧСУ „Веда“ Юлия Димитрова – старши учител по испански език в 164 ГПИС „Мигел де Сервантес“ Афродита Сариева – главен учител по френски език в 23 СУ „Фредерик Жолио –Кюри“ Жант Борлакова – старши учител по италиански език в 105 СУ „Атанас Далчев“ Виолета Миланова – главен учител по руски език в 133 СУ „А.С. Пушкин“ Маргарита Иванова – зам.-директор и учител по математика в 56 СУ „Проф. Константин Иречек“ Асен Матеев – ръководител на направление „Информационни и комуникационни технологии в 5 ВСУ „П. Пенев“ Кирил Славчев – главен учител по история и цивилизация в НПГПФ Янка Банкова – старши учител по география и икономика в 164 ГПИЕ „Мигел де Сервантес“ Антоний Методиев – учител по философия в 33 ЕГ “Света София“ Емел Манушева – учител по биология и здравно образование в ЧСУ „Дружба“ Илона Мирчева – учител по физика и астрономия в 31 СУЧЕМ „Иван Вазов“ Невена Върбанова – учител по химия и опазване на околната среда в НПМГ „Акад. Л. Чакалов“ Мая Шаламанова – учител по технологии и предприемачество в 18 СУ „Уилям Гладстон“ Виолин Неделчев – учител по изобразително изкуство в 143 ОУ „Георги Бенковски“ Катя Кръстева – учител по физическо възпитание и спорт в 101 СУ „Бачо Киро“ Росица Атанасова – учител по хореография в 144 СУ „Народни будители“ Инж. Снежана Малинова – учител по професионална подготовка в ПГТЕ „Хенри Форд“", "date": "2018.06.18", "title": "Наградиха столични директори и учители"}
{"url": "https://www.monitor.bg:443/bg/a/view/4500-shofiori-spipani-s-chujdi-nomera-102979", "text": "Близо 4500 шофьори са били заловени да карат автомобилите си с табели от други коли само за година. Това сочат данните на МВР за 2017-а, когато са били заловени точно 4474-ма водачи, които са имали чужди регистрации на возилата си.  За сравнение, година по-рано случаите са били едва 24. Големият скок в статистиката се дължи на въвеждането от „Пътна полиция“ на мярката всеки пиян или дрогиран шофьор, които е заловен на пътя, да се разделя с регистрационните си табели за срок от година. Рестрикцията беше въведена, за да се спре войната по пътищата и така само за 10 месеца от влизането й в сила близо 12 хил. шофьори, които са карали пияни, се сбогуваха с регистрацията на автомобилите си. Половината от тях са имали концентрация на алкохол доста над 1,2 промила и са отишли на съд. Над 800 пък са санкционирани заради каране след употреба на дрога. Те също са били наказани със свалянето на регистрационните си номера още на пътя. Не е завидна и бройката на автоматично дерегистрираните коли заради забавяне в плащането на задължителната застраховка „Гражданска отговорност”. След последните промени в застрахователния кодекс и в Закона за движение по пътищата стана възможно дори без проверка на пътя тези коли да бъдат сваляни от отчет. Така от началото на годината от регистрите на КАТ са отписани 865 556 автомобила. Едва 72 923 обаче са възстановили валидността на талоните си, като са заплатили доброволно „Гражданска отговорност”. Спрените на пътя за липса на задължителната застраховка пък са били 14 716. Всички заловени с чужди номера след драконовските мерки шофьори се оказва, че са подменили табелите си, за да могат да карат колите си. Те се надявали, че при проверка на регистрацията, пътните полицаи няма да разберат, че те са от други коли. „Случвало ни се е да спрем автомобил, който е сив на цвят, а в талона, който ни подават, е записано, че е черен. Шофьорът започва да твърди, че колата е пребоядисана, но след справка става ясно, че се касае за коренно различен автомобил. Тогава го задържаме за минимум 24 часа и започване досъдебно производство срещу него. При доказване на вината му го грози затвор до една година, а глобата е минимум 500 лева обясниха ръководители от „Пътна полиция“ пред „Монитор“. От там поясниха, че при прилагането на тежката мярка, шофьорът има 12 часа да прибере колата си от пътя, тъй като веднага след залавянето му, той не може да я кара. Ако пък е с отнета книжка, трябва да намери правоспособен шофьор. Тези 12 часа започват да текат от издаването на акт за нарушение и заповед за принудителна мярка спиране на автомобила от движение. Новите мерки обаче важат само ако колата е шофирана от собственика. Нарушителите, които карат чужди коли, минават с по-лека санкция. Тогава колата се спира от движение за един месец. Наказанието принудително спиране на автомобил от движение се прилага за срок от 6 до 12 месеца. Той зависи от вида и характера на нарушението, извършено от водача. Свалянето на табелите автоматично дерегистрира колата в КАТ. За да възстанови регистрацията на автомобила, собственикът трябва да плати 30 лв. за нови табели, както и такса за издаването на нов талон, който според тарифата на МВР е 2 лв. Преди това трябва да е направил и задължителната застраховка „Гражданска отговорност“. Така освен че за 6 или 12 месеца нарушителят ще ползва друг автомобил, ще се вози на градския и обществения транспорт или ще ходи пеша, след това той ще трябва да мине по добре познатия му дълъг административен път за регистрацията на автомобил.", "date": "2018.06.18", "title": "4500 шофьори спипани с чужди номера  "}
{"url": "https://www.monitor.bg:443/bg/a/view/hari-kejn-spasi-anglija-sreshtu-tunis-102983", "text": "Англия победи Тунис драматично с гол в добавеното време с 2:1 на \"Волгоград Арена\". Това бе първи мач и за двата тима от група \"G\" на световното първенство по футбол в Русия. По-рано през деня Белгия срази Панама с 3:0 в другата среща от групата. \"Трите лъва\" стартираха вихрено и още в първите пет минути направиха три сериозни пропуска. Натискът на англичаните даде резултат в 11-ата минута, когато след центриране от корнер Джон Стоунс засече топката с глава. Вратарят на тунизийците Хасен се намеси добре, но нямаше какво да направи при добавката от близка дистанция на капитана Хари Кейн, който вкара за 1:0. Малко след това Хасен се контузеи и бе заменен от Фарук Бен Мустафа. Постепенно \"орлите от Картаген\" започнаха да поглеждат по-сериозно към английската врата и в 33-ата минута получиха дузпа, след като Кайл Уокър удари непозволено в лицето Фахредин Бен Юсеф. Две минути по-късно Фержани Саси бе точен от бялата точка и с четвъртия си гол за националния тим изравни за 1:1. Усилията на англичаните все пак се увенчаха с успех едва в първата минута от добавеното време, когато голмайсторът им Хари Кейн реалзира второ попадение и отново се оказа в прегръдките на свойте съотборници.", "date": "2018.06.18", "title": "Хари Кейн спаси Англия срещу Тунис"}
{"url": "https://www.monitor.bg:443/bg/a/view/shofior-na-tir-zagina-pri-katastrofa-v-ceh-102984", "text": "ТИР се вряза в дърводелски цех в димитровградското село Гoрски извор. Шофьорът на тежкотоварния автомобил е загинал на място. Той е пътувал от Пловдив към хасковското село Гарваново. По първоначална информация камионът е трябвало да завие на дясно, но не е успял, а се е врязал в сградата. Работниците в дърводелската фирма са били в съседното помещение и не са пострадали. Движението не е спряно, екипи на полицията регулираха трафика. Причините за инцидента се изясняват.", "date": "2018.06.18", "title": "Шофьор на ТИР загина при катастрофа в цех"}
{"url": "https://www.monitor.bg:443/bg/a/view/reki-po-ulicite-v-sofija-molove-i-podlezi-navodneni-sled-poroja-102974", "text": "Порой с гръмотевици заля София и причини наводнения и щети на десетки места в столицата. 1500 сигнала са получени на тел.112. Десетки видеоклипове бяха качени ви социалните мрежи с моменти от валежите и лошото време. Протекоха метростанции, мол и бяха наводнени подлези за автомобили и хора в София. \"За около един час паднаха около 50 литра на кв. метър дъжд в града, получени са над 1500 сигнала на тел. 112, над 900 от тях са за наводнени сгради. Останалите са за завирени участъци, наводнени подлези и метростанции\". Това заяви на брифинг кметът на столицата Йорданка Фандъкова: Наводнени са няколко метростанции - НДК, \"Сердика\", \"Надежда\", \"Г.М. Димитров\", \"Витоша\". Движението на метрото обаче не е засегнато и влаковете се движат по разписание, каза за Дарик шефът на столичния „Метрополитен“ инж. Стоян Братоев. Метростанциите към Люлин и Западен парк вече се отводняват. От \"Метрополитен\" допълниха, че засега нямат нужда от пожарни екипи за отводняване, въпреки огромното количество вода. Няма спрени влакове и засега не се очаква да има. Над 172 сигнала за наводнени улици, мазета и приземни етажи, подлези, ресторанти, детски градини и други сгради са постъпили в Националния оперативен щаб тази вечер между 18:30 и 19:45 часа. По информация на МВР най-силно засегнати са 184-о ЦДГ в \"Лозенец\", болница \"Софиямед\", Центъра за спешна медицинска помощ, Министерството на туризма, хотел \"Шипка\", църквата в подлеза на хотел \"Балкан\". Сериозно наводнени са подлезите на Централна гара, Спортното министерство, Лъвов мост и др. Движението на градския транспорт в възстановено навсякъде, с изключение на автобусите на \"Вардар\" и \"Стамболийски\". Екипите на столичната пожарна продължават работата по отстраняване на щетите. 7 екипа на аварийно-спасителното звено, както и екипите на всички служби на Столичната община и инспектората и \"Софийска вода\". В два района беше спряно електроподаването - \"Красно село\" и \"Младост\", където около 2000 абонати са без ток. От ЧЕЗ увериха, че до 1 час то ще бъде възстановено. Нивата на общинските язовири се следят непрекъснато, изпускат се контролирано\", заяви Фандъкова. В квартал „Бенковски” улиците са се превърнали в реки. Духа и силен вятър. Столични търговски центрове и метростанции протекоха, а подлезът при Софийски университет се наводни. Във Facebook групата \"Забелязано в София\" потребители споделиха видеоматериали на столичен мол, който протече след обилния дъжд. По рано днес жълт код за интензивни валежи и гръмотевични бури бе обявен в цялата страна. В Twitter също се появи клип на друг търговски център, който е протекъл. От НИМХ предупреждават за възможност от локални наводнения. Възможно е да се наложи прекъсване на дейности на открито.", "date": "2018.06.18", "title": "Река в метрото, молове и подлези наводнени след пороя в София"}
{"url": "https://www.monitor.bg:443/bg/a/view/sluga-na-bg-madof-kleveti-peevski-102977", "text": "Верният паж на мустакатия фараон Цветан Василев Огнян Стефанов сътвори поредната фалшива новина по адрес на депутата и наш издател Делян Пеевски. Агент Академик, както е псевдонимът на Стефанов, докато е служил на бившата Държавна сигурност, от години използва сайта си „Фрогнюз“ за неформален пресцентър на укриващия се в Белград крадлив банкер. Във Фабриката за фалшиви новини, координирана от олигарха Иво Прокопиев, „Фрогнюз“ има ролята на периферен сайт, който тиражира най-абсурдните измислици, публикува ги пръв, без да си прави труда да гони каквато и да било достоверност, а след като изплютите от сайта фалшиви новини „отлежат“ в мрежата, се препират през останалите информационни канали на мрежата за манипулации. Такъв е и последният случай с бруталния клеветнически текст по адрес на Пеевски. Във „Фрогнюз“ са подбрали пасажи от публикация на братския им сайт от Фабриката за фалшиви новини „Бивол“, който касае рекламни договори с американски компании на Министерството на туризма. Текстът първоизточник няма абсолютно нищо общо с Пеевски. „Фрогнюз“ обаче абсолютно манипулативно са залепили името на нашия издател с твърдението от техни източници, че министър Николина Ангелкова отишла в САЩ да ходатайства за Пеевски по измислената жалба, която БГ Мадоф Цветан Василев внесе срещу него по закона „Магнитски“. На всичкото отгоре 10-те хиляди долара, за които „Бивол“ пише, и то в нямащ нищо общо с Пеевски контекст, изведнъж във „Фрогнюз“ набъбват до един милион и без никакви доказателства се твърди, че били платени за Пеевски. Ако в първото изречение на текста агент Академик поставя въпросителна на клеветническото си твърдение дали Ангелкова е платила 1 млн. долара за спасяването на Пеевски, в края вече толкова се е надъхал от ченгеджийските си измислици, че направо пита откъде са дошли тези пари. В текста са прибавени и реални събития, като прессъобщенията за посещения на американски политици у нас, за повече достоверност на фона на откровените лъжи, които са приписани на „източници от службите“, но съдейки по опорните точки, по-скоро техният адресат е в Белград. Като класическа медийна компаньонка Огнян Стефанов отдавна се занимава основно с това да забавлява своя благодетел Цветан Василев с измислянето на приказки в стил „Шехерезада“. В бутафорните истории на Шехерезада Стефанов по традиция главният злодей е Делян Пеевски. Причината е, че изданията на Пеевски от „Телеграф Медиа“ най-детайлно разследвахме грабежа на века, който БГ Мадоф извърши, източвайки 4,7 млрд. лв. от парите на вложителите в КТБ. Ние първи повдигнахме завесата и над мръсните връзки на Цветан Василев с руския православен олигарх Константин Малофеев и неговите повереници Пиер Луврие и Дмитрий Косарев, с които БГ Мадоф се опита да изтъргува заграбените от КТБ активи. В отговор слугите, които Цветан Василев финансира с откраднатите от КТБ пари, като Огнян Стефанов непрестанно заливат публичното пространство с фалшиви новини по адрес на Пеевски. Същият сайт беше източник на фундаментални глупости като тази, че Пеевски ходил в Африка да продава автомати на терористи.   Върхът на цинизма, който слугите на БГ Мадоф демонстрираха наскоро, е искането от американския Конгрес да им даде пари, за да възстановят радио „Свободна Европа“. Под френетичното искане, изпратено в САЩ, са се подписали групичка хора, самонарекли се „утвърдени журналисти“, а на първо място сред тях е Георги Георгиев от НПО „Боец“. Измисленото НПО не само няма нищо общо с журналистиката, но и е известно като пощенска кутия на БГ Мадоф. Георгиев дори сам се похвали, че ходи на крака при него в Белград и получава инструкции, които после претворява във всевъзможни клеветнически сигнали до институциите. Другите „журналисти“ са верните душеприказчици на мустакатия банкер Люба Кулезич, Мирослав Иванов и самият агент Академик Огнян Стефанов. Същите тези хора, които Василев спонсорира наравно с русофилите на Николай Малинов, искат „Свободна Европа“. С други думи, агентите за руско влияние на Цветан Василев искат да си създадат прикритие с помощта на американски институции.", "date": "2018.06.18", "title": "Слуга на БГ Мадоф клевети Пеевски"}
{"url": "https://www.monitor.bg:443/bg/a/view/belgija-udari-debutanta-panama-s-3-0-102981", "text": "Един от скритите фаворити на световното - Белгия, разби дебютанта и аутсайдер Панама с класиката 3:0 в първия им мач от група “G” на стадион \"Олимпийски\" в Сочи. Дрис Мертенс (47) и Ромелу Лукаку (69, 75) вкараха головете за „червените дяволи“, които нямат загуба под ръководството на испанеца Роберто Мартинес от 20 официални срещи – 15 победи и 5 равенства. Другите два тима от тази група са Тунис и Англия. В стартовия състав на \"червените дяволи\" личаха имената на звездите Кевин де Бройне, Ромелу Лукаку, Еден Азар и Дрис Мертенс, докато на върха на атаката на Панама бе 37-годишният Блас Перес. \"Червените дяволи\" категорично доминираха през първата част, но така и не намериха верния път към вратата на \"каналджиите\", които отправиха един неточен удар, дело на Армандо Куупър. Вратарят на панамците Хайме Пенедо на няколко пъти блесна, спасявайки удари на Караско и Еден Азар. В началото на второто полувреме Дрис Мертенс реализира красив гол и даде преднина на белгийците, а Лукаку я направи класическа.", "date": "2018.06.18", "title": "Белгия удари дебютанта Панама с 3:0"}
{"url": "https://www.monitor.bg:443/bg/a/view/klubove-ot-tri-dyrjavi-s-oferti-za-vezenkov-102958", "text": "Баскетболният ни национал Александър Везенков има оферта от немски клуб, твърдят испански източници, очакващи официалната раздяла между българина и „Барселона“. Освен това в Гърция и Турция продължават да смятат крилото като опция за шампиона „Панатинайкос“ и за „Анадолу Ефес“, съобщи bgbasket.com. Везенков има опция за още един сезон с „Барселона“, но тя трябва да бъде активирана специално от контракта му за 3+1 години и изглежда по-вероятно това да не се случи и испанците да пуснат нашия баскетболист като свободен агент. \"Ще мисля за бъдещето си след квалификациите, сега те са най-важните. Засега не съм говорил с никой от „Бруклин Нетс“, но не ми влиза в плановете да играя Лятна лига. Ще замина за САЩ след квалификациите, за да се готвя,\" сподели самият Везенков, който тренира с националния тим за мачовете с Исландия и Чехия. Днес в отбора имаше повод за радост, тъй като Димитър Димитров стана баща на първородна щерка. Приятелката му Кристин го дари с момиченце 3 кг и 49 см, което ще носи името Ева.", "date": "2018.06.18", "title": "Клубове от три държави с оферти за Везенков "}
{"url": "https://www.monitor.bg:443/bg/a/view/banda-izbylvala-34-000-moneti-mente-ot-2-paunda-102972", "text": "Спецпрокуратурата разби престъпна група от Пловдив, в която са открити над 34 000 монети с номинал 2 британски паунда, които били фалшиви. Огромното количество монети менте са намерени в дома на основния участник в престъпната група, задържана за производство и разпространение на неистински парични знаци. Това каза наблюдаващият прокурор Николай Димитров вчера на брифинг. „Акцията се проведе на 13 юни. Организацията беше много добра и  операцията се извърши в рамките на един ден. Престъпната група се състои от 4-ма души. Те са се занимавали с изработването и прокарването на неистински парични знаци. Досъдебното производство е образувано през април по информация, че групата действа от есента на 2017 г. Претърсени са 4 адреса и 3 моторни превозни средства. Иззети са множество мобилни телефони, ползвани за връзка между членовете на престъпното сдружение“, допълни прокурорът. „По-особеното е, че в единия адрес е намерен цех, който е използван за изготвянето на тези монети. На мястото освен това се е установило, че в машините са заредени щампи за изсичане на монети с номинал 2 евро, но дотам не се е стигнало. Установено е, че в дома на основния участник в групата са намерени над 5000 монети. По-голямото количество монети са намерени в паркиран автомобил на двора на същата къща – над 29 000 бройки. Лидерът на бандата е бил разследван преди време за палежи на коли на митничари. Занимавал се и с производство на алкохол. В селскостопанска постройка разследващите намерили 5 машини за производство на фалшивите монети. Произведените фалшиви британски монети били с изключително високо качество, което било потвърдено и от експерт на БНБ. \"Пловдив е известен със своите фалшификатори\", каза и шефът на спецпрокуратурата Иван Гешев. Монетите се продавали на стойност 40% от номинала. Приложението им било главно в автомати за кафе, сандвичи, цигари.  Машините за производство на монетите са иззети“, каза още прокурор Димитров. „До момента трима са привлечени към наказателна отговорност – на двама е наложена мярка парична гаранция, а за един е поискано задържане под стража. Четвъртият човек е турски гражданин, който не е установен още. Не можем да кажем дали към този момент вече има други реализирани партиди фалшиви монети към Великобритания“, допълни прокурорът. Задържаната престъпна група е могла да произвежда по 1500 фалшиви монети на стойност 2 паунда за 1 ден. Това каза и зам.-директорът на ГДБОП старши комисар Стоян Темелакиев. „Цялостната работа по случая беше осъществена от сектор „Фалшификации“ към ГДБОП. По отношение на престъпната група беше използван необходимият набор от СРС-та. Беше договорена сделка за голямо количество. Получавайки тази информация, направихме организация и пристъпихме към задържане на лицата. Турският гражданин, участник в групата, е бил ангажиран с непосредственото производство на монетите, a самата сделка е трябвало да се осъществи между фалшификаторите и друг български гражданин, който е софиянец“, каза още Темелакиев.", "date": "2018.06.18", "title": "Банда избълвала 34 000  монети менте от 2 паунда"}
{"url": "https://www.monitor.bg:443/bg/a/view/predizvestenijat-kraj-na-chitalishtata-102968", "text": "Прост народ се управлявал по-лесно. Така казват. Но ние вече сме достатъчно прости, за да изпростяваме повече. Едва ли има някаква конспиративна мисия на някого да ни прави още по-глупави. То няма и накъде. Вече сме толкова тъпи, че дъното вече е на метри над нас. И не защото младежите пишат неграмотно. Не защото не познават историята си. Дори тази, която е в учебниците. Не защото слушат музика с нечленоразделни думи и текстове, в които се пее на тежък диалект. Не защото си сменят сексуалните предпочитания. Не. Това не ни поставя на дъното. Под дъното ни закопава това, че не правим нищо, за да изплуваме. Оставили сме да се разрушават единствените места, където младите хора могат да научат нещо. Не говорим за училищата. Там те ходят по задължение. Говорим за читалищата. Сградите, които трябва ги има и в най-малките населени места. В тях има библиотеки, изнасят се театрални постановки, има курсове, учат се езици, танци, музика. Но от тях не се печели. За това и не могат да се разберат под чия шапка са пустите му читалища. Кой трябва да дава пари за тях? Общините ли? Те предпочитат да инвестират в асфалтиране на улици. Това носи повече гласове на кметовете. Министерството на културата ли? Не. И то е абдикирало от читалищата. МОН ли? Не. Те там не стъпват. Смятат ги за конкуренция. Читалищата са оставени на самотек. Да оцеляват колкото могат. Живеят само тези, които са ремонтирани по разни европейски програми и в които се правят общински сбирки. И единствено заради това кметовете решават да ги дофинансират. За да има къде да прокарват идеите си. Поне зимата е топло, а лятото хладно. И читалищата са се превърнали не в културни средища, а в навеси. И то само тези, които имат късмет. Останалите като това в Шипка тънат в разруха. Защото културата не е приоритет. Не е важно населението да има достъп до безплатни книги и до забавни вечеринки. Важното е да се усвоят максимално много пари за 200 метра водопровод, все едно днешните селски първенци са измислили акведуктите. И да се снимат пред тях за фейсбука. Да видят хората, че и те работят. Читалищата са на заден план, защото от тях няма финансов и материален дивидент. Въпреки че те определят материала. Дали ще е лош или добър. А нашият става все по-лош. И читалището в Шипка е пример за това. Театрална зала, в която никога повече няма да се изиграе някоя постановка, библиотека, в която само плъховете могат да пируват, картинки, от които е останало само очертанието на стената, докато те красят някой селски хол редом до гоблените на стопанката. Читалищата вече са прочетена книга с предизвестен край.", "date": "2018.06.18", "title": "Предизвестеният край на читалищата "}
{"url": "https://www.monitor.bg:443/bg/a/view/cenite-na-zyrnoto-na-borsite-vyrvjat-nadolu-102961", "text": "Цените на зърното спадат на общоевропейската борса Euronext в Париж на фона на перспективата за търговска война между САЩ и Китай, която оказва натиск над всички основни икономически показатели и предизвиква масови разпродажби. Това показва проучване на специализираната организация за оценка на земеделските рискове Agritel, цитирано от АФП и БТА. Днес по обяд тон пшеница поевтиня с 1,75 евро на тон до 175,75 евро при септемврийските доставки. Също с 1,75 евро се понижиха котировките и на декемврийските фючърси - до 180 евро - при търговията с над 18 800 партиди. По същото време тон царевица поевтиня със 75 евроцента до 164,50 евро за тон при августовските фючърси, докато доставките през ноември понижиха стойността си с 50 евроцента до 167,50 евро при изтъргувани 300 партиди. САЩ заплашват да наложат мита за китайски внос на стойност 50 млрд. долара, в отговор на което Китай се заканва да обложи 659 вида американски стоки, включително соята, с 25-процентно мито. Тези мерки се очаква да влязат в сила на 6 юли. Безпокойството се надига у американските фермери, чиито приходи силно намаляха през последните години - с около 50% от 2013 г., а тази година се очаква да достигнат най-ниското равнище от 2006 г. Единствено цените на рапицата останаха стабилни днес по обяд на Euronext под влиянието на противоречива информация, най-вече за петрола. Цените на черното злато и на рапицата са свързани, тъй като маслодайната култура се използва за производство на биогорива. Един тон рапица с доставка през август се търгуваше днес по обяд за 349,25 евро (-0,25 евро), а ноемврийските доставки останаха на стойност 357 евро на тон при изтъргувани по-малко от 1200 партиди.", "date": "2018.06.18", "title": "Цените на зърното на борсите вървят надолу"}
{"url": "https://www.monitor.bg:443/bg/a/view/syrbite-nanesoha-treta-zaguba-na-polsha-102964", "text": "Волейболистите на Сърбия, които стартираха колебливо в Лигата на нациите, записаха 8-а победа на турнира в Чикаго. Те надиграха категорично световните шампиони от Полша с 3:0 (23, 23, 23) в мач от група 15. С това \"плавите\" скочиха вече на 6-а позиция в генералното класиране с 20 точки от 8 победи и 4 загуби. За световните шампиони от Полша пък това беше трета поредна загуба за миналия уикенд и те паднаха на петото място с 23 точки от 8 победи и 4 загуби. Топреализатор за сърбите стана Александър Атанасийевич, който не игра в София, а в Чикаго записа 20 точки (1 ас). Урош Ковачевич добави 14 (3 блока, 1 ас). За Полша Бартош Курек направи 17 т. (2 блока, 1 ас). С победата над Канада с 3:2 Франция пък оглави класирането с 10 успеха и 2 загуби и сбор от 30 точки. САЩ заеха втората позиция също с 10-2, но 29 т., а трети е тимът на Русия с 9-3 и 28 т. След трите загуби във Варна - с 0:3 от Франция и Канада и 2:3 от България Бразилия е на 4-о място с 8-4 и 24 т. По регламент първите 5 плюс домакините на финала се класират за финалната фаза. България е на 12-о място с 5 победи и 7 загуби с 14 т., а пред нашия са още отборите на Италия - 7-5, 16 т., Канада - 6-6, 19 т., Япония 6-6, 15 т., Германия 5-7, 17 т. и Австралия 5-7, 15 т.", "date": "2018.06.18", "title": "Сърбите нанесоха трета загуба на Полша"}
{"url": "https://www.monitor.bg:443/bg/a/view/lozan-panov-stana-advokat-na-ivancheva-102960", "text": "Скандалният председател на ВКС Лозан Панов се вживя в ролята на адвокат на още по-скандалната кметица на столичния район „Младост“ Десислава Иванчева, която бе арестувана за подкуп и отстранена временно от поста. Панов, който е известен като Главата на олигархията в Темида, се е ангажирал да брани правата както на Иванчева, така и на нейната заместничка Биляна Петрова, с която уличената в корупция от строителен предприемач кметица споделя килията си. Акцията на съдия номер 1 лъснала от негово писмо до административния ръководител на Апелативния специализиран наказателен съд (АСНС) Георги Ушев, съобщи  . С него Панов поискал обяснения защо при провеждането на съдебното заседание по искането на спецпрокуратурата за отстраняването от длъжност на Иванчева и Петрова на 7 юни двете били оковани. Както вече стана известно, двете арестантки се появиха с белезници в съда след поредния цирк, който разиграха при предишното заседание, когато решиха да размахват пред журналисти листчета с преписана информация от събраните чрез СРС-та доказателства по делото. Нещо повече, тогава съдът за пореден път бе поставен пред невъзможността да заседава заради крясъците на Иванчева и суматохата, която създаде въпреки наложената й глоба от 200 лв. Явно недопустимите действия на Иванчева не са направили кой знае какво впечатление на Панов, който по всичко личи, че се е загрижил за правата и свободите й. Според съдия номер 1 предприетите от страна на държавата мерки били в противоречие с \"трайната практика\" на Европейския съд по правата на човека и можело да се разглежда като нарушение на Европейската конвенция за защита на правата на човека и основните свободи, регламентираща забраната за изтезания. Явно с писмото си, на което вече бил получил отговор от Ушев, Панов пробва да оказва натиск върху магистратите и за пореден път да прилага познатия на всички очернящ страната ни прийом на своите благодетели. С оглед на отпора в Темида срещу мераците му да прокарва интересите на определени кръгове не е за подценяване и фактът, че председател на съдебния състав от АСНС, който взе решението Иванчева да бъде отстранена от длъжност до приключване на разследването, е съдия Галя Георгиева от предишния състав на ВСС. В крайна сметка е сигурно едно - че именитият адвокат на Иванчева Марин Марковски ще трябва да си търси нов клиент, след като със защитата й се е заел не кой да е, а съдия номер 1.", "date": "2018.06.18", "title": "Лозан Панов стана адвокат на Иванчева"}
{"url": "https://www.monitor.bg:443/bg/a/view/gocev-naj-dobyr-na-blok-viktor-josifov-treti-102963", "text": "Българският национал Светослав Гоцев оглави индивидуалната класация за блокировачите в турнира за Лигата на нациите по волейбол. Това стана след победата на нашите над Бразилия с 3:2 (22, -19, 15, -18, 12) във Варна. При нея Гоцев записа 3 от общо 9-те ни блока, а в актива му има общо 29 точки от този елемент от 163 опита или средно по 0,63 на гейм. Роденият в Брезник играч, който стана шампион на Франция с \"Тур\" този сезон, е изместил от лидерската позиция в класацията руския гигант Дмитрий Мусерский (висок 218 см), който има 25 точкови блокади от 144 опита или 0,61 на гейм. Трети пък е капитанът на националите ни Виктор Йосифов с 28 блока от 134 и също 0,61 т. на гейм. При реализаторите Николай Учиков е 7-и с общо 144 т. (123 от атака, 9 блока и 5 аса), а първи е китаецът Чуан Ян с 217 (192, 18, 7). На сервис Учиков е 22-и с 10 аса. Валентин Братоев е 17-и при нападателите с 86 т. от 180 опита или 47,78% ефективност от атака. При разпределителите Георги Сеганов е 15-и с 218 успешни паса от 798 опита. Той е единственият сред първите 22-ма само с една единствена грешка. Теодор Салпаров е 6-и в защита и 6-и при посрещачите.", "date": "2018.06.18", "title": "Гоцев най-добър на блок, Виктор Йосифов - трети"}
{"url": "https://www.monitor.bg:443/bg/a/view/unikalen-album-izlagat-v-muzeja-v-bjala-102904", "text": "Уникален албум със снимки и гравюри на паметници в България, посветени на Руско-турската освободителна война, ще могат да видят посетителите на Историческия музей в Бяла. Това съобщи пред „Монитор“ новият директор на културния институт д-р Иво Жейнов. Албумът е отпечатан през 1902 г. за 25-годишнината от войната и е подарък за руския император Николай II от Щаба на Българската армия. Изключително ценен е и защото от него са издадени само четири екземпляра, от които днес са известни само два. Единият се намира в плевенския музей, а другият е в Бяла. В албума присъстват снимки и гравюри на монументи, които вече не съществуват, тъй като са били разрушени по различни причини, а това го прави още по-ценен. Изданието е част от фонда на музея. Дълго време е стояло заключено в шкаф и забравено. При следствените действия през м.г. заради крупната кражба на експонати от музея, за която още няма съдебно решение, е забелязано и решено да бъде част от експозицията. Албумът ще бъде защитен с бронирано стъкло, допълни д-р Жейнов. Историческият музей в Бяла е един от най-старите у нас и е създаден през 1907 г. по идея на Стоян Заимов. Намира се в сграда, в която се е помещавала главната квартира на руското командване от 20 юли до 13 август 1877 г. В нея през този период е живял и руският император Александър II. В двора е гробът на баронеса Юлия Вревская, която пристига като милосърдна сестра и умира в Бяла от петнист тиф. Музеят стана печално известен с крупната кражба на 1500 експоната в периода 2008 г. – 2013 г. Подсъдими са две бивши служителки и колекционер от Ямбол. Според д-р Иво Жейнов част от откраднатите предмети са установени и ще бъдат върнати обратно в експозицията след приключване на делото.", "date": "2018.06.18", "title": "Уникален албум  излагат в музея в Бяла"}
{"url": "https://www.monitor.bg:443/bg/a/view/zakopchaha-naj-mladija-kmet-v-plovdivsko-s-200-leva-rushvet-102947", "text": "Най-младият кмет в пловдивско – на карловското село Войнягово Тодор Танковски на 24 г., е бил закопчан с рушвет в центъра на Карлово. Танковски бе избран на последните местни избори, като независим и бе гарантирал пред съселяните си, че ще направи селото проспериращо. Тодор Танковски е бил пипнат с около 200-300 лева, съобщи шефът на ОД на МВР в Пловдив ст. ком. Атанас Илков. Поискал парите от местен жител, който трябвало да строи нещо, гласи една от версиите. Според друга сумата била за закупуване на строителни материали. От районната прокуратура в Карлово, където е образувано досъдебното производство, отказват коментар. Танковски бил хванат да получава рушвета на паркинга до Араповския мост, близо до централата на БСП в подбалканския град. За случващото на 18 юни потвърди и кметът на Карлово д-р Емил Кабаиванов. „Танковски е избран от хората от селото, не е назначен от мен. Всеки сам носи отговорност за действията и постъпките си”, коментира градоначалникът на Карлово. Той уточни, че до момента в общината не са получавани нито устни, нито писмени сигнали за нарушения или искани подкупи от кмета на село Войнягово. „До момента нито писмено, нито устно имам сигнали срещу него. Единственото, което мога да кажа е, че при последния одит на кметството в село Войнягово, бяха открити несъответствия. Затова с моя заповед г-н Танковски бе глобен с 1800 лева, които се удържат от заплатата му”, обясни д-р Кабаиванов. Той припомни и случая с младия кмет на друго карловско село – Столетово, който пък изненадващо в края на миналата и началото на тази година, спря да ходи на работа. Впоследствие се появиха информации, че младежът е заминал да живее и работи в чужбина и се е отказал от това да бъде кмет. „Това показва, че тази тежка работа трябва да се върши от хора с житейска мъдрост”, каза още кметът на Карлово. По думите му това е първи случай на заловен с подкуп кмет на населено място в общината.", "date": "2018.06.18", "title": "Закопчаха най-младия кмет в пловдивско с 200 лева рушвет"}
{"url": "https://www.monitor.bg:443/bg/a/view/syzdadoha-robot-psihopat-102969", "text": "Учените понякога изненадват с хрумванията си – доказателство за това е разработката на иначе най-реномирания инженерен институт в света - Масачузетския технологичен институт, на робот психопат. За това съобщиха от самия институт, като се похвалиха, че първият изкуствен интелект психопат Норман вижда смърт навсякъде. Все пак учените имат алиби – Норман е създаден, за да бъде обяснено на широката публика как се разработват алгоритми и да се привлече общественото внимание върху евентуални опасности, свързани с изкуствения интелект. Първият психопат се казва Норман, както Норман Бейтс - по името на класическия трилър \"Психо\" на Алфред Хичкок. Норман е поредния поредицата експерименти с изкуствен интелект, създаден от един и същи екип. През 2016 г. те създават Nightmare AI (кошмар в превод от англ.), който генерира ужасяващи образи, а миналата година създадоха Shelley, AI, обучен да пише ужаси. Норман може и да е най-зловещото им творение и наистина страховито нещо. Той е бил \"захранен\" единствено с изображения на хора, които са пред прага на смъртта, от интернет платформата Reddit. Учените създали и посветен на Норман сайт на адрес www.norman-ai.mit.edu. След това му били показани изображения на мастилени петна, както в психологическия тест на Роршах. Целта била да се разбере какво вижда Норман и отговорите му да бъдат сравнени с тези на друг изкуствен интелект, трениран по традиционния начин. Представени са 10 примера с мастилени петна, придружени от отговорите на двете системи, като този на Норман винаги е страховит. Сайтът предлага на потребители на интернет също да се подложат на тест с мастилени петна и да изпратят отговорите си, за \"да помогнат на Норман да се коригира\". Целта на експеримента, пишат изследователите, е да покаже, че когато изкуственият интелект проявява пристрастия, това обикновено се дължи на данните, с които е обучен. Обучен със смърт и страдание, Норман вижда смърт и страдание, където и да погледне. През 2016 г. „Майкрософт“ създаде робота Tay, като експеримент за комуникация между човек и машина в Twitter. По-малко от 24 часа по-късно експериментът бе спрян. Социологът и изследовател от Оксфорд Ники Филипс обръща внимание, че резултатите от Норман са показателни и за хората – гледането на насилие и при нас се отразява с приемането му, предупреждава Филипс и допълва: - Нещо, което трябва да обмислите следващия път, когато решавате какво да видите - и какво да споделите - със социалните медии. За щастие единствените възможности на Норман засега са да даде смразяващи описания на теста с петното на Роршах.", "date": "2018.06.18", "title": "Създадоха робот психопат "}
{"url": "https://www.monitor.bg:443/bg/a/view/chitalishte-kopie-na-narodnija-teatyr-ot-20-godini-se-rushi-102953", "text": "Читалищна сграда, умалено копие на народния театър „Иван Вазов“ на центъра на град шипка вече 23 години е оставена на произвола на съдбата и се руши не с дни, а с часове. Шипканлии събирали пари за изграждането от началото на Първата световна война, всеки давал каквото можел, за да се стигне до полагането на основния камък през 1931 година, припомня дългогодишният председател на читалищното настоятелство , пенсионерката Гина Хаджиева За направата на проекта помогнал родственик на основателя на културната институция , даскал Христо Караджов, който имал връзки с най-добрите някога български архитекти.Лентата била прерязана в началото на 50-те години на миналия ХХ в. „До към 1990 година това беше едно истинско бижу, сдобихме се дори с роял, дарение от майката на наскоро починал музикант.Залата разполагаше с около 250 места, сцената беше с невероятна акустика. За съжаление след т.нар. демократични промени нещата тръгнаха назад с много широки крачки. Наложи се да изнесем голямата част от дейностите на друго място – основното в старото училище.През 1994-а сложихме катинара на входа с надеждата, че това е временно…“, коментира Гина Хаджиева. За 2017 година читалище „Светлина 1861“ разполага с бюджет от едва 21 000 лв, които не са достатъчно дори за заплатите на трите щатни бройки, разказа секретарят Деница Стефанова. 185 са членовете на читалището, всеки от тях плаща по 3 лв членски внос.Към тази сума могат да се добавят още 12 000 лв, спечелени по два проекта за превръщането на музейната сбирка в известната Чирпанлиева къща в етнографски комплекс с цел социално предприемачество. През 2016 година бил направен проект за ремонт, подарила го живеещата в САЩ арх. Гергана Барабонкова.  По тогавашните пресмятания щели да бъдат необходими около 800 х лв, уточни председателят на УС  Татяна Косекова – Бърч. През годините са правени опити за ремонт поне на покрива, имало е и някакви отпуснати от междуведомствената комисия за бедствия и аварии, но се оказало, че наред с ремонтите вървят и кражби и дейността на наетата фирма била стопирана, припомня Гина Хаджиева. Лично тя е дирела съдействие от хора, свързани по някакъв начин с планинското градче, влизала е дори в кабинета на някогашния премиер Андрей Луканов, от когото „изпросила“ малка сума. Към нея прибавили тонове арматура от Кремиковци и цимент от заводите в Плевен.Събраните от инициативния комитет пари обаче „изгорели“ при фалита на първите частни банки. Вече е стартирана процедура за ново набиране на средства,парите могат да бъдат привеждани по сметка BG73STSA93000004324006, Банка ДСК, клон Казанлък – основание: старата сграда на Читалището, разказа Татяна Бърч, която е илюстрира обръщението към бъдещите дарители с линк към страница във Фейсбук, където преди няколко дни са публикувани сърцераздирателни снимки на моментното състояние на сградата и залата. „Не зная кога са правени тези снимки, но факт е че появата им във ФБ предизвика истинска буря от реакции. Над 3 200 души са реагирали за две- три денонощия, стотици са ги качили на личните си стени с надежда за нови и нови реакции…“ сподели Татяна Косекова – Бърч. Тя се надява интересът да не затихне, но си дава ясна сметка че от тук нататък и предстои истинско ходене по мъките, защото от МК побързали да се дистанцират от проблема с мотива: сградата е частна собственост, читалището развива дейността си на друго място.“", "date": "2018.06.18", "title": "Читалище, копие на народния театър от 20 години се руши"}
{"url": "https://www.monitor.bg:443/bg/a/view/skandal-v-lagera-na-hyrvatija-napadatel-si-sybra-bagaja-102946", "text": "Скандал е избухнал на резервната скамейка на Хърватия по време на мача от Мондиал 2018 срещу Нигерия, спечелен с 2:0 в събота вечерта, съобщава местното издание \"24 сата\". Нападателят Никола Калинич е отказал да влезе на терена на мястото на Марио Манджукич за последните пет минути от двубоя. 30-годишният таран на “Милан” обявил, че има болки в гърба и не може да играе, а Манджукич в крайна сметка е заменен от Марко Пяца. Поведението на Калинич е вбесило старши треньора на хърватите Златко Далич, който е взел решение повече да не разчита на играча, като според информацията нападателят е изхвърлен от състава и ще бъде върнат в родината си. „Няма да търпя подобни номера. Тук сме отбор и ще играем като отбор“, коментира Далич. Според хърватските медии решението му може да предивзика нова буря в тима, като не е тайна, че спецът е в конфликт с част от тарторите, начело с лидера Лука Модрич. Хърватия стартира отлично представянето си на мондиала, а в следващия двубой ще се изправи срещу Аржентина.  ", "date": "2018.06.18", "title": "Скандал в лагера на Хърватия, нападател си събра багажа"}
{"url": "https://www.monitor.bg:443/bg/a/view/es-i-avstralija-zapochnaha-pregovori-za-tyrgovsko-sporazumenie-102949", "text": "В австралийската столица Канбера комисарят по въпросите на търговията Сесилия Малмстрьом заедно с министър-председателя на Австралия Малкълм Търнбул и министъра на търговията Стивън Чиобо официално започнаха преговори за всеобхватно и амбициозно търговско споразумение между ЕС и Австралия, съобщиха от ЕК. Австралия е една от отбелязващите най-голям растеж развити икономики в света. Бъдещото споразумение ще позволи на европейските предприятия да се конкурират при еднакви условия с предприятията от държавите, с които Австралия вече има търговски споразумения. ЕС вече е вторият по големина търговски партньор на Австралия. Двустранната търговия със стоки расте с постоянни темпове през последните години, като миналата година достигна почти 48 милиарда евро. Секторите, от които се формира по-голямата част от износа на ЕС за Австралия, са транспортно оборудване, машини и апарати, химикали, храни и услуги. Двустранната търговия с услуги възлиза на около 28 милиарда евро. Чрез споразумението търговията със стоки между двете страни партньори би могла да се увеличи с над една трета. След днешното събитие първият официален кръг от преговорите между екипите от преговарящи на двете страни ще се проведе в Брюксел от 2 до 6 юли. Започването на преговори с Австралия идва след приключването на търговските преговори с Япония през миналата година и с Мексико през пролетта на тази година, както и след влизането в сила на търговското споразумение между ЕС и Канада през септември миналата година.  ", "date": "2018.06.18", "title": "ЕС и Австралия започнаха преговори за търговско споразумение"}
{"url": "https://www.monitor.bg:443/bg/a/view/grisho-otpadna-na-dvojki-v-kuins-102948", "text": "Григор Димитров и партньорът му Райън Харисън приключиха участието си в схемата на двойки на турнира в Куинс. Шампионът на сингъл от 2014 г. Димитров и американецът бяха победени след драматичен обрат с 6:3, 6:7(2), 3:10 от Кайл Едмънд и Нийл Скупски. По-важният мач за Гришо все пак предстои, като негов съперник в първи кръг на сингъл е Дамир Джумхур, а при победата е възможен мач с Новак Джокович. „Готов съм да направя следващата крачка, каза при среща с медиите в неделя Димитров. - Всеки кръг е труден тук. За да стигна до втория кръг, трябва да спечеля първия си мач. Наистина сред непоставените играчи има тенисисти, които през годините постигнаха големи успехи. Сега е време да играем. За мен няма значение кой съперник ще срещна. Много от нещата в живота се случват в точно определено време. Може би за мен сега е дошъл моментът да направя следващата стъпка“, коментира още Григор.", "date": "2018.06.18", "title": "Гришо отпадна на двойки в Куинс"}
{"url": "https://www.monitor.bg:443/bg/a/view/elektricheski-bojler-grymna-do-uchilishte-v-razgrad-102971", "text": "Електрически бойлер гръмна в къща до ПМГ \"Акад. Никола Обрешков“ в Разград. От аварията пострадаха двама човека. Инцидентът е станал малко преди 14:00 часа днес в къща на ул.„Йордан Чобанов“. Пострадалите в момента на аварията са били до оградата на училището, предаде \"Дарик\". От взрива са счупени два прозореца на къщата, единият е отлетял от другата страна на улицата и стъклата нанесли рана на крака на жена, по-леки наранявания има мъж. И двамата пострадали са учители в ПМГ. Раните им бяха обработени от фелдшер, а след това линейка ги откара в болницата. В къщата не е имало хора в момента на инцидента. Инцидентът изкара в училищния двор учениците, които имаха занятия по това време. Сигнал до тел. 112 е подала ученичка от гимназията.", "date": "2018.06.18", "title": "Електрически бойлер гръмна до училище в Разград"}
{"url": "https://www.monitor.bg:443/bg/a/view/kichka-bodurova-se-otkazva-ot-pochetnoto-si-grajdanstvo-v-burgas-102956", "text": "Естрадната прима Кичка Бодурова се отказва от званието си „почетен гражданин на Бургас“. До това се стигна, след като нейна песен не бе одобрена за конкурса „Бургас и морето“. „Ще има там и рецитал с песни на Тончо Русев. Той, Великия, ме покани да участвам в неговия юбилеен концерт и присъстваше на всички мои концерти в НДК. Но сега не съм поканена. Приемам всичко това като лично отношение към мен, което се допуска от организаторите на фестивала. И реших , че не заслужавам титлата “почетен гражданин на Бургас”, пък и не ми е нужна след като съм игнорирана години от този единствен форум на песента. За мен, за разлика от други, които са в журита този фестивал не е най- върховната точка в кариерата ми(...) На мен ми стига любовта на хората за 40г. и това, че съм донесла на България награди от 5 международни фестивала. Тези, които не ме приемат и уважават никога няма да наранят любовта ми към моя роден град и България! И все пак ме боли, много ме боли... защото става дума за Бургас!“, написа Бодурова в социалните мрежи.“, написа Бодурова в социалните мрежи. Певицата стана почетен гражданин на морския град през 2013 г., като тогава определи приза като „най-голямата награда в живота й“. От журито на „Бургас и морето“ обясняват, че не са проявили лично отношение към изпълнителката на „Цвете в душата“.", "date": "2018.06.18", "title": "Кичка Бодурова се отказва от почетното си гражданство в Бургас"}
{"url": "https://www.monitor.bg:443/bg/a/view/razkysaha-ot-kritiki-egoista-nejmar-102955", "text": "Звездата Неймар бе посочен като главен виновник за слабия старт на Бразилия на мондиала. „Селесао“ стигна само до 1:1 с Швейцария в първия си мач от група „Е“. Така фаворитът за титлата остана на второто място в класирането, след като в другия двубой от групата Сърбия победи с 1:0 Коста Рика. Коутиньо откри резултата в 20-ата минута след фамозно изпълнение извън наказателното поле, а Стивън Цубер изравни в 50-ата минута. Неймар не успя да се разпише, а слабата му игра беше посочена като основна причина за незадоволителния резултат. “Неймар беше истинско бедствие, заяви журналистът на бразилския ESPN Арналдо Рибейро. - Той не направи приемлив мач и трябваше да бъде сменен. Бразилия има добър състав и качествен колектив, за да се справи с проблемите, но Неймар сам искаше да спечели мача и се провали. Има извинение със скорошната контузия, но не игра нищо и не направи нищо добро за отбора. По-добре да го бяха сменили с Дъглас Коща”, изрази крайното си мнение журналистът. Бившият бразилски футболист и настоящ футболен коментатор Зе Елиаш също разкъса от критики нападателя. “Беше егоист и затова беше фаулиран толкова пъти. Проблемът е, че Неймар забрави да играе за отбора”, сподели Популярният бразилски сайт Globoesporte даде оценка 5,5 на Неймар по десетобалната система. Освалдо Паскоал от Fox Sport Бразилия също атакува яростно: “Да играе по този начин е вулгарно” Наложи се треньорът на Бразилия Тите да брани звездата. „Създадохме 20 положения, но не бяхме достатъчно концентрирани в завършващата фаза. Искахме да победим и сме недоволни от резултата. В тази фаза на първенството трябва да приемем, че и другите отбори бележат, като играят по-рисковано от нас. Не може да се вини само един играч, ние сме отбор“, сподели спецът, след като за първи път от 40 години Бразилия не тръгна с победа на световно първенство. В лагера на Швейцария пък бяха повече от доволни след спечелената точка. „Бразилия имаше повече възможности, но ние не спряхме да пресираме и да отговаряме с добри атаки. Започнахме добре, но след това започнахме да бъркаме в подаванията и имахме трудности 15-20 минути. На почивката казах на футболистите да се фокусират върху резултата и да играят по-близо до чуждото наказателно поле. Футболистите ми се отнасят много сериозно към играта. Загубили сме само един от последните си 22 мача, горд съм с момчетата“, заяви Петкович.", "date": "2018.06.18", "title": "Разкъсаха от критики егоиста Неймар"}
{"url": "https://www.monitor.bg:443/bg/a/view/fenomenalnite-2-schupi-rekord-v-boksofisa-102952", "text": "Рекордни приходи за анимация отчете „Феноменалните 2“. От продажба на билети в Северна Америка лентата е спечелила 180 милиона долара, с което се превърна в най-касовата рисувана продукция. Досега рекордът се държеше от „Търсенето на Дори“ (2016). Според данни на \"Дисни\" публиката на \"Феноменалните 2\" се е съставлявала от 31% възрастни, 57% семейства и 11% тийнейджъри. На далечното второ място в боксофиса отвъд океана, с приходи от 19,6 милиона долара, е филмът \"Бандитките на Оушън\". Следва комедията Tag с 14,6 милиона долара . Топ пет в списъка се допълва още от филмите \"Соло: История от Междузвездни войни\" и \"Дедпул 2\". Приходите от продажбата на пропуски за двете продукции в киносалоните на САЩ и Канада през уикенда възлизат съответно на 9,1 милиона долара и 8,8 милиона долара.", "date": "2018.06.18", "title": "\"Феноменалните 2\" счупи рекорд в боксофиса"}
{"url": "https://www.monitor.bg:443/bg/a/view/zadyrjaha-bashta-i-sin-za-ubijstvo-na-bliznak-102945", "text": "Баща и син от Казанлък са задържани в хода на образувано досъдебно производство  по повод смъртта на приет за лечение в местната МБАЛ „Д-р Христо Стамболски“ 38-годишен пациент. Трагичният инцидент е станал на 16 юни, когато с линейка в филиала за спешна и неотложна медицинска помощ е докаран изпаднал в коматозно състояние мъж. Баща и син от Казанлък са задържани в хода на образувано досъдебно производство  по повод смъртта на приет за лечение в местната МБАЛ „Д-р Христо Стамболски“ 38-годишен пациент. Трагичният инцидент е станал на 16 юни, когато с линейка в филиала за спешна и неотложна медицинска помощ е докаран изпаднал в коматозно състояние мъж. Леталният изход е настъпил преди още намесата на хирурзите, при аутопсията станало ясно, че причината е вътрешен кръвоизлив следствие разкъсана слезка. Органът е бил травмиран в резултат на жесток побой, нанесен близо седмица по-рано. Нараняването криминално проявеният и осъждан нееднократно за кражби и грабежи Сергей Юлиянов по неизвестни причини е останало неоткрито в старозагорска болница, където е проведено първоначалното лечение, съобщиха запознати с казуса. Установено е , че побоят е нанесен късно вечерта на 9 юни в местността Старите лозя в търкала участвали братът – близнак на жертвата Аспарух и баща им, 55-годишният Бисер Юлиянов.Предполага се, че побоят е започнал при опит да бъде поделена плячката от поредната ограбена вилна постройка в околностите на Казанлък. Местните криминалисти са категорични, че тримата са сред най-върлите обирджии в населения само от роми квартал „Кармен“.  ", "date": "2018.06.18", "title": "Задържаха баща и син за убийство на близнак"}
{"url": "https://www.monitor.bg:443/bg/a/view/40-cirkovi-artisti-uchastvat-v-operen-spektakyl-102950", "text": "Почти цялата трупа на цирк „Балкански“, в която участват артисти от 5 страни, вкрючително и от Бразилия  ще се включи в първото за България поставяне на оперно заглавие под шапито, съобщи изпълнителният директор Александър Балкански – син.На 20 юни в Стара Загора , където вече е разпъната шатрата с 500 седящи места меломаните ще могат да видя спектакъла „Палячи“ на Леонкавало, с който тенорът Калуди Калудов ще отбележи своите 40 години на професионална сцена. Почти цялата трупа на цирк „Балкански“, в която участват артисти от 5 страни, вкрючително и от Бразилия  ще се включи в първото за България поставяне на оперно заглавие под шапито, съобщи изпълнителният директор Александър Балкански – син.На 20 юни в Стара Загора , където вече е разпъната шатрата с 500 седящи места меломаните ще могат да видя спектакъла „Палячи“ на Леонкавало, с който тенорът Калуди Калудов ще отбележи своите 40 години на професионална сцена.  Близо година е продължила подготовката за спектакъла, който ще започне със специална лазерно шоу, в което ще се използва уникална техника за над 20 000 евро, уточни Балкански. Партньор на Калудов, който е солист на старозагорската опера ще бъде младата му съпруга, полякинята Анна Дитри, а сценографските решения са на румънския художник Калудов  ще влезе в кожата на Канио от спектакъла на Леонкавало „Палячи“,постановката е съвместно начинание на държавната оперна трупа в Града на липите и гостуващата трупа на академичен цирк „Балкански“. Шапито е построено в новия град парк „Артилерийски“, репетициите са в пълен ход , коментира директорът на операта Огнян Драганов, който е и режисьор-постановчик.Партньор на юбиляра за празника ще бъде съпругата му , полякинята  Анна Дитри в образа на Неда , а сценографията и костюмите са по проекти на румънския художник Каталин Йонеску-Арборе . „За пръв път в професионалния си живот ще се наложи да дирижирам с гръб към певците и хора, които ще бъдат на сцена, разположена насред манежа…“, сподели маестро Ивайло Кринчев, за повечето от музикантите това ще е първо от детството им стъпване в цирк. Постановката на „Палячи“ ще обиколи всички по-големи градове у нас, а на 19 ноември ще бъде показана и в София, където ще бъде монтирано побиращото 2 000 зрители цирково шапито, допълни режисьор-постановчикът Огнян Драганов. Дубльор на Калуди Калудов е сърбинът Зоран Тодорович, а на Анна Дитри в ролята на Неда -Деси Стефанова.", "date": "2018.06.18", "title": "40 циркови артисти участват в оперен спектакъл"}
{"url": "https://www.monitor.bg:443/bg/a/view/shvecija-udari-koreja-s-1-0-102944", "text": "Швеция победи Южна Корея с 1:0 в мач от група F на Световното първенство след нова намеса на системата за видео наблюдение – ВАР. В 63-ата Ким препъна Клаесен в наказателното поле, но реакция на главния съдия не последва. След консултация със своите асистенти Жоел Агияр преразгледа положението на видеоповторение и отсъди наказателен удар. Зад топката застана Гранквист, който отбеляза със спокоен удар в левия ъгъл за минималната победа на „Трите корони“. В 42-ата корейците претендираха за дузпа, но реферът прецени, че Аугустинсон играе чисто. Минута по-късно шведите поискаха 11-метров удар и арбитърът отново замълча. Корейският защитник първо изби топката и след това последва контакта с крака на Тойвонен. Като цяло Швеция беше по-добрият отбор и заслужено се поздрави с успеха.", "date": "2018.06.18", "title": "Швеция удари Корея с 1:0"}
{"url": "https://www.monitor.bg:443/bg/a/view/zadyrjaha-narkobanda-s-kalashnik-i-pushka-pompa-102959", "text": "Полицията задържа банда за производство и разпространение на дрога, въоръжена са калашник и пушка помпа. Специализирана полицейска операция за неутрализиране на организирана престъпна група, занимаваща се с производство, отглеждане и разпространение на наркотични вещества е проведена на територията на Сливница и София на 14 юни. В акцията, под наблюдението на специализираната прокуратура, са участвали служители на отдел „Наркотици“ при ГДБОП, съобщиха от пресцентъра на МВР. В село Гълъбовци общ. Сливница в лек автомобил били задържани Г.Г. (47г.), с криминални регистрации по чл.131 от НК и В.Р. (35 г.), също с криминални регистрации по чл.325, чл.198,чл.354 ѝ и чл.321 от НК, и двамата от Сливница. Заловен е и техният помагач в разпространеното на дрогата – Д.Г. (49г.) от село Алдомировци. Открити са около 2 кг марихуана, а в къщата в село Гълъбовци - оборудвана оранжерия с 46 растения марихуана, и още около 2 кг суха тревна маса - марихуана. От жилищата на тримата били иззети около 127 000 лева, 11000 евро, марихуана, мобилни телефони, газов пистолет и кварцови лампи. Установен бил и лек автомобил, ползван от Г. Г. и В.Р, паркиран в Сливница и използван за склад на наркотични вещества – от там са иззети около 30 кг бяло прахообразно вещество в различни разфасовки, което при тестване реагира на амфетамин. Иззети са още химикали, ползвани при синтеза на амфетамин, автомат „Калашников“, пушкапомпа и пистолет “Байкал“ със заличени номера и няколко хиляди боеприпаси за оръжията. По случая е образувано досъдебно производство и са им повдигнати обвинения.", "date": "2018.06.18", "title": "Задържаха наркобанда с калашник и пушка помпа"}
{"url": "https://www.monitor.bg:443/bg/a/view/pacienti-podadoha-148-signala-za-lipsvashti-lekarstva-102940", "text": "148 сигнала за липсващи лекарства е получила Българската асоциация за развитие на паралелната търговия с лекарства само за седмица. Това съобщи за „Монитор“ нейният изпълнителен директор Боряна Маринкова и уточни, че те са подадени на новата платформа, създадена за тази цел. От тях 106 са сигналите за медикаменти, които вече не се произвеждат, изтеглени са от България или не се внасят. Над 40 от тези 106 са за лекарства, чиято регистрация у нас е прекратена. Хората са питали най-често са медикамент за лечение на чревни паразити и друг, който е ефикасен при епилепсия. Те обаче са сред тези, които са изтеглени от България. „Това е и една от задачите на БАРПТЛ - да участва активно в дискусиите за законодателни промени, които да регламентират възможността за паралелен внос на продукти, които са били регистрирани у нас, но регистрацията им е заличена поради причини, които не са свързани с лекарствената безопасност. В същото време тези лекарства се продават в останалите страни от ЕС и хората често пътуват, за да си ги купуват“, обясни Маринкова и съобщи, че асоциацията е в процес на изготвяне на анализ на причините за недостиг на лекарства в страната. Оказва се още, че пациентите питат най-вече за генерични лекарства. Сред сигналите се оказало, че има и 18 за диспропорция в лекарствоснабдяването. Например медикамент за лечение на депресия липсвал от три аптеки в Стара Загора, но в други две го имало и на пациентката е оказано съдействие да открие търсеното от нея лекарство.  ", "date": "2018.06.18", "title": "Подадоха 148 сигнала за липсващи лекарства"}
{"url": "https://www.monitor.bg:443/bg/a/view/mz-oficialnio-potvyrdi-lubomir-chipilski-poema-vremenno-medicinskija-odit-102943", "text": "Министерството на здравеопазването официално потвърди, че д--р Любомир Чипилски е определен за временно изпълняващ длъжността „изпълнителен директор“ на медицинския одит. Това стана ден, след като „Монитор“ писа пръв за рокадата. Той ще изпълнява тази длъжност докато титулярът проф. Златица Петрова е в неплатен отпуск в следващите три месеца. Както „Монитор“ вече писа тя е отстранена от здравния министър Кирил Ананиев докато трае прокурорката проверка в ИАМО. Д-р Чипилски е специалист по неврология и магистър по здравен мениджмънт. Той постъпва на работа в Изпълнителна агенция „Медицински одит“ през месец май 2016 г., а в началото на 2018 г. е назначен за директор на дирекция „Осигуряване на качество и анализи“ в агенцията. Д-р Любомир Чипилски е заемал длъжността „главен секретар“ на Изпълнителната агенция по лекарствата.", "date": "2018.06.18", "title": "МЗ официалнио потвърди: Любомир Чипилски поема временно Медицинския одит"}
{"url": "https://www.monitor.bg:443/bg/a/view/zemetresenie-ot-radost-v-meksiko-102942", "text": "Специалните служби отчетоха слабо земетресение в столицата Мексико Сити по време на мача на националния отбор на страната срещу Германия (1:0) на Мондиал 2018. Счита се, че причината за слабия сеизмичен трус е попадението на Ървинг Лосано във вратата на Мануел Нойер през първото полувреме. Така е отбелязано и в съобщението в Туитър на Мрежата за сеизмични наблюдения, геологически анализ и изследвания (SIMMSA). „Регистрираното земетресение в Мексико Сити има изкуствен характер. Земетръсът е отчетен от поне два наши датчика“, пише в съобщението. Хиляди фенове на „ацтеките“ се бяха събрали на площад „Сокало“ в столицата Мексико Сити, за да гледат мача срещу световните шампиони. Ървинг Лосано вкара единствения и оказал се победен гол в срещата в 35-ата минута. Това предизвика възторг у феновете на Мексико, а точно по същото време е отчетена и сеизмичната активност. Тактическата дисциплина, интелигентната защита и бързата игра на контри са само няколко от причините за победата – това коментира селекционерът на Мексико Хуан Карлос Осорио. \"Бяхме разучили много добре съперника. Изпълнихме перфектно тактическия си план. Бяхме на невероятно ниво във всички отношения. Какво е чувството след такава победа? На огромна радост\", допълни мексиканският селекционер. В лагера на Германия пък бяха шокирани от фалстарта. Бундестимът не беше губил дебютен мач на световно първенство от 1982 година. Селекционерът Йоаким Льов не спести критики към играчите си и се оправда с липсата на шанс. „Естествено, че съм разочарован, коментира Льов. - Абсолютно непривично е да губим на старта. Неприятно е, но със сигурност трябва да играем много по-добре в оставащите ни две срещи от групата. Бяхме прекалено бавни, а същевременно избързвахме в завършващата фаза на атаката. Топката така и не искаше да влезе във вратата. Сякаш имаше някаква прокоба. Все пак мисля, че имаме достатъчно опит, за да преодолеем тази загуба”, сподели треньорът на световните шампиони. В следващия мач Германия играе с Швеция.", "date": "2018.06.18", "title": "Земетресение от радост в Мексико"}
{"url": "https://www.monitor.bg:443/bg/a/view/sancho-finci-v-moshten-politicheski-spektakyl-102937", "text": "Спектакълът „Власт и съпротива“ по едноименния роман на Илия Троянов ще се играе тази и утре вечер в Народния в рамките на платформата „Световен театър в София“. Един от четиримата участници в постановката е българинът Самуел Финци, обявен от критиката в Германия за най-добър актьор в немскоезичния свят за 2015 г. Той и колегите му Сара Франке, Хенинг Хартман и Маркус Йон изпълняват по няколко роли в копродукцията на „Шаушпил“ – Хановер, и Дойчес театер – Берлин, която е сред високо оценените художествени факти на изминалия театрален сезон в Страната на Гьоте. Представлението разгръща историческа панорама, която обхваща повече от половин век и показва процесите в България по време на тоталитаризма и в годините на преход. Архивните документи се съчетават с личните истории на знакови образи от епохата. „Власт и съпротива“ е силен политически и актьорски театър, който се вписва в актуалната дискусия за разбулването на истината за близкото минало. За съставянето на неговата романова основа писателят Илия Троянов близо 20 години прави проучвания, провежда интервюта със свидетели на времето и изследва документи от периода. Излязлата през 2015 г. в Германия книга се нарежда сред 20-те номинирани за немскоезичен роман на годината. На сцена я поставя чешкият режисьор Душан Давид Парижек, който работи активно в Германия, Швейцария и Австрия и се е утвърдил като едно от интересните лица на съвременния немскоезичен театър. „Власт и съпротива“ е сериозен и впечатляващ роман. Съчетан на сцената с актьори, които мощно и внимателно работят със своите образи, резултатът е наистина респектиращ“, отбелязва немскоезичната критика. Прадставленията са на немски език със субтитри на български.    ", "date": "2018.06.18", "title": "Санчо Финци в мощен политически спектакъл"}
{"url": "https://www.monitor.bg:443/bg/a/view/google-aktualizira-street-view-za-bylgarija-102936", "text": "Google пуска колите си отново по улиците на страната, за да актуализира локалните данни в популярното приложение Maps. Този път ще се фокусират върху получаване на по-актуална информация за свързването на пътища между градовете. Street View е популярна функция на Google Maps, която понастоящем е достъпна в над 85 страни по света, както и в части от Арктика и Антарктида. Благодарение на тази функция, потребителите могат да гледат 360⁰ графични изображения на различни улици и елементи на културното и национално наследство. Достъпни са и в Google Earth и Google Maps за мобилни устройства. Обиколката на България ще започне на 25 юни и ще продължи около 2 месеца. Street View е налична в България от 2013 г. насам и се актуализира непрекъснато, за да поддържа и отразява вярна на реалността картина. Както винаги, Google полага големи усилия, за да защити неприкосновеността на личния живот, като същевременно позволява на всички потребители да се възползват от Street View. Преди всяко публикуване на събраните изображения се извършва обработката със специална технология. Тя замъглява лицата на хората и регистрационните номера на автомобилите, така че те да не могат да бъдат идентифицирани, като по този начин защитава неприкосновеността на личния живот. Street View разполага с допълнителна функция за премахване на изображения. Потребителите могат да използват бутона \"Подаване на сигнал за проблем\" в долния десен ъгъл на всяко изображение.", "date": "2018.06.18", "title": "Google актуализира Street View за България"}
{"url": "https://www.monitor.bg:443/bg/a/view/kristo-izdigna-piramida-ot-vareli-v-london-102938", "text": "Точно две години след огромния успех на Плаващите кейове, които извадиха от анонимност малко познатото италианско езеро Изео в Тоскана Кристо Явашев се завърна с нова монументална инсталация на открито – този път в изкуственото езеро Сърпънтайн зад двореца Кенсингтън, в лондонския Хайд Парк. 83-годишният нюйоркски артист, роден в България, за пръв път излага своя творба във Великобритания. „Мастаба“ е временна скулптура, състояща се от 7506 цветни варела, подредени така, че да формират плаваща пресечена пирамида. Работата по нея започна на 3 април, официалното откриване е днес, а ще може да се види     Периодът съвпада с ретроспективната експозиция на Кристо и неговата муза Жан-Клод, починала през 2009 г., която ще представи от 20 юни в близката галерия „Сърпънтайн“ в скулптури, рисунки, колажи и фотографии 6 десетилетия от артистичната продукция на прочутата двойка. Още по-мащабна и постоянна версия на „Мастаба“, чиято форма е вдъхновена от гробниците в ранните етапи на развитие на египетската цивилизация и каменните пейки за отдих на пътешествениците в древна Месопотамия, е била замислена от Кристо и Жан-Клод още през 1977 г. за пустинята край Абу Даби, така че сега името на покойната съпруга на артиста също фигурира като автор в настоящата инсталация. Плаващата „Мастаба“ напомня монументалните египетски надгробни могили, строени да защитават останките на починалите от животни, търсещи храна. Размерите й са внушителни: над 20 метра височина, 40 дължина и 30 ширина върху платформа от пластмасови кубове. Теглото на произведението е повече от 500 тона. Празните варели са     – цветовете на Великобритания, а материалите са с ниско въздействие върху околната среда и отчасти ще бъдат оползотворени отново след демонтажа на скулптурата. Разходите по творбата са около 4,5 млн. евро и се поемат от автора. Смята се, че изцяло ще се възвърнат с продажбата на рисунки, скици, сувенири. Очаква се „Мастаба“ да предизвика грандиозен туристически интерес подобно на Плаващите кейове, които през 2016 г. доведоха повече от 1 200 000 посетители на езерото Изео в рамките на две седмици. Малко по-късно обаче италианските власти започнаха разследване, след като от Сметната палата обявиха, че арт-инсталацията е финансирана неправомерно. „Мастаба” е първото голямо произведение на Кристо на открито в Лондон. Сред най-известните му проекти през годините са опаковането на Райхстага в Берлин, на Пон ньоф в Париж, „Бягащата ограда“ в Калифорния, „Чадърите“ в Япония и САЩ, „Портите“ в Сентрал парк и др.    ", "date": "2018.06.18", "title": "Кристо издигна пирамида от варели в Лондон"}
{"url": "https://www.monitor.bg:443/bg/a/view/stojka-petrova-shte-se-jeni-v-planinata-102941", "text": "Европейската ни шампионка по бокс Стойка Петрова обмисля да вдигне нетрадиционна сватба със своя годеник Борил Кръстев. Тя получи пръстена и предложението за брак на почетната стълбичка в зала „Асикс Арена“, но призна, че не са мислили още за щастливото събитие. „И двамата сме много ангажирани и още не сме говорили кога ще е сватбата. Лятото обаче бързо ще отмине и затова може би ще е догодина. Не си представям да отидем и просто да се разпишем в гражданското. По-скоро ми се иска да направим сватба в планината. Сега обаче сме фокусирани в работата си. Аз ще се готвя за световното първенство през есента“, сподели Петрова в „Преди обед“ по Нова тв. Боксьорката разказа още, че с Борил всъщност се познавали от няколко години, тъй като той учил в Русе, но едва от около 7 месеца започнали да се гледат с „други очи“.", "date": "2018.06.18", "title": "Стойка Петрова ще се жени в планината"}
{"url": "https://www.monitor.bg:443/bg/a/view/borisov-predlaga-es-da-zatvori-vsichki-granici-za-nelegalni-migranti-obzor-102931", "text": "Незабавна превенция и ЕС да затвори всички свои външни граници за нелегални мигранти. Това ще предложи премиерът Бойко Борисов на следващото заседание на Европейския съвет в Брюксел в края на юни, стана ясно от думите му по време на пленарната сесия на КОСАК в НДК  „Без много приказки, без много оплакване, ние създадохме надеждна охрана на българо-турската граница“, каза Борисов и уточни, че за една година и половина мигрантският натиск към страната ни е нулев. Той уточни, че именно миграцията е една от темите, която „цепи“ Европа. По думите му е нужен компромисен вариант, който той ще защитава на следващия Европейски съвет. „Ние предлагаме незабавна превенция, а тя включва затварянето на всички външни граници на ЕС и всеки, който иска да влезе в ЕС трябва да го направи през официалните контролни пунктове. Там да му вземат отпечатъци, да го прегледат и попитат къде иска да отиде”, каза Борисов и допълни - „Нищо по-различно от това, което правят САЩ, Канада и Австралия“. каза Борисов. По думите му, ако е нужно страните на първа линия като България, Италия, Испания, Гърция, да бъдат подпомагани. „Груба грешка е страните от в Европа да се ограждат отвътре”, обясни Борисов и добави - „Ако юни сега не се разберем в Брюксел, пак ще се разберем, но под натиск. В България ние го направихме преди две години и имаме нула миграционен натиск”. „Защо преди 3 години не го направихме?”, попита и Борисов и се зачуди защо трябвало да дойде ново правителство в Италия и да каже -„Стоп, дотук беше”. Гарантирахме на 100% границата на ЕС, каза още Борисов по повод проблема с мигрантите. По думите му това сме го направили само с 160 млн.евро, които са ни били отпуснати от Европа. Междувременно ЕК харчил близо 26 млрд.евро за миграцията и интеграция на бежанците. Борисов дори изтъкна, че сме усвоили едва 80 млн.евро от тези 160 млн.евро. Според Борисов има два въпроса, които трябва да решим сега, иначе ще носят риск за бъдещето на Европа. Това са именно спирането на миграционния поток и интеграцията на Западните Балкани. Той даде да се разбере, че ако не се помогне на Западните Балкани, те ще са източник на нестабилност, война, трафик. Големи стратегически играчи само това чакат - Русия, Турция, САЩ и Китай“, обясни премиерът. Най-лесен начин да се влезе в ЕС е именно чрез Западните Балкани - като сфера на влияние, смята Борисов. По думите му за свързаността на Балканите - инфраструктура и пътища следващите 10-15 г. ще се похарчат около 32 млрд.евро, което пък било минимално, на фона на милиардите, които ЕС дава.  Малко по-рано на същия форум президентът Румен Радев похвали кабинета и обясни, че българското правителство е показало кураж като е избрало трудна тема - тази за Западните Балкани. Според него \"Не може да говорим за просперитета на Европа, без да гарантираме стабилността на Западните Балкани. Ако не дадем европейска перспектива на Западните Балкани, те ще дадат балканска перспектива на Европа, каза Радев. Държавният глава говори пред делегатите на английски език, а накрая се оказа, че има рожден ден. На свой ред ресорният министър Лиляна Павлова отчете като един от най-големите ни успехи споразумението за командированите работници. Външният министър Екатерина Захариева пък поздрави Македония и Гърция за споразумението за името. Тя очаква Македония на получи дата за преговори за присъединяване към ЕС на следващия Съвет по общи въпроси, който трябва да се проведе на 26 юни. По думите й ако тази възможност бъде пропусната, следващият реален шанс ще бъде едва 2020 г. Македонският външен министър Никола Димитров пък поясни, че референдума за името ще бъде вероятно през септември.", "date": "2018.06.18", "title": "Борисов предлага ЕС да затвори всички граници за нелегални мигранти (ОБЗОР)"}
{"url": "https://www.monitor.bg:443/bg/a/view/chetvyrta-poredna-kola-ot-vtori-shans-vyv-varna-102935", "text": "Четвърти пореден автомобил от \"Втори ТОТО шанс\" се озова във Варна при тегленето на жребия между фишовете без допълнителен залог. Последният късметлия е играл за тираж №48 със система №69 за 5 лв. в морската столица и ще подкара \"Форд Еко Спорт\". Преди него там любители на залозите в този град спечелиха последователно \"Форд Фиеста\" в тираж №45, \"Форд Ескорт\" в 46-и и \"Форд Мондео\" в 47-и тираж, сочи справката в официалния сайт на БСТ toto.bg. В тираж №48 \"Втори шанс\" за \"6 от 42\" пък направи по-богат с 55 000 лева пернишки щастливец, заложил на 4 комбинации плюс 1 за \"Тото Джокер\" за 3,20 лв. Той обаче ще прибере общо 56 658,70 лева, защото има и петица за 1655,80 и тройка за 2,90 лева. Петима пък ще приберат по 2000 лв. от \"Втори шанс\" за \"5 от 35\". В редовното теглене най-скъпа е единствената петица в I теглене на \"5 от 35\" за 24 381,20 лева. Тя е за фиш с 2 комбинации, абонаментен за 2 тиража, за 2,80 лв. Във II теглене пък има 2 петици по 12 190,60 лева. Джакпотите за тираж №49 имат шанс да минат общата сума от 8,5 млн. лева. В \"6 от 49\" е най-голямата част от тази сума - 4 541 610,68 лева с последните 70 022,63. До четвъртък се очаква към тях да се прибавят още към 70 000.    Числа - (11, 15, 28, 30, 31, 44); 6 - няма, 5 - 5 по 4668,20 лв., 4 - по 64,50 лв., 3 - по 4,60 лв.; ДЖАКПОТ: 4 541 610,68 лв.  Числа - (2, 6, 18, 21, 27, 39); 6 - няма, 5 - 7 по 1655,80 лв., 4 - по 27,80 лв., 3 - по 2,90 лв., ДЖАКПОТ: 862 179,28 лв.  I теглене - (1, 12, 17, 21, 23); 5 - 1 от 24 381,20 лв., 4 - по 115,30 лв., 3 - по 4,40 лв.; II теглене - (7, 8, 27, 28, 30); 5 - 2 по 12 190,60 лв., 4 - по 105,60 лв., 3 - по 5,00 лв.  Числа - (9, 25, 38, 41, 42); Зодия 7 - Везни; 5+1 - няма, 5 - няма, 4+1 - няма, 4 - 4 по 500,00 лв., 3+1 - 20 по 100,00 лв., 3 - 128 по 10,00 лв., 2+1 - по 5,00 лв., 1+1 - по 1,50 лв., 2 - по 0,80 лв., 0+1 - по 1,00 лв.; ДЖАКПОТ: 3 000 000,00 лв.  Позиции - (3, 7, 8); Цифри – (3, 8, 0); 3 - 3 по 7134,50 лв., 2 - 567 по 37,20 лв., ДЖАКПОТ: 0,00 лв.  Година 66, месец 12, дата 17, ден 3; I група - няма, II няма, III - няма, IV - 4 по 58,50 лв., V - 7 по 33,40 лв., VI - 10 по 18,70 лв., VII - 19 по 12,30 лв., VIII - 35 по 5,40 лв., IX - 42 по 6,70 лв., X - по 3,10 лв., XI - по 1,60 лв., XII - по 2,10 лв., XIII - по 1,80 лв., XIV - по 1,40 лв., XV - по 0,98 лв.; ДЖАКПОТ: 17 754,81 лв.", "date": "2018.06.18", "title": "Четвърта поредна кола от \"Втори шанс\" във Варна"}
{"url": "https://www.monitor.bg:443/bg/a/view/80-restorantiori-na-syd-za-avtorski-prava-102929", "text": "Приблизително 80 дела води сдружението за колективно управление на авторски права Музикаутор с некоректни ресторантьори, използващи музика на територията си без да заплащат за нея. „В момента сме в най-активния си период по водене на дела. Важно е да се отбележи, че около 60% от тези процедури в крайна сметка завършват със споразумение между двете страни и съответно – със сключване на договор“, каза изпълнителният директор на организацията Иван Димитров. За последната година експертите от Музикаутор са извършили проверки в над 133 търговски обекта. Собствениците само на 27 от тях са сключили доброволно договор за правата на музиката, която използват. От началото на 2018 г. досега сдружението отчита 20% ръст в броя на заведенията, уредили правата, в сравнение с първото полугодие на миналата година. обясни наскоро Момчил Даскалов, директор на отдел „Лицензиране и публично изпълнение“ към организацията. Промените в закона бяха обнародвани този март, като инспекторите от местната управа ще започнат проверките в началото на следващата година. Междувременно до 3 юли всички автори могат да кандидатстват за финансиране в рамките на петата сесия на Културния фонд на Музикаутор. 154 хиляди лева ще бъдат заделени за подкрепата на готови или за създаването на изцяло нови произведения. Предвижда се тази година одобрените автори да получат по между 1500 и 5000 лв. в зависимост от общото времетраене на творбите, включени в проекта. За първи път 20% от Културния фонд, или над 30 000 лв., ще бъдат пренасочени към младите музиканти, до 30-годишна възраст. Комисията, която ще посочи кои автори ще получат подкрепа от Музикаутор, ще бъде сформирана от Общото събрание на сдружението. отчете председателят на организацията Ясен Козев. „Сред проектите, реализирани благодарение на фонда, са песента „Гълъбо“ на Вида Пиронкова, албумът „10 и 1/2“ на Стефан Вълдобрев, албумът „Океан“ на „Остава“ и много други“, обясни и вокалистът на D2 Деян Каменов-Дидо. категоричен е Иван Димитров. Ползвателите се възползват от по-слабата позиция, в която се намират авторите, и им предлагат да подпишат такъв документ, ако искат да участват в концерт, конкурс, да ги излъчат по телевизията, радиото или да участват в друго мероприятие, алармират от Музикаутор. Сред примерите са конкурсът на БНР за нова българска поп и рок песен „Пролет“, както и BOX TV, радио Зорана, BG Music Company (сега Еврохолидей Къмпании 88 ЕООД) за турнето „Вечните песни на България“ и т.н. изрази възмущението си Стоян Михалев, заместник-председател на сдружението, като подчерта, че по този начин се руши и без това крехкият в България модел на авторското право.", "date": "2018.06.18", "title": "80 ресторантьори на съд за авторски права"}
{"url": "https://www.monitor.bg:443/bg/a/view/ivan-duke-e-novijat-prezident-na-kolumbija-102933", "text": "Избраният за президент на Колумбия Иван Дуке призова за единство, след като спечели балотажа на изборите срещу пламенен левичар, чийто възход разтърси традиционната политическа класа в Колумбия и създаде остри и дълбоки разделения по отношение на мирния процес в страната. Консерваторът Дуке, протеже на влиятелен бивш президент, беше избран в неделя с 54% от гласовете. Той изпревари с повече от 12 пункта бившия бунтовник Густаво Петро, който обаче постигна най-добрия резултат за левицата в историята на една от най-консервативните латиноамерикански държави. Когато 42-годишният Дуке поеме поста през август, той ще стане най-младият президент за повече от век, и в първото си изказване след своето избиране се зарече да работи неуморно за изглаждане на различията и да управлява от името на всички колумбийци. Той обеща също фронтална атака срещу корупцията, докато говореше за скок в производството на кокаин, който определи като заплаха за националната сигурност. \"Това е възможност, която очаквахме - да обърнем страницата на поляризиращата политика, обидите и злобата\", каза Дуке на тържествуващите си поддръжници в неделя вечерта, придружен от съпругата и малките си деца. Това бяха първите избори след като през 2016 г. досегашният президент Мануел Сантос подписа мирно споразумение с Революционните въоръжени сили на Колумбия (ФАРК) и изборите в крайна сметка преминаха под знака на предизвикващия разделение договор. Обещанието на Дуке да излекува белезите от пет десетилетия кървав конфликт ще изисква бърз отговор. Бунтовниците от групировката ФАРК, която се разпусна съгласно споразумението, се борят да се реинтегрират в цивилния живот в една страна, където мнозина се колебаят дали да простят. Големи части от отдалечени райони остават под контрола на жестоки наркокартели и остатъчни бунтовнически банди. Дуке, който влезе в политиката едва през 2014 г., след като беше убеден от бившия президент на Колумбия Алваро Урибе да напусне уютния си живот във Вашингтон, в словото си след победата повтори твърдите обещания, които даде по време на кампанията, да отмени облагите в мирния договор за висшите бунтовнически командири, отговорни за зверства. Той и кандидатката за негов вицепрезидент Марта Лусия Рамирес, която ще стане първата жена вицепрезидент в историята на Колумбия, обещаха да направят промени в споразумението, но Дуке също така се зарече до не го \"къса на парчета\" както настояват някои от \"ястребите\" сред съюзниците му. \"Бъз съмнение, това е важен тест за мирния процес\", каза Патрисия Муньос, преподавателка по политически науки в университета Хавериана в Богота. Петро активизира младите избиратели и привлече на площадите милиони с пламенни речи, в които обещаваше да подобри живота на бедните колумбийци, които дълго бяха пренебрегвани от политическия елит. Неговите повече от 8 млн. гласове отбелязаха най-големия успех за ляв кандидат президент в историята на Колумбия, където политици от левицата отдавна са заклеймени заради гражданския конфликт. \"Може би, с времето, хората ще се страхуват по-малко да гласуват за леви политици\", заяви Хорхе Гайего, преподавател в университета Росарио в Богота. \"Макар и с такъв резултат, се доказва, че Колумбия все още е дясна държава\". Петро прие без драматизъм своята загуба, отказвайки да я нарече поражение. В речта, в която призна поражението си, но която на места звучеше празнично, той предизвика Дуке да скъса с твърдолинейните си съюзници, особено с Урибе. Той обеща също да мобилизира значителния брой свои привърженици във войнствена опозиция, която ще се бори за социални реформи и ще защитава мирния договор. \"Тези осем милиона колумбийци няма да позволят Колумбия да се върне към война\", каза Петро под оглушителните аплодисменти на свои привърженици, скандиращи \"Съпротива!\". Мирният процес в Колумбия за слагане край на един конфликт, отнел живота на повече от 250 000 души, се смята за до голяма степен необратим. Повечето от над 7-те хиляди бунтовници, които предадоха оръжията си, започнаха нов живот като фермери, лидери на местни общности и журналисти. Миналата година бунтовниците създадоха нова политическа партия и скоро ще имат 10 места в Конгреса. Споразумението обаче остава спорно и по време на кампанията си Дуке обеща тържествено да направи промени, които да донесат \"мир и справедливост\". Чрез конституционна реформа или с указ той може да напредне с предложенията като това да не се позволява на бивши бойци, виновни за тежки нарушения на човешките права, да заемат политически длъжности докато не признаят военните си престъпления и не обезщетят жертвите. Сегашното споразумение позволява на бунтовниците да избегнат затвор, което е болезнено за мнозина. Клеветници срещу Дуке предупреждават, че неговата победа може да хвърли вече деликатния мирен процес в безпорядък. \"Мисля, че това ще даде начало на голяма конституционна битка\", каза Синтия Арнсън, директор на програмата за Латинска Америка в Международния център за учени стипендианти \"Удроу Уилсън\" във Вашингтон. Дуке е син на бивш губернатор и министър на енергетиката. Негови приятели казват, че още като малък той е имал амбиции да стане президент. Баща на три деца, той влезе в обществения живот преди близо 2 десетилетия като съветник на човека, когото ще наследи като президент - Сантос, по онова време беше финансов министър на Колумбия. По-късно Дуке се премести във Вашингтон, където прекара повече от 10 години в Междуамериканската банка за развитие, първо като съветник за три държави от региона на Андите и след това като началник на културния отдел. По това време той създаде близко приятелство с Урибе - флагман на консерваторите, който е еднакво силно боготворен и мразен от много колумбийци. С подкрепата на Урибе през 2014 г. Дуке беше избран в колумбийския Сенат. Той си създаде репутация на ястреб единомишленик по въпросите на сигурността, който си е написал домашното, и заслужи уважението на своите колеги от целия политически спектър. По време на кампанията Дуке беше преследван от обвинения, че няма да е нищо повече от марионетка на Урибе, който по конституция няма право на трети мандат. Макар че е хвален за това, че отслаби ФАРК и привлече рекордни чуждестранни инвестиции, Урибе също така е обвиняван за убийствата от военни на хиляди цивилни, които са били представени невярно за бунтовници, за да се раздуе броят на жертвите. В края на победната си реч Дуке благодари на Урибе, но каза, че ще положи усилия да заличи разделението в Колумбия. Той посочи, че иска да види как редовите бунтовници постигат успех в цивилния живот и стават част от растящата колумбийска икономика. \"Няма да управлявам с омраза\", каза Дуке. \"Нито в ума, нито в сърцето ми има желание за мъст и разплата\".", "date": "2018.06.18", "title": "Иван Дуке е новият президент на Колумбия      "}
{"url": "https://www.monitor.bg:443/bg/a/view/koloritna-brazilka-izprati-ludogorec-za-avstrija-102924", "text": "„Лудогорец“ замина за Австрия, където „орлите” ще проведат втория си подготвителен лагер. Шампионите отлетяха за Мюнхен с редовен полет, след което пътуваха с автобус до базата си в градчето Бад Харинг. Преди да излетят играчите на „Лудогорец“ бяха изпратени от колоритна бразилска фенка, която им пожела нова титла и успешно представяне в Европа, като не пропусна да се снима със звездите на разградчани. На Летище София мениджърът Пауло Аутуори заяви, че ще изисква много от състава си. „Искам да се възползваме максимално от времето в Австрия. Това, което искам да приложа в „Лудогорец“, ще изисква повече време. Ще се опозная още по-добре с качествата на играчите. Тимът ни е постигнал много, но искам да подобрим класата си“, заяви Аутуори, който взе със себе си шестима юноши и общо петима вратари. Освен Хорхе Броун и Ренан дос Сантос, в групата е и Владо Стоянов, който е в процес на възстановяване след тежката травма. Първата контрола в Австрия ще бъде на 20 юни срещу местния „Вакер“ (Инсбрук). Следват проверки срещу „Карабах“, „Ахмат Грозни“, националния отбор на „Сирия“ и „Йънг Бойс“. „Орлите“ се прибират на 1 юли по обяд с редовен полет от Мюнхен до София.", "date": "2018.06.18", "title": "Колоритна бразилка изпрати „Лудогорец“ за Австрия "}
{"url": "https://www.monitor.bg:443/bg/a/view/40-portreta-ot-nadar-pristigat-v-sofija-102928", "text": "Четиридесет от най-добрите портрета на световноизвестния френски фотограф Феликс Надар, творил в края на 19-и у началото на 20-и век, ще бъдат представени пред българска публика в Национална галерия - Двореца. Сара Бернар, Александър Дюма, Клод Дебюси, Шарл Бодлер, Жорж Санд, Жак Офенбах, Емил Зола, Жул Верн са само част от великите личности, заставали пред обектива му. С откриването на изложбата „Бележитите портрети на Надар“ на 21 юни от 18 ч се слага финалната точка на петия фестивал „Фотофабрика“. Гостуването на уникалните фотоси се организира съвместно с Френския институт в България и се осъществява от музея Jeu de Paume, като снимките ще устанат у нас до 26 август. Жозеф-Феликс Турнашон, известен с псевдонима Надар е роден в Париж на 6 април 1820г. Работи като фотограф, карикатурист, журналист и писател. Бунтар и смелчага с ясни изразени социални идеали, той е първият фотограф противопоставил се на общественото мнение. Записва името си в историята на фотографията, като първият човек направил въздушни снимки. Въвежда аерофотографията и портрета като жанр. Обича да снима тези, които познава отблизо. Архивът на Надар съдържа фотографии на почти всички популярни писатели, поети, художници, актьори, музиканти и танцьори за онова време. Наричан е още „фотографът на звездите ”.", "date": "2018.06.18", "title": "40 портрета от Надар пристигат в София"}
{"url": "https://www.monitor.bg:443/bg/a/view/sled-800-godini-ivan-asen-ii-otnovo-se-zavryshta-na-carevec-102932", "text": "Осем века след своята интронизация великият български и търновски цар Иван Асен II отново ще се завърне зад крепостните стени на Царевец. Славните години от епохата на Второто българско царство ще оживеят чрез Международния фестивал на историческите възстановки „Средновековен Търновград“. Той ще се състои в периода 29 юни – 1 юли, а поводът за третото му издание е навършването на 800 години, откакто цар Иван Асен II (1218-1242 г.) се възкачва на българския престол.  Откриването ще бъде на 29 юни от 19,00 ч. с демонстрации на бойни хватки и сражения в крепостта. Същата вечер образът на великия владетел ще оживее в театралната постановка „Сватбите на Йоан Асен II”, която ще бъде поставена в Царския дворец. Спектакълът ще бъде представен от състав на великотърновския Музикално-драматичен театър „Константин Кисимов“. Режисьор на постановката е Антони Цонев. 144 реанактори от България, Румъния, Украйна и Сърбия ще участват в големия фестивал. Те ще покажат конкретни елементи от живота и бита от времето на Второто българско царство и Средновековна Европа. В детайли ще бъдат представени автентични занаяти от XI-XIII век и съпътстващите ги технологии – горещо и студено коване, точиларство, обработка на кожи, производство на пергамент, сечене на монети, дърворезба, ножарство, плетене на дантела и на колани на кори. На място ще бъде показана и средновековната българска и европейска кухня. Демонстрации на военни схватки, сражения, фехтовка и стрелба с лък ще подчертаят отличните войскови умения на средновековните българи от Търновград. Всеки посетител ще може да участва в състезания по стрелба с лък и арбалет, както и да изучава бойни техники за боравене с оръжия. Всяка от трите вечери ще завърши с концерт със средновековна балканска и европейска музика. Организатор на фестивала е Община Велико Търново, а партньори са Регионалният исторически музей в Старата столица, клуб „Традиция“ /В. Търново и Панагюрище“, сдружения „Чигот“ и „Авитохол“ /Варна/, Средновековно общество MODVS VIVENDI – София, Дружина „Барадж“ /Пазарджик/, група „Ериней“ и сдружение „Верени“. Чуждестранните реанактори са от групи „Кафява мечка“ и „Червеният дракон“ /Румъния/, формация „Бели орлови“ /Сърбия/, група „Спиритуал сезонс“ – Украйна.  ", "date": "2018.06.18", "title": "След 800 години Иван Асен II  отново се завръща на Царевец"}
{"url": "https://www.monitor.bg:443/bg/a/view/bionse-kopira-krisko-102930", "text": "Рапърът Криско разбуни духовете в социалните мрежи с изтъкване на прилика между своя стайлинг и този на поп дивата Бионсе. Хитмейкърът от Габрово публикува кадър от клипа към дуета му със Слави Трифонов „Гледай как се прави“, до снимка на световноизвестната певицата от новото парче със съпруга й Джей Зи – Apes**t. \"Бионсе, `що тей пра`иш?“, попита шеговито той. „Защото те харесва“, побързаха да отговорят почитателите на изпълнителя на „Базука“. Междувременно Криско се радва на поредния си успех – статуетката от БГ Радио за изпълнител на годината. „И тази тази година спечелих наградата за Най-добър изпълнител на България! Това се случи единствено заради вас, вашата подкрепа и обич! За мен най-голямата награда е когато пеем песните заедно с пълни гърла в дискотеки, молове, площади и къде ли не. Благодаря ви хора!“, обърна се към феновете си той.", "date": "2018.06.18", "title": "Бионсе копира Криско"}
{"url": "https://www.monitor.bg:443/bg/a/view/es-udyljiha-sankciite-sreshtu-rusija-zaradi-krim-102927", "text": "Европейският съюз удължи икономическите санкции срещу Русия заради анексирането на украинския Кримски полуостров през 2014 г. с още една година, предаде АП. В изявление на Съвета на ЕС от днес се казва, че той \"остава твърдо ангажиран със суверенитета на Украйна и териториалната й цялост\" и продължава \"да осъжда нарушенията на международното право\". Решението е взето на заседание на министрите на селското стопанство и риболова на 28-те страни членки в Люксембург. Санкциите бяха удължени до 23 юни 2019 г. Те се отнасят за гражданите на ЕС и компаниите от съюза. Санкциите забраняват вноса на продукти от Крим и Севастопол, преустановяват всякакви европейски инвестиции или покупки на недвижими имоти и туристически услуги там, отменят и спирките на круизни кораби и кацането на самолети на летищата в Крим с изключение на извънредни ситуации. Мерките включват също забрана на износа на някои стоки и технологии, които може да се използват за транспорт, телекомуникации или в енергийния сектор - особено в петролния и газовия или в проучването за полезни изкопаеми, както и в отбранителния и финансовия сектор. Забранява се предоставянето на техническа помощ, брокерски, строителни или инженерни услуги, свързани с инфраструктурата в тези сектори. Мерките, географски ограничени до Крим и Севастопол, се налагат успоредно с икономическите санкции срещу Русия заради ролята й в украинския конфликт. Тези наказателни мерки срещу Русия изтичат на 31 юли 2018 г.", "date": "2018.06.18", "title": "ЕС удължиха санкциите срещу Русия заради Крим "}
{"url": "https://www.monitor.bg:443/bg/a/view/nad-100-mafioti-arestuvani-pri-specoperacija-v-bari-102926", "text": "Италианските правоприлагащи органи проведоха в Бари, в областта Пулия мащабна специализирана операция срещу мафията със звучното име Пандора, при коят обяха задържани 104 души. Те са запозодрени за връзки с мафията, съобщи телевизионният канал \"РАИ нюз 24\". Задържаните са членове на мафиотските кланове Мерканте-Диомеде и Каприати. Операцията е извършена по заповед на местното управление за борба с мафията в Бари, разкрило престъпна дейност на мафията и проникването й в социално-икономическите структури на града и на прилежащата му провинция Бари. Във видео, публикувано от полицията, се вижда, че органите на реда са използвали и хеликоптери при нощната акция.  ", "date": "2018.06.18", "title": "Над 100 мафиоти арестувани при спецоперация в Бари "}
{"url": "https://www.monitor.bg:443/bg/a/view/granica-na-ponosimostta-102925", "text": "Няма как да бъдат заобиколени зачестилите прояви на показно насилие. Нагло бягство от затвор, последвано от самозастрелване между беглец и разследван, брутално убийство на жена пред детето й, размахване на пистолет от самозабравили се пътни джигити, заплаха с нож към охранител на мол пред очите да десетки граждани. Няма да припомняме думите на царя за сбъркания чип. Не може да приемем политическите спекулации. Това е преливане от пусто в празно. И потвърждаване на поговорката “кучетата си лаят, керванът си върви”. Никой няма нужда от такъв на пръв поглед “омагьосан кръг”. Добре е, че все пак се вижда светлина в тунела. Показаха я нашите евродепутати, които загърбиха партийната окраска и дейно участват в защитата на интересите на родните международни шофьори. Впечатляващи са и действията на прокуратурата, която започва да пресича кранчетата, с които се източва Здравната каса. Не минава ден, в който да не се правят нови разкрития. Последният случай с разкритията около Медицинския одит показват колко неефективна е сегашната здравна система. Казано в прав текст – няма време за губене в излишни спорове. Необходими са общи действия в подкрепа на всички, които искат да спрат безобразията и да накарат бабаитите и крадците да изпитват страх от неизбежното възмездие. Шестващото напоследък чувство за безнаказаност може да бъде пратено в историята. Но затова и наказателните мерки трябва да са еднакви за всички. Има граници на поносимост. Те вече са достигнати и усилията за връщането на нормалността трябва да са общи. Не може едни да се борят, други да гледат, а трети дори да пречат.", "date": "2018.06.18", "title": "Граница на поносимостта"}
{"url": "https://www.monitor.bg:443/bg/a/view/sydjat-festivala-v-kan-102918", "text": "Съдебно дело грози директора на фестивала в Кан Тиери Фремо, след като форумът излъчи новия филм на Тери Гилиъм „Човекът, който уби Дон Кихот“. Това съобщи един от продуцентите на лентата – португалецът Пауло Бранко, чиято вражда със звездата от „Монти Пайтън“ беляза киносъбитията на Френската Ривиера тази година. Припомняме, че броени дни преди световната премиера на „Човекът, който уби Дон Кихот“, която се проведе в Кан, френският съд постанови, че правата върху творбата се държат от Гилиъм. Това даде зелена светлина на фестивала да закрие конкурсната си програма именно с нея. Малко повече от месец по-късно обаче апелативният съд в Париж реши, че последната дума за разпространението на филма има всъщност продуцентът Пауло Бранко. обяснява Бранко пред ThePlaylist, като уточнява, че възнамерява да търси правата си от всеки, участвал пряко или косвено в това разпространение. Това означава, че предстоят дела както срещу Тери Гилиъм, така и срещу самия фестивал в Кан. Нещо повече, продуцентът настоява, че лентата, върху която режисьорът се труди повече от 25 години, е дори заснета незаконно. По думите му, договорът между компанията му и Гилиъм е валиден, като фактът, че комикът е търсил финансиране от други места, не променя актуалността на сключеното между тях споразумение. 77-годишният режисьор от своя страна твърди, че Бранко така и не е дал средства за реализацията на „Човекът, който уби Дон Кихот“. Въпреки това обаче според последното разпореждане на съда Гилиъм не държи правата на собствената си кинорожба като вместо това тя отива в каталога на Alfama Films. така коментира случая синът на Бранко – Хуан, който служи и като негов адвокат по делото. Гилиъм все още не е дал официално изявление след решението на апелативния съд в Париж. След отсъждането в полза на Бранко се очаква разпространението на лентата да бъде преустановено. Гилиъм и актьорите Джонатан Прайс и Адам Драйвър, на които са поверени главните роли, пък вероятно ще прекратят промокампанията си за заглавието. Драмата около правата на „Човекът, който уби Дон Кихот“ докара на режисьора микроинфаркт на прага на откриването на тазгодишното издание на фестивала в Кан. Актьорът се озова в болница същата вечер, в която се състоя първото дело за филма му.", "date": "2018.06.18", "title": "Съдят фестивала в Кан"}
{"url": "https://www.monitor.bg:443/bg/a/view/90-godini-vodno-spasjavane-vyv-varna-s-30-namaleli-udavenite-prez-poslednite-5-godini-102916", "text": "С 30% е намалял броят на водните инциденти в страната през последните пет години. През 2017 г. смъртните случаи след удавяне зацялата страна са 108, 10 от загиналите са деца. Спасените са 3 641 души. По Северното Черноморие потенциално опасни са плажовете на Дуранкулак, Шабла, около Албена, Златни пясъци, някои от градските плажове на Варна - особено този в Аспарухово, както и ивицата около устието на река Камчия. Данните изнесе зам.-председателят на Областния съвет на БЧК-Варна, д-р Петър Радушев при откриването на Седмицата на водното спасяване. 8 са удавниците във Варненска област през миналата година, 6 от които в активния летен сезон. Добрата новина е, че няма нито едно загинало дете и нито един удавен в охраняемите ивици и през работното време на спасителите, уточни той. Причините за водните инциденти са неспазване на сигнализацията и указанията на спасителите, прием на алкохол, възникнали здравословни проблеми, попадане в течения и дънни ями. Превенцията е свързана с обучение по плуване още от най-ранна детска възраст, посочи д-р Радушев.  „Над 4500 спасители са обучени за морска дейност и около 10 000 за работа на басейн. Броят на необходимите спасители за сезона е не повече от 1300 души, което означава, че имаме 3-4 пъти повече обучени спасители, добави още червенокръсткия шеф. Това означава, че професията е желана и търсена от младите хора, които впоследствие отиват да работят в чужбина, заради атрактивното заплащане. За осигуряване на добрия туристически продукт нещата трябва да са свързани, интегрирани и да следват своята исконна логика. Осигуряването на сигурността и спокойствието на хората е част от този продукт“, коментира още д-р Радушев.  Преди 90 години във Варна е създена първата водноспасителна команда в България, в тази част на Европа и по Черноморието, каза доц. д-р Димитър Ставрев. „Командата е общинска и се създава със заповед на тогавашният кмет на града Никола Попов. За ръководител е назначен Лазар Чирпански – директор на морските бани, които са били открити 2 години преди това“, добави доц. Ставрев. Първоначално спасителите са 8, а по-късно стават 10. Всички са подбирани от рибарската кооперация „Български риболовец“, където са се обучавали т.е. били са добри плувци и гребци – млади, здрави и енергични хора. Първия старши спасител се е казвал Владо Бостанджиев. Първите резултати от изградената водноспасителна служба са предотвратяването на масово давене на 13 души на празника на Света Марина. През първата година на съществуването си службата е действала при 59 инцидента и не е допуснала нито един смъртен случай. Материалът за историята на службата е експониран в Музея по история на медицината. С помощта на Медицински университет – Варна е издадена и юбилейна книга, която съдържа, освен кратка история и бюлетин на водноспасителната служба – Варна в неговият фототипен вариант.    Седмицата на водното спасяване ще продължи до 22 юни и ще приключи с пресконференция в „Юнашкия салон“, където ще бъдат връчени отличия на най-изявените специалисти, които са работили през годините. ", "date": "2018.06.18", "title": "90 години водно спасяване във Варна: С 30% намалели удавените през последните 5 години"}
{"url": "https://www.monitor.bg:443/bg/a/view/fen-prekosi-evropa-s-kolelo-za-da-stigne-do-ronaldo-102934", "text": "Португалският футболен запалянко Елдер Батища пристигна в Москва след 6-седмчично пътуване с велосипед от родината си. Той премина 4700 км с колелото си от градчето Аленкер, което се намери на 40 км северно от Лисабон, а крайната му цел е Кратово край руската столица, където са отседнали Кристиано Роналдо и кампания. Батища е започнал пътуването си на 6 май, като е преминал през Испания Франция, Германия, Полша и Литва, а на 13 юни е пресякъл латвийско-руската граница. Не толкова радостна съдба обаче имаха двама британски запалянковци, които бяха свалени от влака за Волгоград, с който пътували за първия мач на Англия на Мондиала. Единият от тях се скарал с руски полицай и бил задържан, а другият е наранил ръката си и е откаран в болница, където е получил медицинска помощ, след което е бил изписан. Без проблеми, но със самолет премина пътуването на съпругата на Джийми Варди – Ребека, която пристигна в неделя в Русия, за да подкрепя своя любим. Тя взе със себе си и четирите си деца - Меган (на 13 г.), Тейлър (8), София (3) и едногодишния Финли, които пристигнаха на летището, облечени с фланелки на Англия и развявайки знамена. Оказа се, че Ребека е подсигурила охрана за себе си и своите наследници, след като съотборникът на Джейми - Дани Роуз, предупреди семейството си да не пътува до Русия от страх, че те могат да бъдат набелязани от расисти. И ако 4-те наследници на Варди нямат колебания кой да подкрепят на световното, то не така стоят нещата за сина на Енрике Иглесиас и Анна Курникова. 6-месечният Николас първо бе облечен в цветовете на Русия за откриването на Мондиала и разгрома над Саудитска Арабия (5:0), а ден по-късно сложи шал на Испания за мача с Португалия (3:3), тъй като бе пред телевизора в компания на своя татко.", "date": "2018.06.18", "title": "Фен прекоси Европа с колело, за да стигне до Роналдо"}
{"url": "https://www.monitor.bg:443/bg/a/view/spas-rusev-poiska-ot-levski-grupite-na-liga-evropa-102923", "text": "Собственикът на „Левски“ Спас Русев постави конкретна цел пред отбора във връзка с предстоящето участие в европейските клубни турнири. Босът има амбициите „сините“ да достигнат до груповата фаза на Лига Европа и това се превръща в основен приоритет пред тима. „Целта пред „Левски“ винаги е една - спечелването на титла. Разбира се и на мен ме се иска това да се случи. Преди да започне шампионатът обаче, имаме квалификации за Лига Европа и в момента фокусът е насочен там. Амбициите ни се простират до груповата фаза“ заяви Русев пред blitz.bg. „Има хора, които искат Роси да си ходи още от първия ден. На тях не им трябва дори да е загубил мач, за да му поискат оставката. Вижте какво, от една страна имаш 25 състезатели от различни националности, с различни характери и различни проблеми! От друга страна имаш треньорски екип с определен характер и определени проблеми. И ти искаш от тези две страни да изградиш един общ характер на отбора. Категорично е, че този процес отнема определено време. Напасването на тези характери няма как да стане толкова бързо“, отсече Русев, загатвайки, че в близките дни се очакват още новини около трансфери. Междувременно стана ясно, че австрийският специалист Вили Рутенщайнер, който се спряга за спортен директор на „сините“ е получил седмица да реши дали да приеме предложението на Израелската футболна асоциация да стане технически директор на националните отбори. Рутенщайнер бе в Тел Авив през уикенда и проведе няколко срещи с ръководители от ИФА, след като преди това бе на преговори със Спас Русев. 55-годишният австриец е информирал израелците за офертата от „Левски“, а в хода на разговорите е поискал повече правомощия и по-висока заплата, поради което не се е стигнало до споразумение.", "date": "2018.06.18", "title": "Спас Русев поиска от \"Левски\" групите на Лига Европа "}
{"url": "https://www.monitor.bg:443/bg/a/view/trima-se-biha-vyv-varnenski-magazin-edin-e-narygan-s-noj-v-gyrdite-102919", "text": "Трима мъже спретнаха страхотен скандал в търговски обект във варненския квартал „Вл. Варненчик“. Инцидентът станал вчера, към 14 часа, като полицията е алармирана от посетители, които позвънили на тел 112, съобщиха от ОД на МВР-Варна. Те разказали пред разследващите, че трима мъже се сбили, като при екшъна Л.С. (31 г.) нанесъл средна телесна повреда на друг 33-годишен мъж, като го пробол с нож в областта на гърдите. Пострадалият е откаран и настанен в болнично заведение, без опасност за живота му. Виновникът за кървавата саморазправа е задържан за срок до 24 часа. По случая вече е образувано досъдебно производство, уведомен е прокурор от Районна прокуратура – Варна.  ", "date": "2018.06.18", "title": "Наръгаха мъж в магазин, след мелле"}
{"url": "https://www.monitor.bg:443/bg/a/view/plovdiv-stroi-nova-hudojestvena-galerija-102921", "text": "До края на април следващата година Пловдив ще има нова Художествена галерия на ул. „Гладстон”. Съществуващата сграда, в материалите на която е бил открит отровен азбест, ще бъде съборена до месец. Това съобщиха на пресконференция кметът на града Иван Тотев и инж. Румен Коев от фирмата изпълнител. Докато трае събарянето, щял да бъде изготвен техническият проект за новия дом на пловдивските художници. Идейният вече е бил съгласуван с майсторите на четката под тепетата. „Проектът е много красив. Покривът на сградата е стъклен, а плановете вътре включват плавно преминаване от едно пространство в друго. Ще има много стъкло и светлина”, гарантира председателят на Дружеството на пловдивските художници (ДПХ) Снежана Фурнаджиева. Тя е виждала 3D визуализации и много ги е харесала. Думите й предизвикаха отпор от уважаваната архитект Антоанета Топалова, която е бивш главен архитект на Пловдив. „Къде е този проект? Някой виждал ли го е? Как може да изберат фирма изпълнител без проект?”, питаше арх. Топалова. Снежана Фурнаджиева й отговори, че тя е виждала проекта и че обществената поръчка е била за инженеринг – проектиране и строителство. „Идеята за събаряне на старото помещение и изграждане на новото беше лансирана преди няколко години, като през този период получихме одобрение от гилдията”, заяви кметът Иван Тотев. Той посочи, че благодарение на непрекъснатия диалог с председателя на ДПХ Снежана Фурнаджиева, проектът ще бъде реализиран, в съответствие със законовите изисквания и желанията на художниците. Докато траят строителните работи, за нуждите на художниците и организиране на изложби е предоставена къща Нишанян. Осигурено е и помещение, в което те да съхраняват картини, експонати и други вещи, уточни градоначалникът. Стойността на проекта е 3,5 милиона лева, който ще бъде съгласуван от Експертния съвет по устройство на територията и Дружеството на пловдивските художници. „На сесията на Общинския съвет, която ще се проведе във вторник, ще се гласува и увеличение на средствата по ремонта на галерията на улица „Съборна“ 14 А в Стария град от 1,1 милион лева на 1,5 милиона”, съобщи още кметът. Предложението е на директора на галерията Красимир Линков, а причината е, че не се е явил нито един кандидат, поради което ще се проведе нова процедура за избор на изпълнител.", "date": "2018.06.18", "title": "Пловдив строи нова Художествена галерия"}
{"url": "https://www.monitor.bg:443/bg/a/view/d-r-kambitov-shte-byde-otnovo-kandidat-kmet-na-gerb-102922", "text": "„Д-р Атанас Камбитов ще бъде отново кандидат-кмет на ГЕРБ  за местните избори, обяви Цветан Цветанов, който днес преди обед пристигна в областния град на Югозапада.  Той е направил и прави много, за да се говори положително за Благоевград. Реновирането на площадното пространство и сградата на Общината са доказателство в тази посока. Когато един град  стане временна  строителна площадка, това означава, че се работи интензивно за неговото благо”, уточни  Цветанов.    След срещата с кмета Камбитов в неговия кабинет Цветанов коментира с журналистите и други теми: „   „Готвим изненада за БСП. На някои места техни кметове са разочаровани от партията им и заявяват, че на следващите избори не желаят повече да я представляват. Всички настоящи наши кметове в Пиринско, които бяха депутати работят много добре. Затова нямаме колебания за тях в избора на партия ГЕРБ“, каза още Цветанов. Изключително важно е да има диалог между партиите, за да бъдат постигнати по-добри резултати за хората. В последните години ГЕРБ е направил пробив и в смесените райони, а доказателство за това са местните избори, които се проведоха  в различни населени места през последните месеци и години“, коментира Цветан Цветанов.    Относно подписването на споразумението между Гърция и Македония за името на Македония той лаконично каза, че  е добре както за двете страни, така и за България, защото добрите отношения между съседите ни  гарантират сигурност и за нас, уточни още той.    Днес воаяжа на заместник-председателят на ГЕРБ и председател на ПГ на партията Цветан Цветанов в Пиринско продължава със срещи с кметове и актива на партията в Банско, Разлог, в Гърмен ще се види с ръководствата на ГЕРБ от Сатовча, Хаджидимово и Гърмен. Довечера в 18 часа е срещата му с актива на партията в Гоце Делчев. Утре Цветан Цветанов е в Петрич, Сандански, Струмяни, Кресна и Симитли.  ", "date": "2018.06.18", "title": "Издигат д-р Камбитов за кандидат-кмет на ГЕРБ "}
{"url": "https://www.monitor.bg:443/bg/a/view/32-plajni-kapancheta-na-slynchev-brjag-s-narushenija-102917", "text": "Общо 32 незаконни преместваеми обекта върху плажната ивица в Слънчев бряг не отговарят на одобрената от министъра на туризма схема и са без разрешения за поставяне от главния архитект на община Несебър.  От тях 20 обекта са на територията на плаж „Слънчев бряг - юг“, 5 са на „Слънчев бряг - централен“ и 7 - на „Слънчев бряг - север“. Това показват резултатите от извършената от ДНСК проверка. Инспекцията бе по заповед на министъра на регионалното развитие и благоустройството Николай Нанков в периода 11 - 13 юни тази година. Оказва се, че на плаж „Слънчев бряг - юг“ премахнатите през миналата година строежи „метална ограда“ и „паркинг“ до хотел „Империал“ („Амфора“) са възстановени отново на същото място. До паркинга в западна посока върху плажната ивица, без разрешение са направени волейболно игрище, спортна площадка, метална трибуна за зрители със сцена и бетонова настилка с приблизителна площ около 1000 кв. м с около 65 маси за 250 места. Източно от обслужващата алея с обръщало към бившия ресторант „Фрегата“, предвидена в действащия регулационен план на к.к. „Слънчев бряг - изток“, върху плажа, без разрешение за строеж работи паркинг с приблизителна площ 8000 кв. м. В западната част на обръщалото е изпълнен навес за коли с метална конструкция, който видимо навлиза в площта заета от дюни. Южно от него, върху съществуваща дюна, са изпълнени бетонов път, паркинг с кабина за охрана и кабели с напрежение, в нарушение на разпоредбите.", "date": "2018.06.18", "title": "32 плажни капанчета на Слънчев бряг с нарушения"}
{"url": "https://www.monitor.bg:443/bg/a/view/sting-repetira-v-ndk-102920", "text": "Мегазвездата Стинг кацна в София, за да репетира в НДК за срещата си с българската публика. Носителят на 10 награди „Грами“ и ямайският му колега Шаги се готвят в столицата за двата си концерта в Пловдив. Те ще вдигнат на крака родинте меломани в Античния театър на 19 и 20 юни. Двамата бяха посрещнати за репетициите си лично от министъра на културата Боил Банов на ВИП входа на Българското председателство на Съвета на ЕС. В Нов театър – НДК Стинг и Шаги преговарят парчетата от съвместния си албум 44/ 876, който издадоха през април тази година. Професионалното си сътрудничество звездите ще скрепят в рамките на цялото европейско турне на Стинг. Те ще пътуват заедно със смесена банда, включваща музикантите и на двамата изпълнтители - Доминик Милър (китара), Джош Фрийс (барабани), Ръфъс Милъл (китара), Моник Мюзик (беквокали), Джийн Нобел (беквокали) и Кевън Уебстър (клавир).", "date": "2018.06.18", "title": "Стинг репетира в НДК"}
{"url": "https://www.monitor.bg:443/bg/a/view/razshirjavat-rogoshkite-grobishta-v-plovdiv-s-12-dka-102906", "text": "Рогошките гробища в северната част на Пловдив ще бъдат разширени с нови 12 декара. За целта общината трябва да брои 630 000 лева на собствениците на частните терени, съобщи кметът Иван Тотев.  Проблемът с липсата на гробни места в последните десетина години в Пловдив се изостря много. На ден в областния център умират между 9 и 12 души и ако не се вземат спешни мерки, хората няма къде да бъдат погребвани, алармираха от траурни агенции под тепетата. Централните гробища в Пловдив на бул. „Княгиня Мария Луиза” няма накъде да се разширяват. Ситуацията за Драгановите гробища в район „Южен” е същата. Единственото изключение са Рогошките гробища на бул. „Рогошко шосе”, където общината е приготвила 630 000 лева за отчуждителните процедури.  Сумата е определена със съдебно решение, след като масово стопаните са обжалвали сумите, които местната власт е трябвало първоначално да им плати. Така общата стойност на отчуждените имоти е скочила двойно, коментира градоначалникът. На общинска сесия във вторник местният парламент ще гласува за създаване на алейна мрежа в същия гробищен парк и за облагородяването му да бъдат отделени от бюджета 1 милион лева. Проблемът със свършващите гробни полета е заложен и в стратегията за управление на общинската собственост 2016-2019г. Идеята е да отпадне ползването на гробове за вечни времена, като така проблемът с липсата на места може да бъде решен. Досегашната практика е близките на починал да могат след осмата година да закупят гроба за вечни времена. Таксата на Централните гробища е 300 лева, а в двата квартални траурни парка в „Северен” и „Южен” е по 200 лева. По 100 лева струва гроб за вечни времена в гробищата в кварталите „Коматево” и „Прослав”. Целта на общинарите е да променят това, като идеята е ако никой от наследниците не потърси гроба за определен брой години – например между 20 и 40, мястото да бъде предоставено за полагане на друг покойник. Именно заради липсата на места в гробищата все повече пловдивчани предпочитали кремация за своите покойни близки.", "date": "2018.06.18", "title": "Разширяват Рогошките гробища в Пловдив с 12 дка"}
{"url": "https://www.monitor.bg:443/bg/a/view/naj-novoto-i-moderno-uchilishte-vyv-varna-stoi-prazno-zashtoto-e-opasno-sled-6-godini-ima-nujda-ot-osnoven-remont-102910", "text": "Начално училище „Васил Левски” във варненския квартал „Аспарухово” стои празно, защото 3-етажната сграда се руши. То е изградено преди 6 години за над 5 млн. лв., а от 6 месеца стои необитаемо, макар че се води като най-новото и най-модерно училище в града.  Учениците са изведени и учат в други училища, защото сградата е опасна, а родителите протестират и искат децата им да се върнат. Директорът Стела Петрова обясни, че още в първите дни след като сградата е въведена в експлоатация, са забелязали много дефекти. „Течовете бяха от самото начало, плочките в коридорите са поставени много некачествено и непрекъснато се надигат и отлепват. Корнизите, които опасват сградата, започнаха също да падат. Това не е плоча, а кухини, които се пълнят с атмосферни води, като започнаха да падат и това много ни изплаши. Започнахме да ограждаме с ленти сградата, за да нямат достъп децата до фасадата, за да не се случи злополука”, казва Петрова. От Община Варна съобщиха по повод предстоящите ремонти, че „385 деца от подготвителни групи и ученици до 4 клас, ще бъдат изведени от НУ „В. Левски“ в Аспарухово, заради ремонт на сградата. Те ще бъдат настанени временно в детските градини „Горска приказка“ и „Морски свят“ и в Морската гимназия „Св. Николай Чудотворец“, които се намират в същия район. Осигурени са условия за нормален учебен процес и запазване на целодневната организация на учебния ден. Проведена е среща с обществения съвет към училището с участието на директора Стела Петрова, на родители, представители на дирекция „Образование и младежки дейности“ и на ръководтвото на район Аспарухово. По време на срещата са  разяснени причините за извеждането на децата - некачествен строеж на сградата, която не отговаря на изискванията по чл. 169 от ЗУТ. Проблемът е установен след извършено конструктивно обследване на сградата и актуализация на техническия паспорт. НУ „В. Левски“ бе открито през май 2012 г. Изпълнител е фирма „Стоянстрой“ ЕООД , а надзорът е бил възложен на „Стройконтрол“ ООД. Протестиращите родители обаче настояват на 15 септември училището да отвори врати и то да бъде безопасно за децата им. Искат също така да получат план за строително-ремонтните работи, за да знаят какво се случва. „Поне от 3 години сградата тече, ръководството на училището сигнализира съответните органи, но нищо не се предприема“, обясни един от родителите. Той допълни, че са получили обяснението, че децата трябва да бъдат изведени от сградата. „Това стана без никакво обяснение към родителите кога ще бъдат върнати. Сега получаваме информация, че отново няма план, отново няма визия кога точно ще бъдат възстановени учебните занятие в това училище. Недопустимо е бюрокрацията да определя темпа на развитие на българското образование”, казаха и други недоволни родители. Зам.-кметът на община Варна Христо Иванов обясни, че през всички тези години са водили кореспонденции и са предприемани действия изпълнителя да извърши ремонта, тъй като сградата е в гаранция. „Стигнахме и до съдебни дела. В момента има и запориран имот на строителя, тъй като не е приключило производството по предишните ремонти, които трябваше да бъдат извършени от негова страна. Конфликтът, който имаме със строителя, довежда до проблеми, които трябва да бъдат решавани, но те трябва да бъдат решени за сметка на строителя, тъй като сградата е в гаранция” коментира още Иванов. От общината очакват вещо лице да остойности щетите, след което ще бъде обявена обществена поръчка и ремонтът ще стартира. \"В момента ние сме депозирали сигнал до прокуратурата във връзка с експертизата, която имаме“, допълни зам.-кметът на общината. Вложените от нея средства ще бъдат търсени по съдебен ред от изпълнителя. На този етап обаче от общината не могат да се ангажират със срок кога ремонтът в училището ще бъде завършен и кога децата ще се завърнат в него. Родителите обаче недоволстват от това обяснение, а майка попита ресорния кмет дали така би постъпил с належащ ремонт в собствения си дом, така ли ще чака, без да предприеме бързи и ефективни действия. Дебатите се прехвърлиха и в местния прламент, където се проведе извънредна сесия по други въпроси, но се стигна и до некачествения строеж на новото училище. „Преди 6 години в Аспарухово беше открито новото начално училище „Васил Левски“. То беше придружено с доста фанфари и според информацията, дадена тогава от Общината, ставаше дума за изключително модерен строеж, едва ли не уникален, какъвто не се е се случвал от 1300 години в историята на България, коментира общинският съветник Костадин Костадинов. Сега, 6 години по-късно, сградата вече е обявена за негодна, и то до такава степен, че се налага със заповед на кмета да бъде затворена и децата да бъдат пренасочени в други училища. Става дума за близо 400 деца. Не знам колко милиона са изхарчени тогава, но изключително безсрамно е това, че старата сграда, която е строена по царско време, не е имала дори елементарни течове на покрива. Оплакването на екипа на училището за старата сграда беше основно, че има външна тоалетна. А се оказа сега, че в последните 6 години новото училище не е спирало да тече. С този проблем е запозната администрацията и в района и в общината още през 2012 г. Аз искам да попитам - ще бъде ли потърсена отговорност от хората, които са възложили тази поръчка и от тези, които са контролирали изпълнението, както от изпълнителя? Не знам дали милионите са откраднати, но са похарчени неразумно. Става въпрос за изключително некачествено свършена работа. Сега тези деца трябва да бъдат прехвърлени в няколко различни сгради и да се нарушава учебния процес. Пускал съм сигнали до прокуратурата, но досега няма разследване и не е образувано производство, защото по документи всичко е изрядно. Ще искам да бъда уведомен за действията, които ще предприемате, за да има справедливост“, обърна се днес Костадинов на извънредна общинска сесия. Варненци припомнят и друг не по-малко фрапиращ случай, при който 5-етажна училищна сграда на територията на СУПЦ „Анастасия д-р Железкова“ в кв. „Победа“, ремонтирана за... близо 6 млн. лв. стои заключена. В същото време в града има недостиг на материална база и се налага по две училища да съжителстват в една сграда и да работят на двусменен учебен режим.  ", "date": "2018.06.18", "title": "Най-новото училище във Варна опасно за ученици"}
{"url": "https://www.monitor.bg:443/bg/a/view/arest-za-shefa-na-audi-102908", "text": "Главният изпълнителен директор на автомобилния гигант \"Ауди“ Руперт Щадлер е арестуван в Германия по подозрения за измама, свързани с т. нар. Дизелгейт на компанията майка \"Фолксваген“ за манипулиране на вредни емисии, предаде АФП. От \"Ауди\" моментално потвърдиха ареста. Германската прокуратура заведе миналата седмица дело срещу Щадлер по обвинение в измама и подвеждаща реклама във връзка с манипулираните тестови данни за отделени вредни газове при дизеловите автомобили на луксозното подразделение на \"Фолксваген\". Дизелгейт избухна през септември 2015 г. Тогава \"Фолксваген“ призна, че почти 600 000 коли, продадени в САЩ, са били оборудвани с устройства, които разбират кога се извършва тест за вредни емисии и ги намаляват, за да влязат в норма. Такъв софтуер е бил инсталиран на около 11 млн. коли по света. Иначе при нормално каране на пътя нивото на вредни емисии скача, понякога до 40 пъти от измереното в лаборатория. Близо три години по-късно, мюнхенската прокуратура обяви, че сега разследва 20 души и че е претърсила апартамента на Щадлер и на друг член на управителния съвет. От 30 май председателят на управителния съвет на \"Ауди\" Щадлер и още един член на управителния съвет са обвиняеми, съобщи мюнхенската прокуратура. Разследването може да предизвика управленска криза в \"Ауди\" и в компанията майка \"Фолксваген\", където Щадлер бе повишен през април до ръководител на продажбите на групата. Щадлер е подложен на критики откакто две месеца след \"Фолкваген\" и \"Ауди\" призна,че е използвала манипулиращия софтуер. Той обаче се радва на подкрепата на семействата Порше и Пиех, които контролират двете компании. Миналия месец \"Ауди“ призна, че още 60 000 коли от моделите А6 и А7 с дизелови двигатели имат проблем със софтуера за вредните емисии. Те се прибавят към 850-те хиляди, преминали преглед миналата година по същата причина, като се оказа, че при само някои от тях е необходима модификация.", "date": "2018.06.18", "title": "Арест за шефа на Ауди "}
{"url": "https://www.monitor.bg:443/bg/a/view/krasi-balykov-ostava-v-etyr-102912", "text": "Красимир Балъков остава в „Етър” като главен мениджър. Това съобщи самият той на пресконференция на стадион \"Ивайло\" във Велико Търново. След като „виолетовите” успяха да се спасят от изпадане, сега като цел на отбора Бала посочи до зимата да съберат достатъчно точки, за да се чувстват добре и да няма никакви тенденции за изпадане в края на пролетния полусезон. Той призна, че отборът има проблеми от различно естество. „Няма да е лесно, защото като концепция и начин на работа сме много далеч от професионалия футбол. Искаме крачка по крачка да вървим напред. Бюджетът ни е 1,8-1,9 млн.лв. и е твърде нисък, за да останем и следващата година в „А” група. Водят се преговори за рекламни договори и спонсорства от търновски фирми. Ако разчитахме само на сумата от общината, досега да сме в трета дивизия”, коментира Бала. Той съобщи още, че до началото на есента ще започне строеж на изуствен терен до спортното училище за нуждите на детско-юношеската школа на отбора. А до края на годината се очаква да бъде изградено и ново игрище до самия стадион \"Ивайло\". Подготовката си за новия сезон „Етър” започва с две нови попълнения. Това са естонският национал Артьом Артюнин, който идва от „Калев” (Талин) и българинът Крум Стоянов от „Динамо” (Минск).", "date": "2018.06.18", "title": "Красимир Балъков  остава в „Етър”"}
{"url": "https://www.monitor.bg:443/bg/a/view/arestuvaha-mladej-zaradi-lipsa-na-bilet-psuval-kontroliorite-video-102907", "text": "Полицаи арестуваха младеж заради липсата на билет тази сутрин в столицата. Случайни очевидци са заснели видео със задържането на пътника. От кадрите се вижда, че младият мъж е на земята, обграден от полицаи и контрольори на градския транспорт. Свален е от трамвай №8 в крайния квартал „Люлин“ вероятно заради липсата на билет или арогантно поведение, предполагат потребители в социалната мрежа Facebook. “Билети и карти за проверка...”. Така е озаглавил видеото си Атанас Зафиров и го публикувал онлайн. „Хората на спирката станали свидетели на цялата ситуация твърдяха, че е задари билет. Това се и чува в клипа. Каква точно е предисторията - не мога да ви кажа, започнах записа веднага след като видях случващото се”, пише очевидецът на случващото. Арестът е станал близо до метростанция „Западен парк“. Клипът досега е споделен над 200 пъти. В коментари под видеото потребители обясняват, че младият мъж има епилепсия и постоянно получава припадъци. Според друг очевидец младежът е арестуван заради псувни и обиди към контрольорите в трамвая. ", "date": "2018.06.18", "title": "Арестуваха младеж заради липса на билет, псувал контрольорите (ВИДЕО)"}
{"url": "https://www.monitor.bg:443/bg/a/view/a1-puska-slynchevo-zlatni-samsung-galaxy-s9-i-s9-102951", "text": "А1 е първият телеком у нас, който пуска в продажба най-новия цвят в S серията на Samsung – Слънчево златно, в който ще се предлагат моделите Galaxy S9 и Galaxy S9+. Клиентите могат да закупят двата смартфона от магазините на А1 или на a1.bg за 45,50 лева на месец или 959,99 лева в брой за Galaxy S9 Слънчево златно и за 52,50 лева на месец или 1109,99 лева в брой за Galaxy S9+ Слънчево златно с абонаментните планове A1 ONE Unlimited 5 XL.  Mоделите на Samsung са оборудвани с Quad HD+ sAMOLED дисплей, като размерът на екрана при S9 е 5,8 инча, а този на S9+ – 6,2 инча. И двата телефона разполагат с функцията супер забавен каданс, която позволява заснемане на видео с 960 кадъра в секунда. Galaxy S9 и S9+ правят отлични снимки дори при свръх слаба светлина с помощта на двойната бленда на основната камера. Galaxy S9+ включва и Live Focus режим, благодарение на двойната задна камера. Предната камера на смартфоните е 8MP, с автоматичен фокус и отвор на блендата F1.7. Samsung Galaxy S9 и S9+ в Слънчево златно работят с осемядрен процесор, с второ поколение 10-нанометрова архитектура. Оперативната памет при S9 e 4GB, а при S9+ 6GB. Паметта за съхранение и при двата модела е 64GB с възможност за увеличаване до 400GB с помощта на слота за MicroSD карта. Операционната система е Android 8.0 Oreo.   Батерията при по-компактния модел е 3,000mAh, а при по-големия тя е 3,500mAh. Samsung Galaxy S9 и S9+ предлагат и функция за бързо безжично зареждане, сензор за пръстови отпечатъци, IP68 сертификат за прахо- и водоустойчивост, гласовия асистент Bixby и DOLBY ATMOS стерео звук.", "date": "2018.06.18", "title": "А1 пуска слънчево златни Samsung Galaxy S9 и S9+ "}
{"url": "https://www.monitor.bg:443/bg/a/view/burja-otnese-ulici-v-dupnica-srina-stylbishte-i-ostavi-hora-otkysnati-ot-sveta-102913", "text": "Невиждана буря отнесе няколко улици и срина цяло стълбище в Дупница. До драматичната ситуация се стигна, след като през последните два дни в града падна огромно количество дъжд. Хора, живеещи на улица „Родопи“ останаха буквално откъснати от света и нямаха възможност да излязат от домовете си в неделния ден. “Тук е нещо страшно, как не загина човек не знам, стълбището наскоро го направиха, след ремонт на водопровода. Обадихме се в общината и веднага дойдоха екипи. По това стълбище минава половината град, погледнете, от него няма и следа, все едно не дъжд, а бомби падаха“, коментираха живеещи на улица „Родопи“. По техни думи в района живее възрастна жена, която от два месеца и повече не е излизала от дома си заради извършваните ремонти дейности. Най-вероятно ужасът на дупничани ще продължи, тъй като на проблемния участък отново започва ремонт. В понеделник техника на Община Дупница и ВиК разчистваха от отломки и камъни стълбищата в района на ул. \"Родопи\". „Участъкът е с подменен водопровод като след обилните дъждове направи стълбищата труднопроходими. За ул. \"Родопи\" има обществена поръчка по избор на изпълнител за цялостното й възстановяване с преасфалтиране и изграждане на тротоари с прогнозна стойност 131 071,62 лв., като следващата седмица ще бъдат отворени ценовите оферти на кандидатите. Успоредно с ремонта ще започне и цялостното изграждане на стълбищния подход. Служители от \"Строителния отдел\" на Общината възстановяват и част от извадените паважни елементи по стълбите към \"Градска градина\". Районът около жп и автогарата в Дупница е вече напълно почистен от наноси и камъни“, обявиха от общинската администрация в града.", "date": "2018.06.18", "title": "Буря отнесе улици в Дупница"}
{"url": "https://www.monitor.bg:443/bg/a/view/bul-kableshkov-gotov-do-kraja-na-uli-102909", "text": "Реконструкцията на столичния бул. \"Тодор Каблешков“ в участъка от бул. “Цар Борис Трети“ до ул. „Майор Горталов“ ще приключи до края на юли. Това съобщи кметът на София Йорданка Фаднъкова при инспекция на ремонта. В момента се подменя подземната инженерна инфраструктура и отсечката трябва да бъде преасфалтирана. Фандъкова уточни, че въпреки валежите в столицата ремонтът засега върви по график. „Ремонтът обхваща е около половин километър изцяло разширен булевард с две платна с по две ленти. Булевардът е много важен, тъй като е част от вътрешния ринг на града“, каза кметицата Фандъкова и допълни, че реконструкцията е на стойност 1 млн. лв. От „Московска“ 33 имат готовност да започнат и разширението на участъка от бул. “България” до ул. “Костенски водопад”, като обществената поръчка предстои да бъде обявена, но ремонта най-вероятно ще започне догодина. „От бул. “България” до бул. “Симеоновско шосе\" се предвижда и трамвайно трасе. Върви много активно отчуждаването на другите участъци. До този момент по протежението на бул. “Тодор Каблешков” сме отчуждили 37 дка, за да можем да работим – това са над 23 млн. лева. Предстои отчуждаването на още 35 дка”, обясни Фандъкова. Кметът на София припомни, че от първи юли започва преасфалтирането на отсечката на бул. „Васил Левски“ от Софийския университет до ул. „Граф Инганатиев“. Обектът бул. \"Васил Левски\" ще бъде съвместен с ремонт на ул. \"Граф Игнатиев\", тъй като там има да се сменят релсите, които са в самото кръстовище и съответно ще се изгражда и подлез към близко намиращата се метростанция. Движението ще бъде спирано поетапно. „Времето е променливо, но пък достатъчно много настояваме пред изпълнителите, ако има забавяне, то да се компенсира. До момента нямаме забавяне на нито един от обектите”, обясни Фандъкова. От началото на юли до средата на август ще бъде спряно и движението на трамвай №7 заради ремонт на релсите на кръстовището на бул. „България“ и „Иван Евстатиев Гешов“. Ще бъдат сменени изцяло релсите, както ще бъдат ремонтирани и пероните на спирката, която се намира на кръстовището.  ", "date": "2018.06.18", "title": "Бул. „Каблешков“ в София готов до края на юли"}
{"url": "https://www.monitor.bg:443/bg/a/view/zadnite-chasti-na-lenin-priutiha-gnezdo-na-osi-102914", "text": "В якутския град Ленск оси свиха гнездо на пикантно място на бетонния паметник на вожда на Октомврийската социалистическа революция Ленин, съобщи информационната агенция FlashSiberia. Снимката на гнездото, кацнало върху петата точка на Владимир Илич, веднага се разлетя из социалните мрежи и предизвика шеговити коментари от страна на ползвателите на Facebook или Twitter. Пред FlashSiberia служители на администрацията на града потвърдиха куриозния случай, но уточниха, че след подадени от местните жители сигнали, са изчистили статуята на Ленин от жилещата напаст. Подбудите на  чиновниците да премахнат гнездото били не само естетически, но и социално ангажирани. Работата била в това, че паметникът се намира на оживено място в центъра на Ленск, близо до крайбрежната улица на река Лена. Така жилещите насекоми представлявали опасност за разхождащите се местни граждани и гости на града, като най-уязвими били децата. Още повече, че в последно време случаите на ужилени от оси малчугани зачестили. Преди няколко месеца в детска градина в южната част на Москва жилещите насекоми нахапаха 10 деца и двама възрастни. Жертва на оси станаха и пациентите на болницата в Петрозаводск, където насекомите свили гнездо. Осите били толкова агресивни, че на лекарите се наложило да извикат спасители от Министерството по извънредните ситуации.               На фона на тези съобщения в пресата, споровете за съдбата на мумията на Ленин не стихват. Преди време московски букмейкърски кантори дори приемаха залози от желаещите да поспорят, че мумията на вожда на социалистическата революция ще напусне мавзолея на Червения площад. Тогава повод за поредните спорове за съдбата на Владимир Илич стана изказването на министъра на културата Владимир Медински, който заяви, че тленните останки би трябвало да се погребат. Думите му предизвикаха такъв шум, че се наложи висшият чиновник да обясни в блога си, че това е негово лично мнение, което не ангажира официалните власти на страната.", "date": "2018.06.18", "title": "Оси свиха гнездо в задните части на Ленин"}
{"url": "https://www.monitor.bg:443/bg/a/view/jiteli-na-popinci-otnovo-kazaha-ne-na-nov-rudnik-kraj-seloto-102895", "text": "„Важно е Попинци да остане чисто и децата ни да живеят в него“, „Искаме децата ми да продължат да дишат здраве“, “Тук сме, за да запазим природата, която имаме“. С тези думи над 30 майки от панагюрското село Попинци заедно с останалите жители на селото отново казаха“не“ на бъдещия меден рудник, който „Асарел Медет“АД иска да разработва в района.   На последното общоселско събрание, продължило над 3 часа, кметът на община Панагюрище Никола Белишки направи трети опит да сближи двете спорещи страни, но без успех. Изпълнителният директор на фирмата Делчо Николов заяви, че няма да се откажат от проекта и от“Асарел Медет“ бяха довели 2 автобуса със служители в подкрепа на намеренията за инвестицията. Жителите на Попинци пък изразиха готовност за поредни протестни действия: \"Трябва да измрем, за да ги пуснем да се качат горе”, непреклонни са попинчани, които на 1 май блокираха движението по главния път Пазарджик-Панагюрище за час и изразиха позицията си срещу бъдещия рудник с мед. Казусът ще се решава в Общинския съвет на Панагюрище, въпреки че общинският кмет един път оттегли точката от дневния ред заради създалото се напрежение. Сондажните проучвания са инициирани от Медно-обогатителния комбинат“ Асарел Медет“, откъдето в писмо до кметството в Попинци обясняват, че имат  намерение да прокарат 11 бр. сондажи върху площ от 500 кв. м в местността \"Петелово\", в частност \"Коминско чукарче\", с цел проучване наличие на залежи от медна руда. От дружеството сочат, че имали разрешение от МОСВ и Министерството на икономиката и енергетиката, с последващо евентуално разработване и добив на мед чрез открит рудник след няколко години.", "date": "2018.06.18", "title": "Жители на Попинци отново казаха “не“ на нов рудник край селото"}
{"url": "https://www.monitor.bg:443/bg/a/view/alisija-s-kuche-ot-toni-storaro-102905", "text": "Новото попълнение в семейството на фолкдивата Алисия – кученцето Каспър, се появи в дома й благодарение на нейния колега Тони Стораро. Четириногият сладур е от породата Бо, внос от Тайланд, за която ентусиастите броят по 1500 лв. Певицата от пет години търсила такова, за да зарадва наследника си – Валери Божинов-джуниър. След като Стораро подари животинче от тази порода на малкия си син Емрах - Бамби, чаровната брюнетка го потърсила за помощ. Фолкидолът успял да открие подобно кученце в същия развъдник от Турция и изпратил снимка на Алисия. споделя тя. Кученцата Каспър и Бамби вече се разписаха с телевизионен дебют. Те се появиха в новия проект на двамата изпълнители - „Златото на тати“. Премиерата на видеото към песента се състоя в петък, а домашните любимци на звездите се вписват като пухкав реквизит. Заговорихме за предстоящите ни проекти и аз й пуснах тази песен на композиторите Радомир Кишев и Атанас Георгиев-N.A.S.O, която подготвях за самостоятелна, и я попитах за мнението й“, разказа Тони. Дуетната му половинка веднага харесала парчето. Алисия се готви и за участие в предаване, като в медийното пространство се въртят сценарии, че ще заеме мястото на водещата Венета Райкова в „Папараци“. заяви пред ПИК тя. Според други спекулации, плеймейтката Николета Лозанова ще се завърне в старото си амплоа да следи изкъсо светските прояви. Междувременно актьорът Юлиан Вергов също зарадва с кученце своя приятел и колега – Владо Карамазов. За новия си другар той се похвали със снимки в профила си в Инстаграм. написа той. Пухкавото животинче е от порода цверг и се котира за около 500 лв. Парис идва като доказателство, че раздялата на „Трите мечки“ (б. а. - Карамазов, Вергов и Захари Бахаров) е приятелска. коментира пред „Монитор“ Владо при разпадането й. Той обясни, че тримата ни най-малко не са скарани, виждат се, когато могат, продължават да играят заедно в Народния, а Юли дори му помага в личните проекти.", "date": "2018.06.18", "title": "Тони Стораро зарадва Алисия с куче за 1500 лв. "}
{"url": "https://www.monitor.bg:443/bg/a/view/osydiha-shofior-udaril-kolega-s-kabel-102897", "text": "Шофьор беше осъден по бързото производство да заплати 100 лв. глоба за упражнено насилие на пътя. В петък в старата част на Велико Търново възникнал пътен инцидент между двама водачи, който прераснал в скандал. В разгара на скандала единият от тях, 60-годишният Й.С., докопал отнякъде един алуминиев кабел и ударил с него опонента си по лицето. След намесата на полицията насилникът е задържан за 24 часа. Съставен му е акт по Указа за борба с дребното хулиганство", "date": "2018.06.18", "title": "Осъдиха шофьор,  ударил колега с кабел"}
{"url": "https://www.monitor.bg:443/bg/a/view/rozoproizvoditelite-poluchiha-izvynredna-pomosht-102915", "text": "Извънредна помощ de minimis се отпуска за розопроизводителите. Целта е укрепване на розопроизводството и запазване и стимулиране на този традиционен и важен отрасъл за страната. Срокът за подаване на заявленията е от 2-ри до 13-ти юли 2018 г.  Подпомагането се предоставя на площ, за покриване на част от разходите по отглеждане на културата маслодайна роза, съобщиха от МЗХГ. Общият размер на предоставената помощ на един земеделски стопанин или предприятие не може да надхвърля левовата равностойност на 15 000 евро ( 29 337.45 лв.) за период от три бюджетни години (2016 г. – 2018 г.). Размерът за подпомагането на хектар ще се определи от Министерство на земеделието, храните и горите, след подаване на всички заявления за участие по схемата. Държавната помощ се предоставя на физически лица, еднолични търговци и юридически лица, регистрирани като земеделски стопани съгласно Наредба №3 от 1999 г., отглеждащи маслодайна роза. Лицата могат да кандидатстват  в Областните дирекции на ДФ ”Земеделие”, отдел „Прилагане на схеми и мерки за подпомагане” по постоянен адрес на физическото лице или едноличния търговец (при кандидатстване на ФЛ или ЕТ) и по седалището на юридическото лице (при кандидатстване на ЮЛ).", "date": "2018.06.18", "title": "Розопроизводителите ще получат извънредна помощ"}
{"url": "https://www.monitor.bg:443/bg/a/view/prodyljavat-pregovorite-po-proektozakona-za-lichnata-pomosht-102900", "text": "Преговорите за финансовите разчети по проектозакона за личната помощ продължават и следобед, съобщи омбудсманът Мая Манолова. Необходимите пари за обезпечаването на мерките по проекта се очаква да станат ясни утре на заседание на Националния съвет за интеграция на хората с увреждания. Проблемът за забавянето на изчисленията бил големият брой хора с увреждания, в следствие на което и необходимите пари също, заявиха протестиращите майки. По думите им нямало вариант да се направи компромис нито с децата, нито с възрастните хора с увреждания, нито с държавата. \"Трябва да бъдем внимателни и взискателни, заради цялото общество, което плаща данъци в България\", заяви Росица Букова, една от протестиращите. Според майките, ако електронният регистър за хората с увреждания бил работещ и прецизен процесът щял да бъде по-бърз. Палатковите лагери в страната ще останат до приемането на законопроекта за личната помощ.", "date": "2018.06.18", "title": "Продължават преговорите по проектозакона за личната помощ "}
{"url": "https://www.monitor.bg:443/bg/a/view/desislava-se-zavryshta-na-scenata-102899", "text": "Поп-фолк дивата Десислава се завръща на музикалната сцена, след като се отдаде половин година на втората си рожба – Борис. За първото си участие през 2018-а тя съобщи в социалните мрежи. написа певицата. Тя ще извие глас в столична дискотека на 20 юни. Припомняме, че изпълнителката на „Гледай да не бъркаш“ гушна малкия си син на 28 декември. Малкият Борис бе затрупан с подаръци още през първите дни от живота си, сред които и биберон с покритие, наподобяващо злато, на което е изписано името му. Младият баща –боксьорът Благой Найденов, на когото Деси е кака със 17 години, помага много с грижите за малкия. Раждането на първородния си син той отбеляза и с нов татус. Звездата от „Пайнер“ сподели преди време, че с Малката Кобра правили опити за бебе от доста време, но все пак новината за успеха била изненада.  Деси възпитава и по-голям син – Майки, който е в чудесни отношения с Найденов и също е щастлив от разширяването на семейството.", "date": "2018.06.18", "title": "Десислава се завръща на сцената"}
{"url": "https://www.monitor.bg:443/bg/a/view/400-000-ribi-pusnaha-vyv-vodoemite-okolo-shabla-prez-pochivnite-dni-102896", "text": "400 000 риби бяха пуснати във водоемите около Шабла през почивните, съобщиха от Изпълнителната агенция по рибарство и аквакултури (ИАРА). От ведомството уточниха, че целият екип на агенцията, начело с доц. д-р Галин Николов лично се е включил в акцията по зарибяване на езерата в Шабла и Дуранкулак, която се проведе под егидата на Община Шабла и с подкрепата на народния представител Йордан Апостолов. В Дуранкулашкото езеро бяха пуснати 300 000 риби, а в Шабленското - 100 000 риби (шаран, толстолоб и бял амур). Последното зарибяване в района е било през 2006 г. От ИАРА съобщиха още, че след извършено наблюдение в поморийския залив, инспектори на агенцията са забелязали риболовен кораб, който излиза без уведомление и без пуснато проследяващо устройство. При акостирането му на пристанището в Поморие е извършена проверка на борда, където са намерени близо 400 кг. калкан - обект на незаконен риболов. Рибата е била хваната с двойни хрилни мрежи с фани, с размер на окото 180 мм. Не е бил попълнен и риболовният дневник. Целият улов е конфискуван и дарен още същия ден на „Социален патронаж“ в Бургас. Иззети са и над 2 000 метра рибарски мрежи. Издаден е констативен протокол и акт за установяване на административно нарушение. 06 г.", "date": "2018.06.18", "title": "400 000 риби пуснаха във водоемите около Шабла през почивните дни"}
{"url": "https://www.monitor.bg:443/bg/a/view/probutvat-ni-sladkish-ot-smokini-sys-slivi-i-svinski-krenvirshi-s-ptichi-pera-102903", "text": "Производители и търговци пробутват хранителни продукти със заблуждаващи потребителя етикети и съдържание. В един от търговските супермаркети от няколко дни върви промоция на сладки, тип сухи пасти, върху чиято опаковка е изписано, че е със смокини. И за по-голяма нагледност е нарисувана и едра апетитна смокиня. При прочитане на съдържанието обаче става ясно, че в състава на продукта съдържанието на смокини е едва 10-15 %, а над 35% е съдържанието на сладко от сини сливи.  Това обаче не е първият подобен случай. В гъши и пуешки пастети, продукти на една и съща фирма се оказва, че написаните върху наименованията гъши и пуешки съставки всъщност са само бульон и мазнина. А останалите съставки са свински черен дроб, кокоши кожи и подправки. Пак добре, че няма отбелязани рога и копита. С такива обаче за малко да се сблъска търновецът Ивайло Петров, който наскоро си купува от търговската мрежа кренвирши, на чиято обвивка е обозначено съдържанието им, свинска месо. Докато сладко си похапвал от кренвирша обаче, боляринът внезапно усетил нещо между зъбите си и с изумление открил, че това е част от птича перушина. Когато се обадил на посочения  дежурен телефон на фирмата производител, оттам първо му отговорили, че вероятно тази остатъчна перушина е останала от предишно пълнене на пилешки кренвирши. А на въпроса на потребителя пилешките кренвирши с пера ли ги пълнят, очевидно изнервен човекът от другата страна на слушалката със заядлив глас му заявил: „Вие като си купувате бисквити Зай Байо да не би да очаквате вътре да намерите зайци. За толкова пари какво искате да има в кренвиршите, пържоли ли?” На фона на тези очевидни заблуди на потребителите може би въобще не трябва да се споменава разминаването на обявеното съдържание върху кутията на локум с орехи, в който вместо орехи обаче има фъстъци. Ами при цена на килограм орехови ядки над 30 лв. какво да правят производителите, спестяват. За сравнение цента на фъстъците е в пъти по-ниска. Подобно е положението и при млечните продукти, където публична тайна е, че част от производителите продължават да ползват палмови и др. растителни мазнини и да продават продукта си като бяло саламурено сирене, като заблуждават потребителите. В месния сектор пък според търновка, работила повече от 10 години в бранша, „по-добре е да не знаете какво има в саламите, които ядете, защото няма да ги дадете и на кучето си”. Впрочем голяма част от четириногите домашни любимци действително не искат и да помиришат купените от магазина малотрайни колбаси. Което показва достатъчно ясно наличието, или по-скоро липсата в тях на месо.", "date": "2018.06.18", "title": "Пробутват ни сладкиш от смокини със сливи и свински кренвирши с птичи пера"}
{"url": "https://www.monitor.bg:443/bg/a/view/andrej-kovachev-evropa-trjabva-da-investira-poveche-v-otbrana-102894", "text": "- Така е. Но все пак говорим за един договор между двете правителства. Той трябва да бъде ратифициран от гръцкия парламент и да мине през референдум в Македония. Ние подкрепяме споразумението, защото искаме Македония да стане част от НАТО и да започне преговори с Европейския съюз. Смятам, че това е в интерес не само на България, но и на целия регион. Разбира се, че искаме гаранции от Македония за това, че ще бъде сложен край на езика на омразата, както и на подменянето на историята. Манипулациите трябва да бъдат прекратени. Отнасяме се с разбиране към тези, които искат промяната. Все пак няколко поколения са израснали с този прочит на историята, който бе представян пред обществото години наред и който насаждаше негативно отношение към страната ни. Това трябва да бъде прекратено. Поздравявам и министъра на образованието ни Красимир Вълчев за това, че вече има нов учебен план за 10-и клас по история, който трябва да представя фактите обективно. - Спорът наистина се води десетилетия. Ние винаги сме заявявали, че не сме част от него и че подкрепяме присъединяването на Македония към НАТО и започването на преговори за присъединяване към ЕС. Но дали ще успеят управляващите и в Гърция, и в Македония да защитят постигнатото споразумение, тепърва ще видим. Надявам се това да се случи. - Категорично. И това беше нелека задача. В началото мнението на някои беше, че темата не бива да е приоритет, защото няма мнозинство в Европейския съюз за ново разширение. Но според мен беше правилно да насочим усилията в тази посока. Виждаме и че Хърватия, която ще е председател през 2020 година, заяви, че ще направи подобна среща на върха за Западните Балкани. Знаете, че последната такава е била в Солун преди 15 години, преди тази в София. Така че следващата среща се очаква да е в Загреб. Преди това обаче трябва да работим и по много други важни теми като интернет, свързаност, роуминг, пътища, летища, образование и достъп на младите хора до програми, използването на фондовете на ЕС. Свързаността ни на Балканите е изключително ниска. Като погледнете картата на Европа, ще видите, че има какво да наваксваме по отношение на газови връзки, инфраструктура... Само така регионът ще стане конкурентоспособен в Европа. - Оценките са, че българската администрация в различните министерства се е справила добре с воденето на досиетата и трилозите, което е рутинна работа за всяко председателство. Оставаме с положителна оценка за свършената работа от експертите и правителството ни. - Многогодишната финансова рамка беше предложена като първи вариант от комисията, което по отношение на България е успех. Имаме още какво да ползваме по отношение на солидарната помощ на ЕС. Сега Австрия иска да постави като свой приоритет опазването на границите на Европа и сигурността, което е много важна тема за нас като външна граница на ЕС. Необходима е много по-силна външна политика по отношение на мигрантите. Трябва да продължим спазването на споразумението с Турция и да инвестираме в развитието на младите хора в Африка, за да нямат мотивация да мигрират. - Да. Европейският съюз има две основни задачи, които са като добавена стойност към усилията на всяко национално правителство. Нужни са промени в Дъблинския регламент, обща миграционна политика, солидарно опазване на външната граница - с достатъчно финансови средства, но и състав. За първи път в историята на Европа се вижда, че САЩ като че ли имат по-различно виждане по отношение на трансатлантическото сътрудничество. Затова Европа трябва да инвестира повече в отбраната си. Ние имаме над 180 различни вида въоръжени системи за отбрана, докато САЩ имат само 30. Така че трябва да работим за консолидация на европейския отбранителен сектор и защо не върху старата идея за единна европейска отбранителна общност, която да не дублира, а да допълва нашия капацитет. Става дума за силен отбранителен стълб на НАТО в Европа. - Дебатът е в самото начало. Европарламентът не даде мандат в четвъртък по съдържанието на трите доклада в комисията по транспорт и ЕП поиска следващата сесия да има дебат и да се даде възможност да се променят вече приетите текстове в транспортната комисия. Ние ще отстояваме трите важни за превозвачите ни момента. Това са да бъде изключен международният транспорт от директивата за командировани работници, да има възможност шофьорите да спят в кабините си на специализирани паркинги, както и връщането за 21 дни на товарен камион да се отнася само за каботажните превози. Това ще отстояваме в началото на юли. Тогава ЕП ще даде мандат. С колегите ми сме се обединили и се надявам да има солидарно решение и да се отчете географското разположение на страната ни. Тези неща трябва да бъдат взети предвид и чрез диалог да бъде намерено приемливо решение за превозвачите ни.     Роден е на 13 декември 1967 г. в София Завършил е Университета в Саарланд, Германия, доктор на природните науки Член на Комисията по външни работи и на Подкомисията по правата на човека Член на делегацията за връзки със Съединените американски щати Заместник-член на Комисията по околна среда, обществено здраве и безопасност на храните Заместник-член на делегацията в Съвместния парламентарен комитет ЕС - Бивша югославска република Македония Бил е търговски директор за България на шведската фирма „Алфа Лавал Агри/Тетра Пак”, директор за ОНД на американската компания “Джон Дир Интернешънъл”  ", "date": "2018.06.18", "title": "Андрей Ковачев:  Европа трябва да инвестира повече в отбрана"}
{"url": "https://www.monitor.bg:443/bg/a/view/bg-zvezdi-sreshtu-eksperimentite-s-jivotni-102893", "text": "Нейно Превъзходителство Ема Хопкинс, посланик на Великобритания у нас, и звездите на българския шоубизнес се обединиха и подкрепиха глобалната петиция срещу тестването на козметика върху четириноги по време на откриването на първия магазин на The Body Shop в столичния The Mall. Актьорите Димитър Рачков, Силвия Лулчева, Елен Колева, Силвия Петкова, Даяна Ханджиева застанаха зад благородната инициатива на британския козметичен бранд и организацията Cruelty Free International. Към тях се присъедини певицата Хилда Казасян, а също популярни лица от малкия екран като Добрина Чешмеджиева и Константина Живова. Много от тях се снимаха с огромен пухкав заек – символ на кампанията по света, за да изразят съпричастността си към животните. „Много се радвам, че мога да помогна на кауза, която ще сложи край на експериментите върху четириноги“, каза Силвия Лулчева, която обожава своя йоркширски териер. Петицията подписа и звездата от актуалния кинохит „Революция Х“ Силвия Петкова, в чието семейство съжителстват хъски и питбул. През 2013 г. The Body Shop и Cruelty Free International с общи сили успяват да извоюват забрана за тестването на продукти върху животни в ЕС. Все още обаче 80% от държавите позволяват такива опити. В световен мащаб всяка година за тестването на козметика се използват повече от 500 000 животни, а много от тях умират или остават осакатени.", "date": "2018.06.18", "title": "БГ звезди срещу експериментите с животни"}
{"url": "https://www.monitor.bg:443/bg/a/view/fibank-tyrsi-naj-uspeshnite-bylgarski-kompanii-102898", "text": "За седми пореден път авторитетният конкурс „Най-добра българска фирма на годината“ ще отличи най-успешните български компании. Инициатор на проекта е Първа инвестиционна банка (Fibank), а мисията на конкурса е да фокусира общественото внимание върху примерите за устойчив бизнес у нас и да популяризира широко добрите бизнес идеи и практики.  Надпреварата цели да стимулира развитието на българското предприемачество и да мотивира фирмите в тяхната конкурентноспособност и иновативнист. Журито ще отличи компаниите, които показват стабилен растеж, възможности за справяне в конкурентна среда, потенциал за навлизане на нови пазари и прогресивни бизнес идеи. Задължително условие за участие е фирмите да имат български капитал, български мениджмънт и да представляват български бранд. Членове на журито са водещи имена от бизнеса и медийните среди у нас: Чавдар Златев – Главен директор Корпоративно банкиране и член на УС на Fibank, социологът Кънчо Стойчев, председател на „Произведено в България – съюз на малкия и среден бизнес“, финансистът Емил Хърсев, Венелина Гочева – собственик и управител на Медийна група България, Лъчезар Богданов - управляващ партньор в „Индъстри уоч“, Йордан Матеев, икономически журналист и изпълнителен директор на Сдружението за модерна търговия – България и Ваня Манова, мениджър на Mastercard за България и Македония.  Категориите, в които ще се състезават компаниите, са: „Микро и малка фирма“, „Средна и голяма фирма“ и „Най-успешна българка в бизнеса - награда за женско предприемачество“. Освен тях, както всяка година ще бъде присъдена и специална награда на публиката, която ще избере своя фаворит измежду включилите се в конкурса с пряко онлайн гласуване. Фирмите, които желаят да участват в надпреварата, е необходимо да попълнят кратък електронен въпросник, който може да бъде намерен на  . Заявки за участие  ще се приемат до 7 октомври.", "date": "2018.06.18", "title": "Fibank търси най-успешните български компании"}
{"url": "https://www.monitor.bg:443/bg/a/view/bylgarska-sleda-v-hitovata-lenta-solo-102866", "text": "И в един от най-чаканите филми за годината \"Соло: История от Междузвездни войни\" се оказа, че има българска следа. Sofia Session Orchestra & Choir са продуцирали и записали част от хоровете за саундтрака на лентата. Мъжки хор от 30 певци, между които седем бас профунди - най-ниският човешки глас, характерен за българските хорови традиции, и 30 народни певици от \"Хор Ваня Монева\" са участвали в проекта, съобщават от екипа за dir.bg. Те са записвали отделни части от филмовата музика, чиято цел е да подчертае темата на определен персонаж. Диригент на мъжкия хор е Георги Стрезов, а на женския - Ваня Монева. Работният процес продължава около месец. Sofia Session Orchestra & Choir е проект на Four For Music - българска компания, занимаваща се с продуциране, създаване, звукозапис и обработка на музика за филми, телевизия, видеоигри, реклами и други аудиовизуални продукции. Създадена е преди четири години от четирима музиканти - Георги Стрезов, Георги Еленков, Любомир Денев и Борис Радилов. В екипа работят композитори, диригенти, инструменталисти и музикални продуценти. Дейността на компанията е насочена изцяло към международния пазар и реализира проекти за едни от най-големите продуцентски компании в света, между които Disney, Warner Bros, Sony, BBC, Lucas Film, LEGO, Netflix, EMI.", "date": "2018.06.18", "title": "Българска следа в хитовата лента \"Соло\""}
{"url": "https://www.monitor.bg:443/bg/a/view/borisov-ako-sega-ne-pomognem-na-zapadnite-balkani-sled-tova-shte-e-kysno-102888", "text": "Ако сега не помогнем на Западните Балкани, след това ще е много късно. Големи стратегически играчи само това чакат - Русия, Турция, САЩ и Китай. Това заяви премиерът Бойко Борисов по време на пленарната сесия на КОСАК в НДК.  Най-лесен начин да се влезе в ЕС е именно чрез Западните Балкани - като сфера на влияние, смята Борисов. По думите му за свързаността на Балканите, инфраструктура и пъти за следащите 10-15 години ще се похарчат около 32 млрд.евро, което пък било минимално, на фона на милиардите, които ЕС дава.  Ние предлагаме мир, инфраструктура и разбирателство, каза Борисов и припомни, че Западните Балкани са с население колкото Румъния, а с БВП колкото Словакия. Борисов изтъкна, че има два въпроса, които трябва да решим сега, иначе ще носят риск за бъдещето на Европа. Това са именно интеграцията на Западните Балкани и спирането на миграционния поток.  Той даде да се разбере, че ако не се помоге на Западните Балкани, те ще са източник на нестабилност, война, трафик.  Гарантирахме на 100% границата на ЕС, каза още Борисов по повод проблема с мигрантите. По думите му това сме го направили само с 160 млн.евро, които са ни били отпуснати от Европа. Междувременно ЕК дава 26 млрд.евро за миграцията и интеграция на бежанците.  България с 160 млн допуска нула миграционен натиск, каза премиерът. Той дори изтъкна, че сме усвоили едва 80 млн.евро от тези 160 млн.евро. Борисов обясни, че на следващия Европейски съвет ще настоява за компромисен вариант. и всеки, който иска да влезе в ЕС трябва да го направи през официалните контролни пунктове. Там да му вземат отпечатъци, да го прегледат и попитат къде иска да отиде”, каза Борисов и допълни - „Нищо по-различно от това, което правят САЩ, Канада и Австралия”.  „От къде накъде Европа трябва да е разграден двор”, каза Борисов.  По думите му, ако е нужно страните на първа линия като България, Италия, Испания, Гърция да бъдат подпомагани. „Груба грешка е страните от в Европа да се ограждат отвътре”, обясни Борисов.  „Ако юни сега не се разберем в Брюксел, пак ще се разберем, но под натиск. В България ние го направихме преди две години и имаме нула миграционен натиск”, каза Борисов.  „Защо преди 3 години не го направихме?”, попита и Борисов и се зачуди защо трябвало да дойде ново правителство в Италия и да каже -„Стоп, дотук беше”. ", "date": "2018.06.18", "title": "Борисов: Ако сега не помогнем на Западните Балкани, след това ще е късно"}
{"url": "https://www.monitor.bg:443/bg/a/view/procesori-ot-intel-i-zadna-kamera-za-novija-chromebook-plus-102868", "text": "Samsung представи втора версия на преносимия си лаптоп / таблет Chromebook Plus. V2 запазва 360-градусовата панта за режим таблет или лаптоп, разполага със стилус за писане на бележки или рисуване по сензорния екран и предлага разширение на паметта на съхранение с microSD карта. „За тези, които избират Chrome OS, искаме да дадем много причини да изберат новия Samsung Chromebook Plus, тъй като е предназначен специално за хора, които не спират да се движат, за да съответства на темпото и повиши креативността им”, казват от Samsung.   Сензорният дисплей е 12.2-инчов с разделителна способност 1920 x 1080p и разполага с 1 MP уеб камера в горния панел и вградена писалка, която може да се използва за писане на бележки или рисуване върху екрана. Устройството разполага и с два USB-C порта и един USB 3.0, четец за microSD карти и два 1.5 W високоговорителя, както и обещанието за батерия, предоставяща цял ден работа. Chromebook Plus V2 ще бъде достъпен от 24 юни, с цена от $ 499.99, което го прави по-евтин от Pixelbook на Google, но по-скъп от повечето основни предложения от Acer и Asus.", "date": "2018.06.18", "title": "Процесори от Intel и задна камера за новия Chromebook Plus"}
{"url": "https://www.monitor.bg:443/bg/a/view/hss-dnes-reshava-dali-shte-prodylji-da-nastojava-za-zatjagane-na-merkite-bejancite-102902", "text": "Баварските съюзници на германския канцлер Ангела Меркел й дадоха срок от две седмици да договори общо решение на мигрантския въпрос с други европейски страни, предадоха световните агенции. Ако такова споразумение не бъде постигнато до уречения срок 1 юли, германският вътрешен министър Хорст Зеехофер ще нареди на полицията да започне да спира на границата и да отпраща мигранти, подали молба за убежище в други държави членки. Решението бе взето на среща на ръководството на баварския Християнсоциален съюз в Мюнхен. Според източници, цитирани от ДПА, Меркел е приела този краен срок. Самата Меркел помоли Зеехофер, с когото напоследък отношенията им са много обтегнати да изчака до срещата на върха на ЕС на 28 и 29 юли, където Германия се надява да се намери общоевропейско решение по въпроса с миграцията. \"Пожелаваме успех на канцлерката\", каза Зеехофер на пресконференция в Берлин, след като ХСС единодушно одобри неговия нов имиграционен план. \"Ние обаче оставаме на нашата позиция, че ако незабавното връщане на мигрантите от границата не е възможно, аз незабавно ще наредя на полицията онези хора, които имат или забрана за влизане, или забрана да пребивават (в Германия), веднага да бъдат връщани още на границата\", подчерта той. Германският вътрешен министър уточни, че има предвид и мигранти, които или са регистрирани, или са подали молба за убежище в друга страна от ЕС. Германският канцлер ще направи публично изявление на 1 юли за усилията си да сключи двустранни споразумения с други страни членки на ЕС за връщане на мигранти, които вече са се регистрирали другаде в блока. На специална пресконференция в понеделник Меркел каза, че ХДС и ХСС имат обща цел: по-добра организация на имиграцията към Германия и съществено намаляване на числеността на мигрантите, влизащи в Германия. Тя заяви, че ще преговаря с други европейски страни по въпросите на миграцията и ще даде отчет за тези разговори пред партията си. Тя подчерта, че не иска Германия едностранно да започне да връща мигранти на границите си - нещо, за което призовава вътрешният министър Зеехофер от Християнсоциалния съюз (ХСС) - традиционния баварски партньор на Християндемократическия съюз (ХДС) на Меркел. Германският канцлер каза, че ще проведе преговори на и около предстоящата среща на върха на ЕС. Германия може да предложи на други държави членки на ЕС финансова помощ, ако те се съгласят да приемат обратно мигрантите, подали молби за убежище на тяхна територия, отбеляза Меркел. Германският канцлер заяви, че двустранните споразумения, които цели да сключи с Италия, Австрия и други държави, ще бъдат подобни на онова, договорено от ЕС с Турция през 2016 г.", "date": "2018.06.18", "title": "Меркел прие условията на Зеехофер - до 1 юли с решение за мигрантите"}
{"url": "https://www.monitor.bg:443/bg/a/view/vida-pironkova-pusna-novata-versija-na-rebirth-video-102867", "text": "Без Жана Бергендорф, но с популярната в близкото минало рок певица Роберта, песента “Rebirth” на Вида Пиронкова все пак видя бял свят след скандала на тазгодишната Евровизия. Първоначално парчето на композиторката, която преди два дни взе една от наградите на БГ радио за текста на баладата „Гълъбо“ в изпълнение на Миро, беше поверено на X Factor-a Жана Бергендорф. След кратки еквилибристики между туровете на родния конкурс Вида свали доверието си от талантливата, но емоционално колеблива певица и заяви, че ще търси нов вокал. Неотдавна самата Роберта се похвали, че с Пиронкова са се намерили и ще правят заедно “Rebirth”, като загатна какво очаква музикалните фенове с кратък трейлър. Цялата песен, както и видеото вече са готови и могат да бъдат чути в YouTube. Клипът, дело на Росен Михайлов, е в изчистена артистична визия, която продължава творческата мисъл с тънка нишка от мини-филма, който Миро направи за „Гълъбо“. Отново в центъра на сюжета е творец – този път художник и още по-точно Петър Пиронков, брат на Вида. Камерата следи създаването на една картина, като смесва кадрите с близки планове на пеещата Роберта на неутрален фон. Безспорно поредната чувствена и нежна балада от Вида Пиронкова. написа във фейсбук Роберта и сподели новата си песен, на която е и съпродуцент на клипа. Началото за новия проект не е съвсем гладко, защото за седмица в платформата за видео споделяне има едва около 2000 гледания, но и към момента екипът не работи в посока реклама и популяризиране на “Rebirth”.", "date": "2018.06.18", "title": "Вида Пиронкова пусна новата версия на „Rebirth“ (ВИДЕО) "}
{"url": "https://www.monitor.bg:443/bg/a/view/otlojiha-starta-na-sinjata-zona-vyv-varna-102889", "text": "Отложиха старта на Синята зона във Варна, който беше обявен за 18 юни. Най-вероятно това ще стане в края на месеца, съобщи управителят на предприятието „Общински паркинги и синя зона” Младен Иванов. Забавянето е заради пълването на дупки по асфалта на някои улици, които са в Синята зона и разчертаването на маркировката. „Технически не е възможно стартът на Синята зона да е днес, защото разчертаването не е приключило, а закъснява и въвеждането на системата за заплащане”, коментират и от общината. Стартът на Синята зона се отлага вече няколко пъти, като последно беше само преди 10 дни, когато Младен Иванов каза, че на 18 юни ще бъде официалното откриване. Условието беше, че спазването на датата ще зависи от метеорологичните условия, които са определящи за приключване работата по асфалтирането и разчертаването на местата за паркиране. Заработи ли зоната, цената за паркиране на час за всички граждани и гости на Варна е 1 лев. Всеки автомобил ще може да остане не повече от 3 часа. Плащането ще става чрез SMS, чрез специално мобилно приложение или в брой  в около 100 търговски обекта, намиращи се в обхвата на зоната и обозначени със специални стикери. Само с мобилното приложение шофьорите ще имат възможност да плащат и за половинчасов престой. 55 лева годишно или 5 лева на месец ще плащат живеещите в обхвата на Синята зона. Цената за платено паркиране за търговци ще е по 150 лева месечно и по 1 650 лева за зона \"Център\" на година. По 120 лева на месец или 1 320 лева за 12 месеца ще е пък същата таксата в \"Широк Център\". Зоната ще работи от 9 до 19 часа в делични дни, а в почивните и в празничните дни паркирането ще е безплатно. Идеята на общината е след въвеждане в експлоатация на зоната, за гражданите и гостите на Варна да бъде осигурен гратисен период от около 30 дни. През този период служители от общинското предприятие ще раздават информационни брошури и ще обясняват начините за заплащане. Неправилно паркиралите автомобили в зоната ще бъдат задържани с техническо средство тип „скоба“.  59 човека ще бъдат назначени като инспектори  в Синя зона към общинското предприятие, като 12 ще действат като инспектори  по репатриране. Във връзка въвеждането на зоната за платено улично паркиране през настоящата година щатът на „Общински паркинги и синя зона“ е увеличен общо с над 100 служители, което означава, че броят им достига 223 души. ", "date": "2018.06.18", "title": "Отложиха старта на Синята зона във Варна  "}
{"url": "https://www.monitor.bg:443/bg/a/view/zapochva-deloto-sreshtu-bivshija-izpylnitelen-direktor-na-ndk-102887", "text": "Софийски градски съд ще проведе днес разпоредително заседание по делото срещу бившия изпълнителен директор на Националния дворец на културата Мирослав Боршош и бившия председател на Съвета на директорите на НДК Валентин Кръстев. Двамата са обвинени за длъжностно присвояване в особено големи размери, при което е ощетен НДК. Обвинителният акт срещу Боршош бе внесен на 31 май. Прокуратурата го обвинява за нецелево разходване на целеви средства, умишлена безстопанственост, сключване на множество неизгодни сделки, длъжностно присвояване и принуда. Бившият изпълнителен директор е обвинен за това, че е разпоредил част от целевите средства - в размер на 3 431 146,06 лв. да бъдат разходвани за заплащане на разходи, които не са свързани с дейностите, за които са били отпуснати.", "date": "2018.06.18", "title": "Започва делото срещу бившия изпълнителен директор на НДК"}
{"url": "https://www.monitor.bg:443/bg/a/view/sin-ubil-bashta-si-s-bradva-v-pleven-102890", "text": "В Плевен се разследва убийство на 56-годишен мъж, съобщиха днес от ОД на МВР. Произшествието е станало на 14 юни в резултат на възникнал скандал на битова основа между баща и син в Плевен. В семейното жилище 26-годишният е нанесъл удари с брадва по тялото на 56-годишния мъж. Пострадалият е приет в плевенска болница, където на 17 юни е починал. Първоначално извършителят е задържан за 24 часа по Закона за МВР. С постановление на наблюдаващия прокурор е продължено задържането му за 72 часа, а днес предстои прокуратурата да внесе искане в съда за вземане на постоянна мярка за неотклонение \"задържане под стража\". По случая е образувано досъдебно производство. Действията по разследването продължават.  ", "date": "2018.06.18", "title": "Син убил баща си с брадва в Плевен"}
{"url": "https://www.monitor.bg:443/bg/a/view/startira-priema-na-evroproekti-za-sgovorni-zemedelci-102892", "text": "Приемът на проекти за учредяването на групи и организации на производители стартира от днес. Общият размер на средствата по дългоочакваната мярка 9 \"Учредяване на групи и организации на производители\" от Програмата за развитие на селските райони (ПРСР) за периода (ПРСР) е 7,56 млн. евро. Максималният размер на безвъзмездната финансова помощ на година за всяка група или организация на производители не може да надвишава левовата равностойност на 100 000 евро. Групи или организации на производители, признати през 2018 г., могат да заявят финансово подпомагане за същата година изчислено на база средната годишна продадена продукция от нейните членове през трите години, предхождащи включването им в групата или организацията за продуктите, за които са получили признаване. Размерът на финансовото подпомагане за всяка от следващите години се изчислява на база стойността на реализираната на пазара земеделска продукция от групата или организацията на производители, за продуктите, за които е призната. Крайният срок за подаване на проектни предложения е 17:30 часа на 20.08.2018 г.  Условията за кандидатстване по процедурата са уредени в насоки, утвърдени от ръководителя на Управляващия орган на ПРСР. Проектните предложения се подават по електронен път.", "date": "2018.06.18", "title": "Стартира приема на европроекти за „сговорни земеделци“"}
{"url": "https://www.monitor.bg:443/bg/a/view/palatkov-protest-na-majkite-veche-i-v-ruse-102891", "text": "Майки на деца с увреждания в Русе започнаха от тази сутрин палатков протест, след като вече няколко пъти се събираха пред сградата на общината с искане за законови промени, гарантиращи по-достоен живот на техните синове и дъщери. Палатката е разположена на централния площад „Свобода“, а майките се надяват да привлекат вниманието и да бъдат подкрепени от обществеността. „Не искам повече да се обръщат след детето ми и да чукат на глава или пък да ме питат по площадките защо синът ми куца. Искаме обществото да ни разбира и приема. Борим се за индивидуална помощ за всяко лице с увреждания. Моето дете има ежедневна нужда от рехабилитация, а сега ни се полага по една седмица на всеки три месеца. Плуването, конната езда са полезни за сина ми, но не мога да си ги позволя. От 10 години не работя, за да го гледам, нямам стаж, а един ден ще дойде време да се пенсионирам“, разказа за трудностите си 37-годишната Маргита Борисова. Снежинка Захариева настоява за реформа в Министерството на труда и социалната политика и за лицата с увреждания да отговаря не Агенцията за социално подпомагане, а Агенцията за хората с увреждания. „Няма да се крием, няма да стоим и чакаме някой да се сети за нас, ще настояваме за промени до край“, каза Захариева, която е майка на 7-годишни близнаци с увреждания.", "date": "2018.06.18", "title": "Палатков протест на  майките вече и в Русе"}
{"url": "https://www.monitor.bg:443/bg/a/view/bezplatni-pregledi-za-tuberkuloza-v-cjalata-strana-102878", "text": "За втори път през 2018 г. ще се проведат безплатни прегледи за туберкулоза в лечебни заведения за диагностика и лечение на туберкулозата във всички областни градове на страната. Кампанията „Седмица на отворените врати” стартира на 18 юни и ще продължи до 22 юни. Инициативата се осъществява по Програма „Подобряване на устойчивостта на Националната програма по туберкулоза” към Министерството на здравеопазването, финансирана от Глобалния фонд за борба срещу СПИН, туберкулоза и малария. Ежегодната проява е доказала своята ефективност за повишаване на обществената информираност за заболяването и за предоставяне на безплатен достъп до медицински услуги. По време на „Седмицата на отворените врати“ на всеки желаещ се предлага скрининг за риска от туберкулоза чрез анкета и консултации. На лицата, които са в риск, се провеждат допълнителни прегледи и изследвания. При откриването на случаи на туберкулоза своевременно се предприемат мерки за хоспитализация и лечение, в резултат на което се прекъсва веригата за предаване на инфекцията. По време на проведената през март кампания общо анкетирани за туберкулоза са 3004 лица. На 1436 лица в риск от туберкулоза са извършени медицински прегледи и допълнителни изследвания. Открити са 32 лица с туберкулоза и 110 лица с латентна туберкулозна инфекция, които са започнали лечение. Инициативата се провежда от 2009 г. и е допринесла за по-добра разкриваемост на случаите на туберкулоза и латентна туберкулозна инфекция, ефективна превенция на туберкулозата в страната и осигуряване на достъп до здравни грижи.", "date": "2018.06.18", "title": "Безплатни прегледи за туберкулоза в цялата страна"}
{"url": "https://www.monitor.bg:443/bg/a/view/grisho-otnovo-e-peti-v-sveta-federer-si-vyrna-vyrha-102886", "text": "Най-добрият български тенисист Григор Димитров се изкачи с една позиция и се върна на петото място в световната ранглиста по тенис. Димитров, който не игра в турнири през миналата седмица, остана с актив от 4870 точки, като изпревари само с 10 точки хърватина Марин Чилич. Лидер отново е Роже Федерер (Швейц), който в Щутгарт спечели 98-ата титла в кариерата си и вече има 8920 точки. Федерер измести от върха Рафаел Надал (Исп), който почиваше и остана с 8770 точки. Трети продължава да бъде Александър Зверев (Гер) с 5965 точки, а четвърти е Хуан Мартин дел Потро (Арж) с 5080 точки. Първата ни ракета при жените Виктория Томова запази позиции в световната ранглиста на WTA. Софиянката, която отпадна в първия кръг на турнир на ITF в Унгария през миналата седмица, остана131-ва в класацията с 458 точки. Румънката Симона Халеп остана на върха със 7970 точки, следвана от датчанката Каролин Вожнячки с 6745 точки и от испанката Гарбине Мугуруса с 6550 точки.", "date": "2018.06.18", "title": "Гришо отново е пети в света, Федерер си върна върха"}
{"url": "https://www.monitor.bg:443/bg/a/view/radev-pravitelstvoto-pokaza-kuraj-kato-izbra-temata-zapadni-balkani-102883", "text": "Българското правителство показа кураж като избра трудна тема - тази за Западните Балкани. Това заяви президентът Румен Радев по време на пленарната сесия на  КОСАК в НДК.  Президентът похвали правителството, които според него са избрали точните приоритети и даде пример именно за Западните Балкани.  Не може да говорим за просперитета на Европа, без да гарантираме стабилността на Западните Балкани. Ако не дадем европейска перспектива на Западните Балкани, те ще дадат балканска перспектива на Европа, каза Радев.  По думите му ключът за успеха ни е, че сме поставили на преден план единството, за да постигнем ефективни решения.  Радев говори пред делегатите на английски език, а накрая се оказа, че днес той има рожден ден. ", "date": "2018.06.18", "title": "Радев: Правителството показа кураж като избра темата Западни Балкани"}
{"url": "https://www.monitor.bg:443/bg/a/view/otnovo-preduprejdunija-za-obilni-valeji-veche-i-po-chernomorieto-102879", "text": "Жълт код за обилни дъждове и гръмотевични бури е в сила за територията на цялата страна днес. Това показва справка в сайта на Националния институт по метеорология и хидрология (НИМХ) към БАН. Очакваните количества дъжд в отделните райони са между 30 до 35 л/кв.м. От утре синоптиците обещават повече слънчеви часове. В планините ще се развива мощна купесто-дъждовна облачност и ще има краткотрайни валежи с гръмотевични бури. Ще духа до умерен северен вятър, но с временни усилвания. Максималната температура на височина 1200 м ще достигне около 18 градуса, на 2000 м - около 12 градуса. Над Черноморието също ще се развива купеста и купесто-дъждовна облачност. Ще има краткотрайни валежи с гръмотевици, на повече места в следобедните часове. Ще духа до умерен североизточен вятър, но с временни усилвания. Максималните температури ще са до 26-28 градуса. Температурата на морската вода е 23-25 градуса, вълнението на морето ще бъде 1-2 бала. Във вторник и сряда има повече слънчеви часове. Валежите ще намалеят, ще бъдат на малко места и по-слаби. Все пак през първия ден в отделни планински райони в Западна България е възможно за кратко да бъдат интензивни. Вятърът ще е от изток-североизток, в Източна България - умерен. Температурите ще се повишат и в сряда, когато в повечето райони ще се задържи без валежи, максималните стойности ще са между 27 и 32 градуса.", "date": "2018.06.18", "title": "Отново предупреждения за обилни валежи, вече и по Черноморието"}
{"url": "https://www.monitor.bg:443/bg/a/view/stenata-na-placha-na-su-otiva-v-istorijata-102881", "text": "Започва приемът на документи за класиране на кандидат-студентите в Софийския университет за следващата учебна година. Кандидат-студентите, които желаят да участват в класирането, трябва да се регистрират на адрес https://online.uni-sofia.bg до 17.30 ч. на 30 юни, съобщиха от пресцентъра на Алма матер. При регистрацията всеки кандидат-студент създава свой профил, в който освен личните данни подрежда желания ред на специалностите, в които иска да бъде класиран. Всички кандидати заплащат такса от 30 лева. Първият етап на класирането ще бъде обявен на 10 юли. Във връзка с Общия регламент за защита на личните данни Софийският университет прекратява практиката на обявяване на класирането на хартия със списъци на сградата на Факултета по химия и фармация. Кандидатите ще се информират за класирането в профила си в електронната система.", "date": "2018.06.18", "title": "„Стената на плача“ на СУ отива в историята"}
{"url": "https://www.monitor.bg:443/bg/a/view/myjyt-prebil-do-smyrt-prijatelkata-si-v-ajtos-napravil-pylni-samopriznanija-102880", "text": "Мъжът, който преби до смърт приятелката си в Айтос, е направил пълни самопризнания. Това съобщи пред Нова тв говорителят на главния прокурор Румяна Арнаудова. 19-годишното момиче почина в неделя след побой от 27-годишния мъж, с когото живеели на семейни начала. Двойката има дете на 2 години и 8 месеца, пред което се е случило всичко. След сигнал от съседи, чули виковете, младата жена била транспортирана с тежка черепно-мозъчна травма и наранявания по цялото тяло в реанимация на бургаската болница. Въпреки усилията на лекарите тя е починала. „Извършителят е направил пълни самопризнания. Изразил е съжаление. Поводът е скарване помежду им за грижите, които се полагат за детето”, заяви Арнаудова. „По данни на полицията преди около година и половина е имало сигнал за вероятно домашно насилие от съседи. Но полицейските служители, които са посетили мястото и са разговаряли със сегашната жертва, тогава тя е казала, че няма насилие. На практика е отрекла каквито и да е насилствени действия”, заяви Арнаудова. По думите й извършителят е изтърпял 6-годишна ефективна присъда. Излязъл е скоро от затвора.", "date": "2018.06.18", "title": "Мъжът, пребил до смърт приятелката си в Айтос, направил пълни самопризнания"}
{"url": "https://www.monitor.bg:443/bg/a/view/150-leva-globa-za-spirane-na-tramvajna-linija-102825", "text": "До 150 лв. глоба ще отнасят шофьорите, спрели или паркирали возилата си на трамвайни и жп линии в София. Това предвиждат промени в наредбата за организация на движението на територията на Столичната община. В момента също са забранени паркирането и престоят на релсите, но глоба не е предвидена. От „Московска“ 33 ще глобяват и с по 200 лв. всички, паркирали на инвалидно място Сега санкцията варира между 100 и 200 лв. Намалена обаче ще бъде максималната глоба за спиране в паркове и зелените площи на града от 500 на 200 лв. С промяната на наредбата ще се регламентира и разширяването на новата зелена зона в четири района, която ще струва над 2,3 млн. лв., като в тази сума са включени освен обособяването на новите места за плетено паркиране, оборудването и ремонтът на офисите за закупуване на винетки стикери, нови 160 скоби и др. 900 хил. лв пък ще бъдат вложени за ремонт и изграждане на тротоари в зоните за паркиране. От Центъра за градска мобилност очакват приходите от новата зелена зона да бъдат над 4,2 млн. лв. годишно. Прогнозите сочат, че най-много пари ще дойдат от sms и талони за паркиране – 2,5 млн. лв. Скобите пък ще донесат печалба от 890 хил. лв. Винетните стикери и служебните абонаменти годишно ще докарват над 800 хил. лв. Ако Столичния общински съвет гласува промените през лятото, с нови 5500 места за платено паркиране ще се сдобият районите “Оборище“, „Лозенец“, „Възраждане“ и „Красно село“. Най-много паркоместа ще бъдат разкрити в „Лозенец“ - 2000. През октомври миналата година в квартала зоната беше разширение с 3500 места в участъка между булевардите \"Евлоги и Христо Георгиеви\", \"Драган Цанков\", \"Джеймс Баучер\" и \"Черни връх\". Сега се предлага да се плаща за спиране на колите и в останалата част на „Лозенец“ - между бул. „Джеймс Баучер“, пл. „Велчова завера“, бул. „Стоян Михайловски“, бул. „Никола Вапцаров“, ул. „Атанас Дуков“, ул. „Люба Величкова“, ул. „Сребърна“ и ул. „Козяк“. Във „Възраждане“ ще има 1500 места по булевардите \"Сливница\", \"Константин Величков\", \"Александър Стамболийски\", улиците \"Гюешево\", \"Партений Нишавски\", \"Българска морава\", \"Камен Андреев\", \"Добруджански край\", бул. \"Ген. М. Д. Скобелев\", ул. \"Опълченска\" и ул. \"Димитър Петков\". В „Оборище“ платените зони ще бъдат 1100, като ще бъдат разпределени по булевардите \"Христо и Евлоги Георгиеви\", \"Данаил Николаев\" и \"Ситняково\" и улиците \"Черковна\" и \"Султан тепе\". В „Красно село“ ще бъдат обособени най-малко платени места за паркиране – 900. Там зоната ще обхване карето от улици между булевардите \"Иван Гешов\", \"Пенчо Славейков\", \"Ген. Тотлебен\" и улица \"Георги Софийски\".", "date": "2018.06.18", "title": "150 лeва глоба за спиране на трамвайна линия"}
{"url": "https://www.monitor.bg:443/bg/a/view/edin-zaginal-i-trima-seriozno-raneni-ot-mikrobus-na-festival-v-holandija-102882", "text": "Един човек е загинал, а трима души са били сериозно ранени, когато микробус се блъснала в четирима пешеходци тази нощ в близост до мястото, на което се провеждал музикалният фестивал Пинкпоп в Холандия, предаде АФП. Инцидентът е станал в южната община Ландграф, на няколко километра от границата с Германия. Все още се издирва превозното средство, блъснало хората, защото водачът му не е спрял, а тъкмо обратното – дал газ и избягал. Във феста участваха Фу Файтърс, Бруно Марс и Пърл Джем. Това е неговото 49-о издание. Той се проведе от петък до неделя и на ден привлече по около 67 000 зрители, съобщават организаторите на проявата.", "date": "2018.06.18", "title": "Един загинал и трима сериозно ранени от микробус на фестивал в Холандия"}
{"url": "https://www.monitor.bg:443/bg/a/view/bylgarija-sys-seriozni-promeni-za-turneto-v-iran-102885", "text": "Националният ни волейболен отбор ще бъде със сериозни промени в състава за последния турнир от Лигата на нациите в Иран в края на тази седмица. Това призна селекционерът на тима Пламен Константинов минути след страхотната победа над олимпийския шампион Бразилия с 3:2 (22, -19, 15, -18, 12) във Варна. Константинов ще даде почивка на капитана Виктор Йосифов, опитното либеро Теодор Салпаров и разпределителя Георги Братоев, който не е напълно възстановен от изкълчване на глезен. Принудително извън групата за турнира остава и Тодор Скримов, който се контузи в първия мач срещу Франция във Варна в петък. Техните места ще заемат съответно Илия Петков, Петър Каракашев, Добромир Димитров и Димитър Маринков. „В Техеран ще играят и тези, които са играли по-малко. Такава ни е идеята. Не можем да ги мъчим. На мен ми се иска да победим в тези мачове, не казвам, че отиваме да загубим. Но примерно не можем повече да мъчим един Виктор Йосифов. С нежелание, но ще го оставя тук. Последните два мача ги игра на инжекции, има си проблеми от първенството, не е почивал и ще го оставим. Принудително остава и Скримов. За съжаление на Георги Братоев крака му не е добре, така че няма смисъл. Добромир Димитров ще пътува вместо него. И на Теди Салпаров ще му дам почивка. Ще пътува Пепи Каракашев с Влади Иванов в Иран. Това е в общи линии. Ники Николов няма да пътува. Не се чувства готов. Няма смисъл да го мъчим, ще отидем с по-младите центрове и един по-опитен като Слави Гоцев“, сподели Константинов. Той не скри и емоциите си от победата над Бразилия: „Най-хубавото е, че отборът си върна увереността, че може да се бори с всеки и, че завършваме домашната кампания с такъв позитив, защото бяхме точно на обратната страна след софийския турнир. Но в крайна сметка поздравления за момчетата, че намериха сили да преодолеят напрежението, което беше се натрупало, и да покажат наистина, че този отбор може да играе добър волейбол. Една победа срещу Бразилия е победа. Бразилия и на табла да я биеш е престижно, така че по-хубаво от това не можеше да завършим\", заяви Пламен Константинов.  Георги Сеганов, Добромир Димитров  Боян Йорданов, Николай Учиков  Николай Пенчев, Розалин Пенчев, Валентин Братоев, Димитър Маринков  Светослав Гоцев, Алекс Грозданов, Красимир Георгиев, Илия Петков  Владислав Иванов, Петър Каракашев.", "date": "2018.06.18", "title": "България със сериозни промени за турнето в Иран"}
{"url": "https://www.monitor.bg:443/bg/a/view/ban-pokazva-skafandyra-i-kostuma-na-kosmonavta-aleksandyr-aleksandrov-102884", "text": "Изложба, посветена на 30-годишнината от полета на Александър Александров по научната програма „Шипка“ ще бъде експонирана от 18 до 22 юни във фоайето на Централната сграда на БАН. Тя се организира от Института за космически изследвания и технологии и ще се открие в присъствието на големия летец-космонавт. Ще бъдат експонирани оригиналните апарати и системи, разработени специално за тази програма, с които той и други космонавти са провеждали научни експерименти на борда на орбиталната станция „Мир“. Ще бъдат показани също скафандъра и костюма на космонавта, както и научни публикации свързани с подготовката, реализацията и резултатите на тази програма, фото и видео материали и други. В експозицията ще могат да бъдат видени и други знакови прибори и апаратни системи, разработени от български учени, инженери и специалисти, благодарение на които България продължава да заема достойно място сред космическите държави.", "date": "2018.06.18", "title": "БАН показва скафандъра и костюма на космонавта Александър Александров"}
{"url": "https://www.monitor.bg:443/bg/a/view/njama-viktorija-bekym-njama-spice-girls-102865", "text": "Обещаното турне на Spice Girls, което щеше да донесе на всяка от певиците персонална печалба от 30 млн. британски лири, няма да се състои, съобщи Контактюмзик. Очакваше се момичешката група да се събере отново за няколко проекта, сред които и световно турне. Макар и Виктория Бекъм да казваше, че няма да участва в турне, останалите - Мел Би, Мел Си, Ема и Гери, се надяваха, че мениджърът Саймън Фулър ще я убеди. каза неназован източник пред в. \"Сън от сънди\". Преди месец Мел Би пък обяви, че всички са подписали договори за завръщането си. Плановете обаче бързо са се объркали след като станало ясно, че Виктория Бекъм е непреклонна и няма да излезе на сцена с останалите. И сега „спайските“ са с усещането, че мениджърът им ги е използвал, за да се заговори отново за него. Последното турне на Spice Girls беше през 2007-2008 г. Те не са излизали заедно на сцена от церемонията за закриване на Олимпийските игри в Лондон през 2012 г.", "date": "2018.06.18", "title": "Няма Виктория Бекъм – няма Spice Girls"}
{"url": "https://www.monitor.bg:443/bg/a/view/trima-zaginaha-desetki-sa-raneni-pri-silno-zemetresenie-v-japonija-102875", "text": "Най-малко трима души загинаха и над 300 бяха ранени в резултат на силното земетресение в района на град Осака в Западна Япония, предадоха световните агенции. Срутили се бетонни стени убиха 9-годишно момиче в град Такацуки и 80-годишен мъж в Осака. В град Ибараки 84-годишен мъж починал, затиснат от паднала етажерка в жилището му. Първоначално властите обявиха, че трусът бил с магнитуд 5,9, но по-късно го коригираха на 6,1. Епицентърът на земетресението е на 13 километра северно от префектура Осака. Съобщава се за неголеми материални щати и за пожари в няколко сгради в резултат на земетресението, станало малко след 8.00 часа местно време. Хората в района се страхуват да не се повтори станалото през 2016 г., когато трус с магнитуд 6,2 беше последван от такъв със сила 7. Огнището обаче е сравнително плитко, на 13 километра под повърхността и сеизмичните вълни бяха усетени много силно. Така трусът е оценени като 7-а степен по Японската скала. Хората буквално не са можели да стоят на краката си по време на земетресението. То е най-силното, регистрирано в Осака, от 1923 г. насам. Тъй като епицентърът е на сушата няма опасност от цунами. Обекти на атомната енергетика не са пострадали в резултат на земетресението, съобщи на сайта си енергийната компания \"Кансай електрик пауър\". По данни на компанията трусът е довел до прекъсване на електричеството в 170 хиляди дома. Близо 100 хиляди домакинства в района на бедствието са останали и без газ. В град Такацуки се скъса водопровод и заля улици. Изцяло е прекратено движението на скоростните и обикновените влакове в югозападната част на остров Хоншу, както и на метрото в град Осака с население от 2,6 милиона души. Парализирано е и движението в редица участъци на магистралите. Спрени бяха над 60 високоскоростни влака на най-оживената в Япония железопътна линия от Токио до Осака. Към канцеларията на премиера Шиндзо Абе е създаден кризисен щаб. Премиерът заяви, че правителството прави оценки на щетите и че главният му приоритет е сигурността на жителите. Около 20 са били блокирани в асансьори. Временно спряха работа редица предприятия, сред които основните заводи за сглобяване на автомобили на \"Хонда\" и на \"Мицубиши\". В най-пострадалата префектура Осака централното електрозахранване бе възстановено. След проверка на пистите започнаха отново да работя всички летища в региона на бедствието.", "date": "2018.06.18", "title": "6,1 удари Осака   "}
{"url": "https://www.monitor.bg:443/bg/a/view/privlichame-skypi-turisti-v-hoteli-sys-zelen-kluch-102836", "text": "България има възможност да привлича повече туристи от високия сегмент, включвайки наши хотели в глобалната инициатива „Зелен ключ“, научи „Монитор“. Според Станимир Георгиев, председател на българското движение „Син флаг”, което е инициатор и на кампанията родни хотели да получат екоетикета, основните критерии за „Зелен ключ” са доста и „Те засягат най-общо консумацията на ток и друг вид енергия, като е добре да се ползват алтернативни източници, енергоспестяващи уреди. Няма процент за използваната зелена енергия, но има за дела на енергоспестяващите лампи, които трябва да бъдат над 75% от наличните в хотела. Условие е и добрата топлоизолация на стените, за да се гарантира ниското енергопотребление, но няма конкретно изискване за нейния материал. За охладителните електроуреди също се изисква да имат добра изолация, за да не се пилее енергия. Общо казано хотелът трябва да има във всички дейности, като кухни, конферентни зали и в самите стаи. В показателите е включено и потреблението на вода, прилагането на по-модерни и екологични норми на почистване. За ресторантите се изисква да се предлагат повече био и екохрани, задължително от местни производители, като по-този начин се пести енергия за транспорта им и намаляване на парниковите газове“, уточни Георгиев. По думите му доскоро 2 хотела в София, единият в центъра, другият в кв. „Лозенец” са имали „Зелен ключ”, но след прехвърлянето им от една хотелска верига към друга, те трябва да кандидатстват отново за да се включат в инициативата. Така засега пак сме без хотели с този екоетикет и започва кампания, целяща хотелиерите да кандидатстват. Станимир Георгиев поясни, че за сертификата се заплаща годишна такса. Тя зависи от големината на хотела и минималната е 300 евро. Одитът струва 500 евро и се провежда 1, 2, 5, 8 и т.н. години. По данни на сайта на „Зелен ключ” в момента в 57 страни по света хотелите и другите обекти, притежаващи екоетикета са 2900. Световната инициатива се ползва с подкрепата на Световната туристическа организация (WTO) и Екологичната програма на Обединените нации (UNEP). притежаващи „Зелен ключ”. В южната ни съседка броят им е над 150, като само в Солун, Халкидическия полуостров, остров Тасос и останалото крайбрежие на Бяло море те са 24. В Турция наближават 100, като двайсетина от тях са в района на курортния град Анталия на Средиземно море. Във и около мегаполиса Истанбул екохотелите са 10. В останалите страни от Балканите броят хотелите със „Зелен ключ” е много по-малък. Черна гора, Румъния и Сърбия са с по един. В Хърватия са 3. Освен хотели, по стандартите на „Зелен ключ” могат да бъдат сертифицирани също къмпинги, ресторанти и други заведения, конферентни центрове и увеселителни паркове.", "date": "2018.06.18", "title": "Привличаме скъпи туристи в хотели със „Зелен ключ“"}
{"url": "https://www.monitor.bg:443/bg/a/view/stachka-na-jurnalistite-v-italija-102806", "text": "Големите италиански вестници \"Република\", \"Ла Стампа\", \"Пиколо\", \"Месаджеро Венето\" и някои регионални всекидневници няма да се появят днес по будките из Апенините заради стачка на списващите ги журналисти. От 6 часа вчера не се актуализират и техните популярни сайтове. Пишещото братство реши да скръсти ръце за 24 часа в знак на солидарност със самоубилия се през нощта на петък срещу събота техник в печатницата край град Гориция на издателската група \"Джеди\". Четирдесет и девет годишният мъж решил да сложи край на живота си, след като преди няколко дни на него и на колегите му били връчени заповеди за уволнение заради затварянето на печатницата поради икономически проблеми. Според вестникарските синдикати протестът на журналистите от изданията на \"Джеди\" може да се проточи, като се очаква към него да се присъединят и техни колеги от други вестници, списания, сайтове и т.н.", "date": "2018.06.18", "title": "Стачка на журналистите в Италия "}
{"url": "https://www.monitor.bg:443/bg/a/view/avtomobil-se-vrjaza-v-systezateli-koloezdachi-rani-trima-102876", "text": "Автомобил се вряза в участници във велосипедно състезание в Белгия и рани 19 души, съобщи ДПА. Инцидентът станал в град Колфонтен във френскоговорящата област Валония. По неизвестни причини жената, управлявала автомобила, в който се намирали три деца, рязко завила към колоната приближаващи се колоездачи и се врязала в тях. Кметът на града заяви, че става дума за пъотранспортно произшествие, станало \"по чиста случайност\". Според в. \"Либр Белжик\", цитиран от ТАСС, трима колоездачи от Белгия, Холандия и Германия получили открити фрактури, а четирима - сътресение на мозъка.", "date": "2018.06.18", "title": "Автомобил се вряза в състезатели колоездачи, рани трима"}
{"url": "https://www.monitor.bg:443/bg/a/view/specsydyt-zasedava-po-deloto-sreshtu-bivshija-zdraven-ministyr-petyr-moskov-102877", "text": "Специализираният наказателен съд ще проведе днес заседание по делото срещу бившия министър на здравеопазването Петър Москов, неговия заместник Адам Персенски и останалите трима души от „Бул Био НЦЗПБ” ЕООД. Петимата станаха подсъдими във връзка с ваксините „Пентаксим“, „Еувакс Б“ и „Тетадиф. Делото не тръгна в средата на април заради нередовно призоваване на ощетените юридически лица, които в случая са Министерството на здравеопазването и посоченото в обвинителния акт търговско дружество. Пред журналисти Петър Москов коментира, че не съжалява за начина, по който е подходил за решаването на кризата с ваксините. На бившия здравен министър Петър Москов му бе повдигнато обвинение заради приетите като дарение през 2015 г. от Министерството на здравеопазването на Турция 100 хил. дози ваксина за деца „Пентаксим - 0.5 мл.” и 100 000 дози ваксина „Хепатит Б“ - „Еувакс Б“, които не са разрешени за употреба на територията на България. Според прокуратурата от действията на Москов тогава са настъпили вреди за българското здравно министерство в размер на 325 233,87 лв., но и неимуществени вреди, изразяващи се в недоверие на гражданите в дейността му, припомня БГНЕС. Срещу Петър Москов е повдигнато и второ обвинение заради това, че на 27 ноември 2015 г., отново в качеството му на здравен министър умишлено е улеснил сключване на неизгодна сделка с „Бул Био НЦЗПБ“ ЕООД за дарение на 5 млн. дози ваксини „БЦЖ“. Третото обвинение засяга периода 20 юни 2016 г. - 1 юли 2016 г., за който прокуратурата твърди, че като министър на здравеопазването и принципал на „Бул Био НЦЗПБ“ ЕООД, Петър Москов не е упражнил достатъчно контрол върху работа на лица и от това са произтекли значителни щети в размер на 110 003, 46 лв. Според прокуратурата в резултат на престъпното бездействие на Москов е допуснато в база на „Бул Био“ в кв. Суходол да бъде произведена и съхранявана ваксина „Тетадиф“, без Изпълнителната агенция по лекарствата да е била уведомена и без да е дала разрешение за нейното производство. С различни обвинения в настоящото производство са още бившият заместник-министър Адам Персенски и трима души от „Бул Био НЦЗПБ” ЕООД.", "date": "2018.06.18", "title": "Спецсъдът заседава по делото срещу бившия здравен министър Петър Москов"}
