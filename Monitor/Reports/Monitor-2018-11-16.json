{"url": "https://www.monitor.bg/bg/a/view/bylgarija-se-skysa-da-propuska-i-izpusna-da-se-kachi-na-vyrha-149759", "text": "Националният отбор на България пропусна уникален шанс да си върне първото място в група 3 на Лига \"С\" от Лигата на нациите.  \"Лъвовете\" изиграха  най-силният си мач от началото на кампанията в гостуването на Кипър, но въпреки това стигнаха само до 1:1. На стадион \"ГСП\" в Никозия играчите на Петър Хучев пропуснаха куп положения, а също така имаха претенции за четири дузпи(две от тях основателни), като накрая изравниха от 11-метров наказателен удар в 89-ата минута. Николай Димитров-Хичо беше точен, след като преди това в 24-ата минута Захариу даде аванс на домакините при първата им реална атака. Селекционерът Петър Хубчев заложи на Георги Петков на вратата, като родният страж влезе в историята не само на България, но и на Стария континент. Ветеранът от Славия стана най-възрастният вратар в Европа с мач за своята страна. Той стори това точно на 42 години и 253 дни. Роденият в Пазарджик страж игра първи мач за трикольорите от февруари 2009 година, когато пази в контролата с Швейцария (1:1). Пред него в защита действаха Страхил Попов, Николай Бодуров, Васил Божиков и Антон Недялков, докато Георги Костадинов и Симеон Славчев бяха опорните халфове. В офанзивни позиции действаха Ивелин Попов, Галин Иванов, Тодор Неделев и Божидар Краев, който бе на върха на атаката. Хубчев направи пет промени от загубата 0:1 от Норвегия. На местата на Пламен Илиев, Иван Бандаловски, Божидар Чорбаджийски, Петър Занев и Кирил Десподов, започнаха Петков, Страхил Попов, Недялков, Краев и Иванов. В другия мач от групата СЛовения и Норвегия завършиха 1:1 и запазиха статуквото в класирането. ", "date": "2018.11.16", "title": "България се скъса да пропуска и изпусна да се качи на върха"}
{"url": "https://www.monitor.bg/bg/a/view/majkite-protestirat-do-priemaneto-na-ostavkata-na-simeonov-ot-parlamenta-149757", "text": "Първата битка е спечелена. Така коментира оставката на вицепремиера Валери Симеонов една от организаторките на протестите на майки на деца с увреждания Вера Иванова, пред NOVA . Според нея, обаче борбата им трябвало да продължи, съобщи. Майките щели да протестират, докато оставката се приеме от Народното събрание. Палатките щели да останат и до гласуването на закона, който урежда правата на хората с увреждания. Вицепремиерът Валери Симеонов подаде днес оставката си, подчертавайки че това е лично негово решение и е свързано с нежеланието му да става повод за напрежение в управлението. Премиерът Бойко Борисов прие оставката на вицепремиера.", "date": "2018.11.16", "title": "Майките чакат парламентът да приеме оставката на Симеонов"}
{"url": "https://www.monitor.bg:443/bg/a/view/sydyt-pusna-ivancheva-i-zamestnichkata-j-biljana-petrova-149726", "text": "На свободата за само няколко часа успя да се порадва бившата кметица на „Младост“ Десислава Иванчева. По обед спецсъдът пусна Иванчева и заместничката й Биляна Петрова под домашен арест, като промени мярката й за неотклонение. В края на работния ден обаче горната инстанция – апелативният спецсъд, спря изпълнението на решението и върна и двете в ареста. До това се стигна след светкавичен протест на спецпрокуратурата срещу промяната на мярката им за неотклонение. Двете са подсъдими заедно с бившият кмет на „Младост“ Петко Дюлгеров за вземането на подкуп от 70 000 евро от строителен предприемач, с които пари бяха задържани през април т.г. През октомври спецсъдът пусна за първи път от ареста Иванчева и Петрова с мотиви, че имат здравословни проблеми, но на втора инстанция на 1 ноември апелативният спецсъд отмени решението и ги остави зад решетките. На 16 ноември спецсъдът отново разгледа мерките и пак ги пусна под домашен арест, но този път реши определението да бъде изпълнено незабавно, преди да се е произнесла втората инстанция. И този път мотивите бяха здравословното им състояние. В протеста на спецпрокуратурата, след който беше спряно пускането им в домашен орест, е изразено категорично несъгласие с извода на съда за влошено здравословно състояние на двете подсъдими, съобщиха от държавното обвинение. Становището на прокуратурата се основава изцяло на заключенията на представените и приети по делото съдебно-медицински експертизи. В експертизата за здравословното състояние на Биляна Петрова е посочено, че в момента то е подобрено, в сравнение с предходното изследване и вещите лица са посочили конкретни показатели в тази посока. В експертизата за състоянието на Десислава Иванчева се сочи, че в момента не се наблюдава обостряне на здравословни проблеми, които да налагат оперативна или друга спешна интервенция. Препоръчва се продължаване на предписаното и провеждано до момента лечение.", "date": "2018.11.16", "title": "Иванчева на свобода само няколко часа (ОБЗОР) "}
{"url": "https://www.monitor.bg:443/bg/a/view/a1-predlaga-elektronen-podpis-na-klientite-si-chrez-mobilno-prilojenie-149752", "text": "А1 вече предоставя възможност на своите клиенти да подписват дигитално документи с помощта на мобилно приложение напълно безплатно. Това е възможно с услугата  , която позволява лесно и бързо да се сключи договор с А1 чрез квалифициран електронен подпис (КЕП). Нововъведението следва стратегията на А1 да предлага технологични решения, които отговарят на нуждите на хората в дигиталния свят и гарантират удобство, сигурност и спокойствие. Новата услуга е достъпна с помощта на приложението Evrotrust и може да се ползва сигурно и удобно през смартфон или таблет. Електронният подпис от А1 пести време и усилия на клиентите, за които вече не е задължително да посетят физически магазин или да чакат куриер, за да подпишат договор на хартиено копие. Избирайки електронен подпис от А1, клиентите на компанията стават важна част от мисията на А1 за отговорно отношение към околната среда с по-малко отсечени дървета и по-малко вредни емисии. Електронният подпис от А1 се предлага при онлайн подновяване на договор за мобилна или фиксирана услуга, както и при поръчка на нова услуга за дома от А1. Това може да се осъществи през електронния магазин на компанията или при покупка по телефона. Услугата не е достъпна единствено при поръчка, която изисква доставка на устройство или SIM карта с куриер.", "date": "2018.11.16", "title": "А1 предлага електронен подпис на клиентите си чрез мобилно приложение"}
{"url": "https://www.monitor.bg:443/bg/a/view/valeri-semionov-podade-ostavka-149753", "text": "Вицепремиерът Валери Симеонов подаде оставка, премиерът Борисов я прие. Вицепремиерът подаде оставка след пореден скандал с реплика на негов депутат, този път касаеща децата с увреждания. За оставката настояваха от близо месец протестиращите майки. Поводът бяха думите на лидера на НФСБ по техен адрес, че са „група кресливи жени“ с „уж болни деца“. Самият Симеонов заяви, че става дума за лично негово решение, след консултации с партньорите си и най-вече с Красимир Каракачанов Причините да се оттегли от поста са „продължаващата медийна кампания“, обект на която вече не бил само той, а и депутати от НФСБ. Симеонов подчерта, че решението не е под натиск и го е взел изцяло по собствено убеждение. „Не мога да тежа като воденичен камък на управлението“, мотивира оставката си Симеонов, която премиерът Борисо прие и ще внесе в Народното събрание. По думите му се вадели думи от контекста и се вменявала вина на негови съпартийци. От тази кампания пък се възползвали определени политически сили и тя удряла върху авторитета на кабинета, пречейки му да функционира нормално в условията на протести. „Става въпрос вече за управлението на България, което е едно от най-успешните и аз не мога да тежа като воденичен камък. Не ми е детската мечта да заемам този пост, а съм го заел защото настояваха моите партньори“, заяви в МС Симеонов. И добави най-правилната стъпка в този момент от морална гледна точна е да не създава проблеми на „Обединени патриоти“ и ГЕРБ. В същото време Симеонов избори някои от заслугите в управлението, постигнати благодарение на него и колегите му, сред които довършването на оградата на границата. А накрая обяви: „Борбата продължава!“. По-рано в петък се развихри нов скандал заради поредната квалификация по адрес на децата с увреждания. Думите и този път дойдоха от човек от партията му НФСБ. Става дума за депутатът Петър Петров, който предизвика недоволство с изказването си, че децата с увреждания трябва да ходят в домове и използва думата „ненормални деца”. Самият Петров се отрече от думите си, а НФСБ излязоха с позиция, в която определят случилото се като „опит да се създаде фалшива новина”. В същото време коалиционните партньори на НФСБ от ВМРО се разграничиха от изказването на депутата, а вицепремиерът и лидер на формацията Красимир Каракачанов подчерта, че всякакви недобре формулирани фрази и изречения създават излишно напрежение. Шефът на ПГ на ГЕРБ Цветан Цветанов пък, дори се извини вместо патриотите от НФСБ за думите на Петров. \"Не съм чул какво е казал колегата. Аз подобни изказвания не бих направил. Само мога да се извиня за тези неудобства, които създаваме\", каза Цветанов, който припомни, че законът за личната помощ скоро ще влезе и в пленарната зала за окончателно приемане, а с бюджета за 2019 година се отпускат 150 млн. лв. повече за хората с увреждания. Цветанов все пак призова да се съди за депутатите по действията им. Лидерът на ДПС Мустафа Карадайъ обаче бе категоричен, че никакви извинения вече не вършат работа. Той напомни, че от ДПС вече са предупредили, че поведението на \"Обединени патриоти\" е като воденичен камък не само на врата на ГЕРБ, но и на цялата държава. „Най-големият враг на патриотизма е национализма”, каза Карадайъ. От БСП от своя страна заподозряха, че Петров се е отметнал от „скандалното си изказване“, защото се уплашил да не го изхвърлят от парламента и да се раздели с депутатската си заплата.", "date": "2018.11.16", "title": "Валери Симеонов подаде оставка, Борисов я прие (ОБЗОР)"}
{"url": "https://www.monitor.bg:443/bg/a/view/ministyr-ananiev-podpisva-dogovori-za-novi-linejki-149746", "text": "Министърът на здравеопазването Кирил Ананиев ще подпише в понеделник два договора за доставка на нови линейки с необходимото оборудване. Това е във връзка с реализацията на голям инвестиционен проект за модернизация на спешната медицинска помощ, съобщиха от Министерството на здравеопазването и уточниха, че на церемонията ще присъства и министърът на регионалното развитие и благоустройството Петя Аврамова. Единият договор е за доставка, гаранционно и сервизно обслужване на 95 броя линейки тип С, с включено медицинско оборудване и медицинска апаратура, а другият е за доставка, гаранционно и сервизно обслужване на 185 броя линейки тип В, с включено медицинско оборудване и медицинска апаратура. Общата стойност на двата договора възлиза на 38 300 640, 00 лв. с ДДС. Закупуването на медицинските превозни средства е в изпълнение на Договор за предоставяне на безвъзмездна финансова помощ № BG16RFOP001-4.001-0001 от 23.10.2018 г. по Проект № BG16RFOP001-4.001-0001-С001 „Подкрепа за развитие на системата за спешна медицинска помощ“ и се осъществява с финансовата подкрепа на Оперативна програма „Региони в растеж“ (ОПРР) 2014-2020, съфинансирана от Европейския съюз чрез Европейския фонд за регионално развитие (ЕФРР). Общата стойност на Проект № BG16RFOP001-4.001-0001-С001 „Подкрепа за развитие на системата за спешна медицинска помощ“ е 163 897 815,62 лв., от които безвъзмездната финансова помощ е в размер на 163 502 132,68 лв. Срокът за изпълнението на дейностите по реализацията на проекта е 36 месеца, или до 23 октомври 2021 г.  ", "date": "2018.11.16", "title": " Министър Ананиев подписва договори за нови линейки "}
{"url": "https://www.monitor.bg:443/bg/a/view/izdirvat-12-godishno-momche-ot-stambolijski-149754", "text": "Полицията в Пловдив издирва 12-годишно момче. То е напуснало дома си рано тази сутрин и оттогава е в неизвестност. Родителите на Даниел Ангелов Дехтеров на 12 години са подали сигнал в полицията, че детето им е в неизвестност от сутринта в петък. По последни данни малчуганът е бил забелязан на автогара \"Север\" около 16 часа днес. Даниел е висок  около 150 см, с кестенява коса и кафеви очи. Бил е облечен със син анцуг, черно шушлеково яке и сини гуменки. По данни на родителите леко заеква и има проблеми с ориентацията за време и пространство. Хората, които имат информация за детето, могат да се обадят на 112 или в най-близкото управление на МВР. ", "date": "2018.11.16", "title": "Издирват 12-годишно момче от Стамболийски"}
{"url": "https://www.monitor.bg:443/bg/a/view/lozan-panov-pak-se-postavi-nad-zakona-149756", "text": "Съдията на олигархията и скандален председател на Върховния касационен съд Лозан Панов, който продължава да се укрива от проверка за недекларираните си доходи от над 100 000 лв., за пореден път се постави над закона и се изказа като политик.   Възползвайки се от дадената му възможност за изява по време на международен съдийски форум, организиран от грантаджийския Съюз на съдиите в хотел „Балкан“, Панов си позволи да атакува главния прокурор Сотир Цацаров и разкритикува дейността на антикорупционната комисия КПКОНПИ, под чиито удари попадна, след като скри доходите си. Слугата на олигархията в Темида се ожали от „жесток медиен и институционален терор“, набеди обвинител номер 1, че \"преследвал критиците и поставял чадър над приятелите си\", а с опита да бъде призован за разпит от КПКОНПИ пък се отваряла „възможност всички административни ръководители да могат да бъдат привиквани\". С речта си пред Съюза на съдиите Нещо, за което загатна за пръв път в приветственото си слово по време на отбелязването на 135-годишнината от учредяването на съда през декември 2015 г. Политическите му амбиции не са тайна дори за грантаджиите в тоги, които аплодират речите му като по команда. Самият Панов обаче продължава да шикалкави за истинските си цели. Щом иска да е политик, е време да отстъпи мястото си във ВКС на друг съдия. Нека е политик от Костовата партия, още повече че задкулисието от АРГО спрягаше името му за президент. Провали го обаче биографията на съпругата му Бети Панова, известна като Черния лебед, която крие тъмно минало. Панова се появи в ролята на жената до съдията на олигархията точно по време на сбирката на задкулисния кръг АРГО, на който Иво Прокопиев призна, че държи „мейнстрийма“ - тоест контролира големите национални телевизии. Думите са на проваления бивш правосъден министър и неуспял политик Христо Иванов, произнесени по време на сбирката на кръга на 28 юли 2016 г. Тогава в зала, намираща се на столичния бул. „Витоша“ 164, се обсъжда кой да бъде издигнат за кандидат-президент. Компанията е начело с олигарха Иво Прокопиев и марионетките му Радан Кънев, Антоанета Цонева, Трайчо Трайков и Стояна Георгиева. Участват още политически проксита, поръчкови журналисти и професионални протестъри. Сред фаворитите за кандидат-президент е тъкмо Лозан Панов. Досието на Черния лебед обаче проваля политическите амбиции на Панов, от които очевидно не се е отказал дори и като съдия номер 1. Атаките на обслужващия задкулисието Лозан Панов са опит да бъдат прикрити олигарсите за безнаказания им грабеж на държавата и той го прави по заръка на Иван Костов. Причината е, че именно Трибуната за изява, която получава на форумите на Съюза на съдиите, не е случайна. Панов е част от грантаджийския кръг магистрати и е в много близки отношения с бившия член на ВСС Калин Калпакичев, който минава за негов прислужник. Калпакчиев, който сега е редови съдия в Софийския апелативен съд, действа изцяло по указанията на Панов. Съдията на олигархията дойде лично да подкрепи избора на Калпакчиев, който миналата седмица оглави Съюза на съдиите. Двамата упорито се криха от неудобните въпроси на очакващите ги журналисти тогава. Дори предпочетоха да се спотайват в храстите и минаха по козя пътека зад хотел „Метрополитън“ в квартал „Младост“. За да си осигурят необходимия комфорт, на форума в петък пък на съсловната организация медии бухалки. Така Панов удобно пропусна да обясни пред чуждестранните гости каква е истинската причина за проверката на имуществото му. Не даде да се разбере, че като шеф на ВКС и член на ВСС по право той не е спазил задължението си да подаде имуществена декларация навреме и е бил глобен с 1000 лв. В момента Панов съди правоприемника на Сметната палата – КПКОНПИ и иска отмяна на наложената глоба. Коментарът му и в този смисъл се явява груб натиск върху работата на Софийския районен съд, който все още не е постановил своето решение. По закон председателят на ВКС трябва да е независим, надпартиен човек и няма право да говори за политика. В последния доклад на Еврокомисията, който е много добър за България, се обръща внимание именно на съдебната система и най вече на това, че няма осъдителни присъди. Причината за липсата на такива присъди е видна отвсякъде – назначените от олигархията съдии, като Лозан Панов и сподвижниците му, защитават и обслужват интересите й.", "date": "2018.11.16", "title": "Лозан Панов пак се  постави над закона"}
{"url": "https://www.monitor.bg:443/bg/a/view/ot-lego-robota-do-it-guru-149749", "text": "Физика, химия, математика, биология, роботика, изкуство... Все области, които ученици от цялата страна обхващат в свои разработки. Те бяха представени на тазгодишната сесия на ученическия институт на Българската академия на науките. Младежите още дори не са завършили своето образование, а вече са създали първите си проекти и могат да сложат в малкия си джоб някой, който е учил за това с години. Едни са разработили лего роботи, които да помагат и на деца с увреждания, а други са използвали сложни математически изчисления. Учениците са реализирали своите проекти благодарение на уменията си, които са придобили в своите гимназии, които в повечето случаи са или математически, или за компютърни технологии. Следващите години това могат да бъдат децата от училища, които имат езиков, хуманитарен или всякакъв друг профил благодарение на дейностите по интереси. В същото време Министерството на образованието и науката е предвидило 25 млн. лв за финансирането на извънкласни клубове от следващата година. Също така се предвижда и 40% от всички занимания да бъдат насочени в областта на STEM - наука (science), технология (technology), инженерство (engineering) и математика (maths), без да е задължително учениците, които се записват в тях, да са от съответния профил. По този начин повече деца ще имат възможността да използват знанията си по музика, изобразително изкуство, литературата, история като ги прилагат в различни научни проекти. Така че защо след няколко години да не видим как ученици от музикалните училища са изобретили електронни китари, които да бъдат управлявани само с помощта на телефон или таблет – това е нещо, което в далеч по-сложен вариант се среща като семестриален изпит в някой чуждестранни университети, като този в Алборг, Дания. Петокласник пък, впечатлен от изкуството и архитектурата в Древен Египет, Древна Гърция и Древен Рим, е измислил игра, в която да включи примери и кратка история за тях, помагайки на останалите да ги изучат по един забавен начин. Друг ученик пък може да направи игра с различни препятствия, вдъхновен от книгата, която е прочел. Децата с афинитет към историята пък може би ще измислят забавен начин, по който да преминем през различните епохи. Така децата като тези, които представиха проектите с БАН, ще стават все повече. Това ще бъдат хлапета, които може би ще помогнат за заличаване на дефицита на кадри в областта на STEM, за който се говори усилено в последно време. Именно децата, които сега боравят умело с новите технологии, са нашите надежди или по-точно IT гуру.", "date": "2018.11.16", "title": "От лего робота до IT гуру"}
{"url": "https://www.monitor.bg:443/bg/a/view/zapochvat-konsultacii-za-rak-na-prostatata-v-onkobolnicata-v-sofija-149751", "text": "По случай месеца за борба с рака на простатата Университетската специализирана болница по онкология организира тематично „Училище за пациенти“, съобщиха от лечебното заведение.", "date": "2018.11.16", "title": "Започват консултации за рак на простатата в онкоболницата в София "}
{"url": "https://www.monitor.bg:443/bg/a/view/zapochna-poredica-ot-molitvi-za-zaginalite-v-katastrofi-149748", "text": "Започва поредица от молитви за загиналите в катастрофи. Това съобщиха от БЧК и уточниха, че организацията се присъединява към възпоменанието на жертвите на пътни инциденти, организирано от Министерство на вътрешните работи, Държавно-обществената консултативна комисия по проблемите на безопасността на движението по пътищата, Пътна полиция към ГД „Национална полиция“, Националния съвет на религиозните общности в България, Дирекция „Вероизповедания“ към МС, Съюза на българските автомобилисти и други държавни и неправителствени организации. В цялата страна ще бъдат отслужени молитви. В петък (16 ноември 2018 г.) – в храмовете на мюсюлманското изповедание, в събота (17 ноември 2018 г.) – в храмовете на еврейската общност, а в неделя (18 ноември 2018 г.) – в християнските храмове. В София панихида заупокой за жертвите на пътнотранспортни произшествия ще бъде отслужена в храм-паметника „Св. Александър Невски“ на 18 ноември 2018 г. (неделя) от 11.00 часа. Резолюция на ООН от 26 октомври 2005 г. за повишаване безопасността на движението по пътищата в целия свят отправя призив към правителствата и международната общественост всяка трета неделя на месец ноември да бъде Ден за възпоменание на жертвите от пътнотранспортни произшествия.  ", "date": "2018.11.16", "title": "Започна поредица от молитви за загиналите в катастрофи"}
{"url": "https://www.monitor.bg:443/bg/a/view/elektricheska-trotinetka-se-spravja-s-naklonite-149705", "text": "Електрически задвижваните средства за придвижване в града се предлагат под всякаква форма, от малки автомобили за споделено пътуване до отдавани под наем велосипеди и тротинетки. Има голям избор от електрически сгъваеми тротинетки, но Unagi привлича поддръжници в Kickstarter със своя дизайн и функции, като гуми, които не може да бъдат спукани, избор от един или два електромотора за задвижване и достатъчно мощност, за изкачването на 15 градусови наклони. И двата модела, Unagi имат максимална скорост от 24 км / ч и обсег от 25 км и се зарежда за 4-5 часа. Тротинетките разполагат още с електронни антиблокиращи спирачки, предни и задни LED фарове и гуми без въздух, които обещават пътуване без възможност от спукване. Unagi в момента събира средствата за производство в Kickstarter, където залогът започва от $ 623. Ако всичко върви по план, доставките се очаква да започнат през февруари 2019 г.  ", "date": "2018.11.16", "title": "Електрическа тротинетка се справя с наклоните"}
{"url": "https://www.monitor.bg:443/bg/a/view/tri-obvinenija-sreshtu-lekarja-nabil-advokat-149745", "text": "Три обвинения е повдигнала районната прокуратура в Пловдив срещу д-р Петър Влахов, който преди дни наби в кантората му местен адвокат. Причина за побоя била ревността на медика, който си въобразил, че Васил Джостов е спал със съпругата му. 33-годишният анестезиолог е разследван за закана за убийство срещу жена си и за нарушаване на ограничителна заповед, издадена по закона за защита от домашно насилие. Това стана ясно в районния съд в Пловдив, където бе разгледана мярката за неотклонение на лекаря. Прокурор Любомира Вулджева поиска от съда д-р Влахов да остане за постоянно в ареста, за да не извърши друго престъпление. Тя подчерта, че той е „лице с висока степен на обществена опасност” и припомни предишното му условно осъждане за притежание и разпространение на наркотици. По време на мярката се оказа, че съпругата на медика Златина действително живее с юрист, но той не е Джостов. „Жената на обвиняемия вече има нова връзка. Живее с друг адвокат и затова бърза да приключи с предишния си брак, за да пристъпи вероятно към втори”, каза в съда адвокатът на лекаря Зоя Тошкова. Тя поиска по-лека мярка за неотклонение за клиента си, като подчерта, че обвинението няма никакви доказателства за заканата за убийство. В крайна сметка съдът остави зад решетките д-р Петър Влахов, което определение не е окончателно и може да бъде обжалвано.  ", "date": "2018.11.16", "title": "Три обвинения срещу лекаря, набил адвокат"}
{"url": "https://www.monitor.bg:443/bg/a/view/uchenici-pishat-proekti-za-fitnes-i-socialni-centrove-149743", "text": "Ученици от 8-и до 12-и клас от цялата страна представиха над 70 научни разработки в най-различни области по време на петата сесия на Ученическия институт на Българската академия на науките (УчИ – БАН). Един от проектите - Fitness Me, помага за работата на фитнес центровете, а друг - „Детска къща“, е в помощ на работата на социални работници в „Комплекс за социални услуги за деца и семейства“. Виктор Топоров и Калина Матева от 11 клас в ПМГ „Баба Тонка“ в Русе са разработили приложение, което да предоставя на собствениците на фитнес зали уебсайтове с различни инструменти. С Fitness Me те могат да наблюдават бюджета си, както и да следят следейки какъв брой карти продава и колко време работи. В сайта има и голям набор от инструменти, от които могат да се възползват клиентите на фитнес центъра. Собствениците на залите могат да сложат калкулатор на калориите, който пресмята колко точно трябва да приема човек на ден, за да може да сваля, качва или задържи същите килограми. За тези, които не са сигурни как да тренират, има генератор на фитнес програми, който подготвя упражнение, колко серии и почивки между тях да прави клиентът. Виктор и Калина са помислили и за хранителния план на клиента, като са На базата на пол, години, килограми, хранителен режим се генерира програма за всяко едно хранене и калориите. „Има и рецепти. Ако човек не знае как да направи даденото нещо, има как да го направи“, обясниха младите създатели. Те предлагат три плана – за 2, 5 и 10 долара, като последният дава достъп до всички инструменти. „Детска къща“ е проект на Кирил Василев от 11 клас в МГ „Акад. Кирил Попов“ в Пловдив. Проектът му е създаден за фондация „Комплекс за социални услуги за деца и семейства“ - Пловдив, която обхваща 6 центъра. „Тези центрове трябва всеки месец да съставят документи, справки и други административни дейности. Моят проект покрива тази монотонна работа, която всеки ден трябва да извършват“, обясни Кирил. Програмата не само попълва месечното преброяване на потребители на центровете, но и премахва вероятността от грешки. По време на откриването на УчИ- БАН председателят на Академията акад. Юлиан Ревалски заяви на младите таланти, че в тяхно лице вижда бъдещи свои колеги.", "date": "2018.11.16", "title": "Ученици пишат проекти за фитнес и социални центрове"}
{"url": "https://www.monitor.bg:443/bg/a/view/sajtyt-na-farmacevtichen-bos-s-instrukcii-za-propaganda-149740", "text": "Перфектната инструкция за пропаганда, създадена по опорните точки на кръга „Капитал“ публикува сайтът на подсъдимия за данъчни престъпления за милиони фармацевтичен бос Огнян Донев - „Клуб Z“. В петък, три дни след като ЕК публикува положителния доклад за напредъка на страната ни в съдебната реформа и битката с организираната престъпност, онлайн медията публикува огромен текст, в който се опитва да внуши, че медийната среда у нас е буквално окупирана от депутата и наш издател Делян Пеевски. Стара опорка на олигарсите, които силно се дразнят на осветляването на аферите и задкулисните им съюзи, с които се опитват да се закачат на власт. А медиите от нашата издателска група обичаме да вадим наяве точно такива далавери и играчите, които ги въртят. Просто защото така е честно – за държавата, която те източват през мръсни схеми, за нас-гражданите, които те ограбват чрез сметки за ток, лекарства, гориво, и за Европа, чиито жители и чиновници се опитват да убедят, че те-олигарсите, са единствените радетели за свобода и демокрация у нас. Всички – държавата, гражданите и Брюксел заслужаваме да знаем истината за чутовните грабежи и подлите медийни манипулации, чрез които олигарсите се опитват да се изкарат по-бели от сняг. Заради това задкулисието предприема поредната си кръгова атака срещу Пеевски и медиите от нашата издателска група. В текста на „Клуб Z“ ние сме посочени като лошите, които видиш ли имали задкулисен гръб от държавата и затова се радваме на сериозен интерес от страна на нашата публика, която била с „промити мозъци“. Цялото българско общество пък е наречено „медиен идиот“. Недопустим език за която и да е била медия, пък била тя финансирана от фармацевтичен олигарх, който открито заявява, че забранява на своите журналисти да пишат за здраве, болници и хапчета. Просто защото има сериозни финансови интереси в тези сектори. Но иначе „Клуб З“ била свободна медия... Интересно е и нещо друго – как свободното перо на Огнян Донев Веселин Желев, сътворил материала, не успява да разпознае издателя си в описанието, дадено от премиера Бойко Борисов преди няколко дни - „Олигарх – създал си медия да си защитава това, което е откраднал. Който и да е той. Всеки подсъдим може да си прави медия.“ Ако Желев с целия си опит на политически журналист, пък и на виден чиновник не се сеща, ние можем да му припоним, че работодателят му е подсъдим за данъчни престъпления за милиони. А онлайн изданието му съмнително се появи малко след като делото срещу него бе вкарано в съда. И оттогава до днес сайтът, в компанията на изданията на други подсъдими босове като Иво Прокопиев и Цветан Василев, бие по команда враговете на шефовете си. И дори не си правят труда да създават авторски текстове – достатъчно е едно от болтчетата на Фабриката за фалшиви новини да пусне поредния пасквил, за да се мултиплицира той във всичките й издания. Все доказателство за журналистика, „която да служат на гражданите и на обществения интерес“ (по думите на самия Желев – б.а). Истината е, че от години Фабриката би могла да бъде описана със следващото изречение на автора - „медии, обслужващи (често в най-вулгарния смисъл на думата) частни интереси“. И това няма как да бъде скрито от обществото, което се пробват да заблудят със своите медийни манипулации.", "date": "2018.11.16", "title": "Сайтът на фармацевтичен бос с инструкции за пропаганда"}
{"url": "https://www.monitor.bg:443/bg/a/view/kostadinov-si-kupuva-mechtan-chasovnik-s-premijata-ot-park-de-prens-149739", "text": "Любопитни факти разкриха двама от героите, които участваха в паметния за българския футбол мач на „Парк де пренс“ в Париж. В събота се навършват 25 години от двубоя, класирал националния ни отбор на Мондиал '94 в САЩ. Емил Костадинов и Емил Кременлиев се върнаха назад в годините, като повдигнаха завесата за малко известни детайли около незабравимото събитие. „Спринтирах към вратата на Лама и за миг се помолих Любо Пенев да ме види и да ми подаде топката, защото това щеше да е последният ни шанс, разказа Костадинов в интервю за „Блиц“. - После всичко се получи повече от добре и всички помните какво стана. Стрелях и използвах цялата си спортна злоба. След мача отивам на аерогарата и усещам как всички погледи са приковани в мен. И точно когато очаквах да има негативна реакция, французите започнаха да ме аплодират. Това ме шокира и изненада. Фланелката от този мач я дадох за благотворителен търг за футболните ни ветерани и съм щастлив, че така стана. Спомням си, че с премията за мача си купих един страхотен ръчен часовник. Тогава беше много модерно да носиш часовник. Скъп спомен – още го пазя и понякога го слагам на ръката си. Но ние не играехме за пари, тогава националната фланелка беше нещо свято, а днес тя се изроди. Някои бивши играчи опетниха фланелката, когато се отказаха да играят за България”, сподели Екзекутора на „петлите“, който вкара и двата гола на „Парк де пренс“. В подобен носталгичен тон бе и изказването на Емил Кременлиев, според когото подобен успех е почти невъзможно да бъде повторен в наши дни. „В последно време се сещаме за това с носталгия, сподели защитникът, който в момента е спортен директор на втородивизионния „Арда“ (Кърджали). - При нас имаше такива футболисти, които играеха във водещи европейски отбори и бяха най-добрите там. Те всеки мач излизаха за победа. Не ги интересуваше дали играят срещу Франция, Германия или който и да е. Те бяха с такова самочувствие, че изобщо не се влияеха. След мача празнувахме в дискотека, където бяхме заедно с Ромарио и Принс. Дано някога отново България изживее подобна футболна радост“, сподели още Кременлиев.", "date": "2018.11.16", "title": "Емил Костадинов си купува мечтан часовник с премията от \"Парк де пренс\""}
{"url": "https://www.monitor.bg:443/bg/a/view/akademijata-na-cska-jyne-uspehi-v-london-149738", "text": "Футболна академия ЦСКА Лондон, в която тренират и се развиват много млади „армейци”, жъне голям интерес и успехи. Заради огромния интерес ръководството взе решение да покачи още повече качеството на тренировъчния процес. Целта е от следващата година нивото на академията да се доближи до най добрите в британската столица, като се изградят Development и Advanced групи. Малките „армейци” се представят повече от отлично в ЕLE LEAGUE и оставят прекрасни впечатления във всички възрастови групи. Играят като равен с равен и придобиват още повече отговорност да защитават червения екип с трите звезди. Отборът на U13 се превърна в един от основните претенденти за спечелването на шампионата. След като се сдобиха с първи спонсор в лицето на ресторант „Уникат 2”, те ще бъдат подкрепени от още един спонсор в лицето на Ирена Илиева и RIO cafe bar restaurant. Вече са и готови новите екипи с логото на спонсорите благодарение на техническия спонсор „Мишоспорт”. Поканите за участие на международни турнири към тях също не липсват - само за календарната 2019-а има отправени пет такива за престижни състезания в Испания, Англия и България (София Къп).", "date": "2018.11.16", "title": "Академията на ЦСКА жъне успехи в Лондон"}
{"url": "https://www.monitor.bg:443/bg/a/view/rusija-imala-dostyp-do-komputyren-centyr-za-britanski-vizi-149735", "text": "Изследователската група \"Белингкат\" и руският уебсайт \"Инсайдър\" твърдят, че руското разузнаване е проникнало в компютърната инфраструктура на компания, която обработва молбите за британски визи, предаде АП. Разследването, публикувано днес, показва как двама заподозрени агенти на руското военно разузнаване, които са обвинени в отравянето на бившия руски шпионин Сергей Скрипал в английския град Солсбъри през март, са получили британски визи. \"Инсайдър\" и \"Белингкат\" казват, че са интервюирали неназован мъж, който е работил за компания, обработвала молби за визи за няколко консулства, включително за британски визи. Мъжът е избягал от Русия м.г. и е поискал убежище в САЩ. Той казал, че е бил принуден да работи с агент на руското контразузнаване - ФСБ, който му разкрил, че те имат достъп до наблюдателни камери на британския визов център и имат схема на компютърната мрежа на центъра.", "date": "2018.11.16", "title": "Русия имала достъп до компютърен център за британски визи"}
{"url": "https://www.monitor.bg:443/bg/a/view/levskari-remontirat-memoriala-na-gundi-i-kotkov-149737", "text": "Паметната плоча на легендарните Гунди и Котков, която е на Витиня, изчезна. Това стана ясно от снимки в групите с привърженици на “Левски” в социалните мрежи. Редица фенове на \"сините\" видяха поругаване, което е дело на ултраси на вечния враг ЦСКА. След дълги обсъждания и псувни по адрес на \"извършителите\" обаче се намеси бившият председател на Националния клуб на привърженици на “Левски” - Владимир Владимиров, и внесе яснота. „Плочата е прибрана, споко! Отлепила се е и наш човек я е прибрал. Ще я залепим отново!“, написа Гугутката. Както е ясно, мемориалът на Гунди и Котков на няколко пъти ставаше жертва на вандалски прояви. Ликовете на двамата бяха заливани с червена боя, а въпросната паметна плоча чупена с чукове.", "date": "2018.11.16", "title": "Левскари ремонтират мемориала на Гунди и Котков"}
{"url": "https://www.monitor.bg:443/bg/a/view/vdigat-scenata-za-brit-floyd-den-predi-koncerta-v-plovdiv-149732", "text": "Групата Brit Floyd се завръща на сцената със специална ретроспекция, посветена на 45-ата годишнина от великия албум на Pink Floyd от 1973 - The Dark Side of the Moon. Мястото е Многофункционална спортна зала „Колодрума“ в Пловдив, а първият тон за песен ще бъде даден точно в 20 ч. тази неделя. Ден по-рано – още на 17 ноември сутринта пък ще стартира изграждането на сцената за спектакъла. Създаващо атмосфера, близка до тази на концерт на Pink Floyd на живо, шоуто включва уникално светлинно шоу, внушителна мултимедия и невероятни сценични ефекти, които пресъздават величието на последното турне на Pink Floyd от 1994 Division Bell. По време на концерта на Brit Floyd у нас ще чуем песни от най-любимите и най-продавани албуми на Pink Floyd – The Dark Side of the Moon, Wish You Were Here, Animals, The Wall и The Division Bell, както и много други. За информация на многобройните почитатели на Brit Floyd, вратите на зала „Колодрума“ ще отворят в 18:30 часа. Няма да има съпорт група, и музикантите ще излязат на сцената в 20:00. Спектакълът ще продължи около два часа и половина. Билети все още могат да бъдат намерени на цени между 50 и 70 лв. в мрежата на Eventim. Концертът се осъществява с подкрепата на Община Пловдив, като част от Календара на културните събития на града за 2018 г.", "date": "2018.11.16", "title": "Вдигат сцената за Brit Floyd ден преди концерта в Пловдив"}
{"url": "https://www.monitor.bg:443/bg/a/view/tri-pobedi-v-pyrvite-3-sreshti-na-boksiorkite-ni-149741", "text": "Българските боксьорки взеха три победи в първите три мача, на които играха на световното първенство за жени в Ню Делхи, Индия. След успеха на Габриела Петрова в кат. до 51 кг, реферите вдигнаха ръцете след последния гонг на Севда Асенова при най-леките (до 48 кг) и на Деница Елисеева (60). Севда Асенова спечели с пълно съдийско единодушие (5:0 гласа). Един от арбитрите й даде 30:26 т., а останалите четирима - по 30:27 за срещата си с австралийката Марине Кармело Угарте в първия кръг. Следващата съперничка на нашата националка е японката Мадока Уада. В 8-ия двубой от следобедната сесия европейската шампионка от София 2016 г. и бронзова медалистка от световното в Астана Деница Елисеева дебютира с труден мач срещу Райкона Кодирова от Узбекистан. Реферската петица й присъди победата с неединодушно решение - 3:2 гласа. Днес тя ще излезе за втория си мач, а на ринга ще се качат и Станимира Петрова (57) и Мелис Йонузова (64).", "date": "2018.11.16", "title": "Три победи в първите 3 срещи на боксьорките ни"}
{"url": "https://www.monitor.bg:443/bg/a/view/pravjat-nov-korpus-na-bolnica-vyv-v-tyrnovo-za-6-5-mln-lv-149722", "text": "Започва строеж на нов модерен корпус на областната болница във Велико Търново. Размерът на инвестицията е 6,5 млн. лв., като средстватаза първия етаж на строежа вече са осигурени от продадената неизползваема сграда на недовършения хирургичен блок в двора на здравното заведение. Новият корпус ще бъде на осем етажа и в него ще бъдат прехвърлени нервното и АГ отделенията, които сега се намират в т.нар. стара болница, на повече от два километра от основния болничен курпус, в другата част на града. Строежът на новата сграда трябва да бъде завършен за 18 месеца. А преместването на отделенията ще доведе до спестяване на около половин милион лева годишно, който сега ръководството на болница плаща за издръжка на старата сграда и за транспорта на пациентите между двата отдалечени един от друг корпуси. Първият етап от бъдещата реализация на проекта е стартирането на обществена поръчка за избор на фирмата изпълнител на строителните дейности.", "date": "2018.11.16", "title": "Правят нов корпус на болница  във В. Търново за 6,5 млн. лв."}
{"url": "https://www.monitor.bg:443/bg/a/view/jigolo-razkri-kakvo-naj-chesto-iskat-jenite-149747", "text": "Австралиецът Райън Джеймс, който работи като професионален компаньон в Сидни, разкри пред в. New York Post какво най-често желаят неговите клиентки. Оказва се, че повечето жени, с които младият мъж е имал вземане-даване, не могат да устоят да не си поискат...закуска в леглото. В своя сайт Райън описва себе си като „винаги любезен и учтив джентълмен“ и твърди, че дамите, които са го поръчвали, никога повече не могат да забравят срещата с него. Пак там той е обяви списък с подаръци, които би приел от доволните клиентки: сред тях са костюми Hugo Boss, обувки Prada и часовници TAG Heuer. Най-популярната услуга сред постоянните ползвателки на Джеймс е среща с разкошна вечеря, включваща след това „шест часа удоволствия“, прекарване на цялата нощ заедно и закуска в леглото на сутринта. Професионалистът смята, че повечето му клиентки лесно биха могли да се запознаят с някой мъж и в бара, но предпочитат него заради неустоимите ласки и приятните разговори. Някои от тях били постоянно самотни, други – наскоро разведени, а трети – дори омъжени. Преди да стане жиголо, Джеймс е работил в голяма финансова компания, но твърди, че сега е по-щастлив и печели повече – от 400 до 6000 долара за една нощ. В началото симпатягата криел от близките си с какво се занимава, но лека-полека излязъл на светло и е доволен, че това не е влошило отношениетона роднините му към него.", "date": "2018.11.16", "title": "Жиголо разкри какво най-често искат жените"}
{"url": "https://www.monitor.bg:443/bg/a/view/15-godini-zatvor-za-shofior-grymnal-svoj-kolega-na-pytja-149725", "text": "15 години зад решетките ще лежи шофьор, прострелял свой колега на пътя, това реши окръжният съд във Велико Търново. Престъплението е извършено на 12 октомври 2014 г. в Свищов. Осъденият К.К. и съпругата му пътували с личния си автомобил. На един завой от страничен път, пред тях на пътя внезапно изскочил камион „Татра”, който едва не станал причина за удар. К.К. успял да овладее положението и да избегне сблъсъка. След това разгневен той грабнал законния си пистолет, който държал в автомобила, изскочил навън и стрелял по шофьора на камиона. За нещастие изстрелът се оказал точен и мъжът бил порнизан в гърдите. След като разбрал какво е направил, стрелецът извадил пълнителя и заедно с оръжието ги оставил на земята. А после се обадил на тел. 112 и съобщил, че прострелял човек. След минути на мястото на инцидента дошли екипи на полицията и спешна помощ. Раненият бил откаран в болницата в Плевен. Там с животоспасяваща операция лекарите успели да го върнат към живота. А стрелецът бил арестуван и срещу него започнало наказателно производство, което приключило с мнение за предаването му на съд. произнесената от великотърновския окръжния съд ефективна присъда подлежи на обжалване и протест пред апелативната инстанция в старата столица в 15-дневен срок.", "date": "2018.11.16", "title": "15 години затвор за шофьор,  гръмнал свой колега на пътя"}
{"url": "https://www.monitor.bg:443/bg/a/view/sedmichen-monitoring-149728", "text": "Има много национални спортове. Един от тях е свалянето на две и три кожи от гърба на данъкоплатеца. Правилото при него е, че се сваля от онзи, който по няма, и се придава на онзи, който има кожуси за всеки ден от годината. Друг национален спорт е криенето по храстите. Доскоро го практикуваха масово катаджиите. Към тях тези дни се присъединиха и групичка магистрати. Правилни магистрати с правилно мислене, според грантаджийските стандарти. А също и хора, които упорито избягват неудобни въпроси. Група палави съдии се събраха през уикенда да си поиграят на криеница и гоненица с журналистите. Навремето играехме на „Стражари и апаши“. Старомодни занимавки за ненаиграли се магистрати. В главата им само панаири и кречетала. Въртят кречеталата, надуват свирките. А през останалото време припкат неудържимо, не мож' ги хвана. Хотелските сбирки се превръщат в традиция за грантаджийския отбор. Този път магистратите се изкалпазаниха в софийския „Метрополитън“ в жк „Младост“, където председателят на Съюза на съдиите в България Атанас Атанасов го раздаваше стражар. А другарчетата му Лозанчо и Калинчо се престориха на апаши. Скрити в храстите те взеха на няколко скока разстоянието до входа, където другарят стражар им правеше заслон и викаше „Чиба!“ на журналистите. На неправилните журналисти. Правилните си бяха назубкали урока и си бяха написали домашното предварително. В гоненицата онзи, който тупне по рамото другарчето си, му предава щафетата. Така Наско тупна Калинчо. И ще продължат да се гонят в кръг. А журналистите тичат ли тичат зад Атанас да го питат защо като е такъв скоклив и игрив, забави едни мотиви четири месеца. Неправилните журналисти го правят това. Правилните си знаят. Не им трябва да питат. Ако нещо не са доразбрали, да си преговорят опорките. Тази седмица някои от десните тролове, симпатизанти на партии от изчезващ вид като „Тарикати за силна България“ и „Дай, България“ изнагляха дотам, че тръгнаха да се разпореждат бедните „да си стоят дОма“. Умно-красивите фенове на Спас от Кочериново са готови да пратят всички чужди таратайки на скрап. Значи 20-годишните автомобили са замърсител №1 в града, а 45-годишните икаруси по някои столични автобусни линии и печките по кварталите са о'к. Вие чувате ли се? Има нещо неистинско в тези умни красавци или красиви умници. Префърцунените им маниери, самонадеяността, високото самочувствие без покритие, надменността. Те хем искат да се представят за изразители на народната воля, хем са някаква секта, в която членуват само шепа богоизбрани лидери на обществено мнение. Особено смешни са, когато искат да подчертаят превъзходството си над масата. Така се роди „умно-красивият“ им модел. Така и загина. Сега си стоят пред компютрите и подсмърчат, че протестите за цените на горивата и „Гражданската отговорност“ не били техни. Дистанцират се, един вид. Много добре знаем, че те са финансово независими и на едните грантове разчитат. Никой не би се и усъмнил, че работят в полза на олигарсите. Съвпадението в позициите им е съвсем случайно. Случайни хора, случайни познанства, случайни интереси. А корабчето в очите плува ли, плува... Бащата се прибира горд вкъщи. Изтръскал е касичката, платил е новата „Гражданска“, сложил е грайфери на летните гуми и ги е приспособил в зимни. Сяда на масата и започва да кърпи скъсан презерватив. Детето нахлува в стаята: - Тате, тате, абе какво е това бедност? Оркестърът на „умно-красивите“ обърка партитурата, чете положителния доклад на Брюксел наопаки. Изпълнителите на „Малка дясна нощна музика“ са самодейци. На избори не могат да хванат и половин процент подкрепа, но си въобразяват, че с концертната си дейност ще напълнят „Арена Армеец“. Тази зала даже е тясна за тях. Може да ангажират за тях и „Карнеги Хол“. Тъкмо гласчетата им ще кънтят повече. Акустиката един вид ще работи за тях, за да не си личи колко бездарни са. Така си мислят и онези, които пеят под душа. На тези псевдомузикантите им трябва точно това – един студен душ, за да се отрезвят малко. Всеки път, когато се чуе нещо положително за България, тези солови играчи под душа изпадат в потрес. И първосигнално правят единственото, което умеят – грачат в хор, колкото се може по-силно. Чупят стойки, кършат драматично ръце. А траурната им оратория се прехвърля в оперетния жанр. Фалшиво, фалшиво, дами и господа! Ако това обръщение ви обижда, може да се наричате демократи. Правете, каквото искате. Говорете какво искате. Следете внимателно диригентската палка! Само не се правете, че четете нотите. Сбъркана ви е партитурата. Ако не познавате нотите, не се излагайте поне. Същото е като да четете обърнат наопаки вестник. Ето това е нещо, което добре умеете. Затова ви трябват медии-трибуна и щедри олигарси. Всяка прилика с реални хора и събития не е случайна! Най се плаша от вегетарианки, които в ресторанта ми изяждат пържолата. Лаф на приятел, който никога в живота си не е бил на пост и молитви. Поздрав за всички, които четвъртъчно подхванаха Роджественския пост. Ако наистина го правите заради вярата, не забравяйте и частта с опрощението. Иначе всичко се обезсмисля. Няма нищо по-страшно от постещи праволинейни люде, които гледат с кръвясал поглед в съседната чиния. Те са най-опасни. С тях трябва да си постоянно нащрек. Не се знае дали ако ти видят гърба, няма да се нахвърлят и да ти захапят врата. Може да са беззъби заплахите им и да не ти пуснат кръв, но във всеки случай не е излишно да проявиш малко предпазливост и да се озърташ, когато са наблизо. Не само постите трябва да се разнообразяват с чипс и вафли. Десетте Божии заповеди също трябва да се пренапишат. Ето примерен план: 1. Аз съм Вегетарианец, няма други богове освен Мене. 2. Не си прави кумир и никакво изображение на онова, що мърда в чинията. 3. Не изговаряй името на мръвката. 4. Не запържвай боба! 5. Почитай моркова и краставицата, за да живееш дълго на земята. 6. Не убивай. И не яж нищо убито от други. 7. Не прелюбодействай с (не)вегетарианци и (не)постещи. 8. Не кради от чуждата чиния. 9. Не лъжесвидетелствай против ближния си. 10. Не пожелавай мусаката на ближния си; не пожелавай таскепаба на ближния си; нито капамата му; нито кюфтето, нито кебапчето, нито бройлера му от търговската верига - нищо, което е на ближния ти. Сигурно има нещо вредно в постите, щом хората се настървяват така едни срещу други е тръгват да се делят на праведни и неправедни. Ако храната е единственото, което ви доближава или отдалечава от Бога, нещо във вярата ви е сбъркано. Може би трябва да се видите отстрани. Няма нищо библейско в неистовото ви желание да променяте другите по свой модел и подобие. Вдовицата на канадски татуировчик изпълни предсмъртното му желание и му смъкна кожата в буквалния смисъл, за да я окачи на стената. 41-годишният Крис Уензъл, който знаел, че краят му наближава, поискал от жена си да овековечи татусите му, преди останките му да бъдат кремирани. Тя толкова харесала идеята, че на свой ред пожелала, когато му дойде времето да я „обелят“, преди да я погребат. С новите цени на „Гражданската отговорност“, които тайно скочиха двойно, преди да се заговори явно за същинското увеличение, как някой не се сети да започне да татуира стикери върху колите. Ще развърти голям бизнес. Преди колата да отиде на скрап, собственикът ще й смъкне татуировката и ще я запази за поколенията. Хайде със здраве. И умната утре, че ей го къде е Ретроградният Меркурий. За четвърти път тази година ни клати. До 7 декември така, пък после – който е оцелял, да се обади. С кожа или без кожа. Малката Касандра пита баба Айше: - Бабо, бабо, ма що ти е толкова гладка кожата? - Щото съм на 26, бабиното.", "date": "2018.11.16", "title": "Седмичен мониtоринг (12 – 16 ноември)"}
{"url": "https://www.monitor.bg:443/bg/a/view/petyr-stojchev-trenira-v-magelanovija-protok-149733", "text": "Петър Стойчев и още 15 екстремни плувци от общо 9 страни направиха тренировка в Магелановия проток за първото историческо състезание в ледените води на Антарктида. Те прекараха 30 минути при температура на водата 7 градуса по Целзий и 9 на въздуха. Това стана броени часове, преди участниците в екстремната надпревара да се качат на специалния кораб, за да отпътуват към седмия континент. \"Всичко е наред и сме готови да тръгваме към Антарктида, каза по телефона за своите PR представители Петър Стойчев от Пунта Аренас (Чили). - Имахме няколко срещи с хората от организацията по самото пътуване и капитана на кораба. В Пунта Аренас срещнах много хора, които знаеха за нашето предстоящо пътуване и пожелаваха успех и спокойни води по целия път. Ще слезем на почти 2000 километра към Южния полюс и вече се запознахме с приблизителното място на състезанието по сателитните карти. Тренировката която направихме на Магелановия проток беше в студена и много мътна вода, но се надявам на Антарктида условията да бъдат съвсем различни. Там ще бъде кристално чисто, но водата около минус 0,3-0,4 градуса. Има вариант да спрем на българската база на остров Ливингстън, ако времето го позволява. След това продължаваме още две денонощия по вода. Живи и здрави на 21 или 22 ноември трябва да стартираме. Ще се плува 1 километър. Здрав съм и много мотивиран да спечеля историческия първи старт на Антарктида. Поздрави на България...\" Преди да се натоварят на кораба, плувците са посетили музей на Фернандо Магелан, където е възстановен в реални размери корабът на мореплавателя \"Виктория\", с който той е направил първата околосветска обиколка през 1522 г. Стойчев уточни, че ще плува с обикновена силиконова шапка и бански, но без неопрен и други екстри за предпазване от студа. Участниците нямат право и де се мажат с препарати - това е забранено, за да не се замърсява околната среда. Екипът на Стойчев е изработен специално от Delfina, на шапката му има тематични мотиви, свързани с България и Антарктида.", "date": "2018.11.16", "title": "Петър Стойчев тренира в Магелановия проток"}
{"url": "https://www.monitor.bg:443/bg/a/view/dyrjavata-iska-konfiskacija-na-2-4-mln-lv-ot-trajcho-trajkov-149731", "text": "Комисията за противодействие на корупцията и за отнемане на незаконно придобито имущество (КПКОНПИ) е внесла иск в Софийския градски съд (СГС) за отнемане на 2 372 004,55 лв. от бившия министър на икономиката, енергетиката и туризма Трайчо Трайков, съобщиха от КПКОНПИ. Той не е успял да докаже произхода на сумата. Делото вече е разпределено на IV състав – Гражданско отделение на съдия Калина Анастасова, съобщиха от СГС за „Монитор“. В началото на 2017 г. Трайков бе обвинен от прокуратурата по разследването за продажба на по-ниска от пазарната себестойност на държавната една трета от акциите на енергийния оператор ЕВН, докато беше министър. Заедно с него по това производство са обвинени и бившият министър на финансите Симеон Дянков, както и разградският бос Иво Прокопиев. Антикорупционната комисия е през последните 10 г. и открила несъответствие между декларираните доходи и активи на Трайков и реалните му приходи. Тя внесе иск в СГС за запор на 1 586 693 лв. - акции, дялове и банкови сметки, и на 10 август т.г. съдът го допусна. Дянков е обжалвал наложените обезпечителни мерки пред Софийския апелативен съд, но с определение от 15 октомври втората инстанция е потвърдила. Трайков е предоставил възражение до КПКОНПИ, което е било разгледано и повечето от пунктовете по него не са приети, казаха за „Монитор“ от комисията. Тя не можеше да е пълна, тъй като антикорупционната комисия не разполагаше с всички необходими документи и информация за доходите му в чужбина, както и тези на американската му съпруга. След като комисията съобщи пред медиите, че издирва Дянков, но не успява да го открие, в края октомври той е посетил дирекцията, която извършва проверката, запознал се е със събраните материали и има едномесечен срок да представи документи за доходите си, след което КПКОНПИ ще решава има ли несъответствие между декларираните от него доходи и активи и реалните му приходи.", "date": "2018.11.16", "title": "Държавата иска конфискация на 2,4 млн. лв. от Трайчо Трайков "}
{"url": "https://www.monitor.bg:443/bg/a/view/ruuni-se-sboguva-s-pobeda-149724", "text": "Уейн Рууни изигра своя последен мач за националния отбор на Англия. Това се случи на препълнения стадион \"Уембли\" в контролен мач срещу САЩ. \"Трите лъва\" спечелиха с 3:0, а бившият голмайстор на “Манчестър Юнайтед” бе изпратен подобаващо в своя бенефис, който бе номер 120 с екипа на родината. 33-годишният Рууни влезе като резерва и сложи капитанската лента, а на гърба му бе любимият номер 10. След края на срещата на терена излязоха съпругата му Колийн и четиримата им сина - Кай, Клей, Кит и Кас. Малчуганите бяха облечени със специални фланелки, а на гърба им бяха изписани номер \"120\" и \"Татко\". Цялото семейство на Рууни направи почетна обиколка на стадиона, а всички привърженици бяха на крака и аплодираха. От Футболната асоциация връчиха специален плакет на нападателя, докато отборът направи шпалир за своя капитан. Мачът срещу САЩ имаше и благотворителна цел -фондацията на Уейн Рууни ще разпредели средствата, събрани от звездната нощ. Голаджията дебютира за националния отбор на Англия през 2003 година и изигра общо 120 мача, в които вкара 53 попадения. „Насладих се максимално на момента, беше невероятно и искрено благодаря“, заяви развълнуваният Рууни.", "date": "2018.11.16", "title": "Рууни се сбогува с победа"}
{"url": "https://www.monitor.bg:443/bg/a/view/s-promeni-v-izbornija-kodkes-mahat-nomerata-ot-buletinite-149734", "text": "Да отпадне изписването на номерата пред имената на партиите и коалициите в бюлетините. Такива промени в Изборния кодекс предлагат четирима депутати – шефът на правната комисия Данаил Кирилов от ГЕРБ и Искрен Веселинов, Христиан Митев и Емил Димитров-Ревизоро от „Обединени патриоти“. Поправките вече са внесени в деловодството на Народното събрание. Премахването на номерацията в бюлетината е аргументирано който изкривявал изборния резултат. \"Предложението до голяма степен е насочено към това да отпадне ефектът „15-15“, който изкривява изборния резултат, и да не се уеднаквяват преференциите с номера на партии или коалиции“, е записано в мотивите. Често при парламентарен вот или при такъв за Европарламент, избирателите бъркат номера на партията с преференцията. Така например благодарение на феномена „15-15“ Момчил Неков от БСП стана евродепутат и избута от първото място Сергей Станишев. Същото съвпадение изпрати в парламента Ана Баракова, която влезе в предишното Народно събрание с листата на „България без цензура“. Въпреки тази промяна, партиите ще се подреждат в бюлетината според жребият, теглен от ЦИК или Общинските избирателни комисии (ОИК) Друга съществена промяна, която предлагат управляващите е свързана с машинното гласуване. В мотивите се посочват редица затруднения, които биха се създали, за да се осигурят машини за всички секции в страната и чужбина. Именно затова се предвижда машинно гласуване да не се провежда в секции с под 300 избиратели, в тези зад граница, както и специализираните такива – с подвижна кутия, в болниците, домовете за стари хора, социалните домове, както и корабите. ЦИК определя броя и номерата на секциите не по-късно от 10 дни след насрочването на дата на вота. Един от мотивите да отпадне възможността за машинен вот в болници, затвори и кораби е, че тези секции се образуват до 48 часа преди самия вот и избирателите в тях са прекалено малко. Този кратък срок пък препядствало осигуряването на самите уреди. Малкият брой на избирателите пък създавало риск за тайната на вота. При подвижните секции пък означавало самата машина да бъде рестартирана постоянно, както и да се осигури техническо лице за поддръжката й. Що се отнася за секциите в родните посолства има усложнения относно доставката им, невъзможност за тестване на софтуера и сертифицирането на уредите, както и поставянето на въпроса дали машините трябва да се връщат обратно в България между двата тура на изборите. Последното машинно гласуване за парламентарния вот през 2017 година се провали именно заради невъзможността на ЦИК да намери фирма, която да осигури машини за всички секции. Пред това на президентските избори през 2016 -та машинно гласуване имаше само в 500 секции в 81 населени места в страната. Тогава от над 200 000 избиратели в тези секции, само 47 000 души или 23 на сто, са предпочели машината пред хартиената бюлетина. С промените се вменява на като при нужда може да се ползва други специализирани изпълнители. Вносителите мотивират това предложение с факта, че така няма да се създадат предпоставки за изкривяване на вота. Друго съществено изменение е За тази цел от Изборния кодекс се премахва изискването такова да се проведе на следващите евроизбори. В мотивите се посочва, че този вид гласуване е бързо, но има рискове за недействителността  на вота, а грешка при броенето може да стане предпоставка за касирането му. Наред с това се посочват редицата хакерски атаки, специфичните умения, които трябва да имат избирателите и нуждата от гарантиране на сигурността на вота. Именно затова било нужно и допълнително проучване. В началото на 2018-та с доклад до парламента от ЦИК предложиха отлагане на електронното гласуване, като една от причината е забавянето на системата за електрона идентификация, която трябва да се използва при вот по нета.", "date": "2018.11.16", "title": "С промени в Изборния кодекс: Махат номерата от бюлетините"}
{"url": "https://www.monitor.bg:443/bg/a/view/nikol-stankulova-rodi-dyshterichka-149729", "text": "Водещата на прогнозата за времето по Нова тв Никол Станкулова стана майка. Красивата синоптичка е родила дъщеря, потвърждават от телевизията. Станкулова е родила в болница „Света София“ като благодари на екипа на -д-р Райна Ковачева за всеотдайните грижи. Водещата пази ревностно личния си живот. Тя до последно не издаваше, че е в очакване на първия си наследник, като за бременността й се разбра случайно, след като се появи неин кадър с наедряло коремче в социалните мрежи. Никол не издаде и кога точно е родила дъщеричката си, както и какво е нейното име. Според спекулациите, синоптичката е дала живот на детето си още през уикенда, но тя запази мълчание досега. Терминът й бил за края на месеца, като по първоначални планове тя трябвало да роди естествено. Наложило се обаче да й бъде направено секцио по спешност. Таткото на момиченцето е дългогодишният приятел на Станкулова – Теодор Минев, който развива бизнес в IT сектора.", "date": "2018.11.16", "title": "Никол Станкулова роди дъщеричка"}
{"url": "https://www.monitor.bg:443/bg/a/view/instrukcija-djihadistyt-shepne-molitvi-i-disha-tejko-149730", "text": "Видите ли човек с вдървена походка, ускорено дишане и шепнещ молитви, значи има възможност да сте се сблъскали с камикадзе. Това става ясно от инструкции на община Пазарджик за разпознаване на мъже и жени джихадисти, разписани от служител по сигурността, изтекли във Фейсбук. Камикадзетата могат да бъдат разпознати и по неуместното облекло, неспокойното поведение, втренчен напред поглед. Гладко избръснат мъж с бяла кожа и раница на гърба е предпоставка, че пред вас стои опасен тип. Тиковете и потенето също издават камикадзетата. Инструкцията на кметството в Пазарджик е част от план за противодействие на тероризма, обясни изготвилият я общинският служител Николай Николов. През ноември миналата година Министерския съвет прие национален план за противодействие на тероризма, в който бе заложено всяко община също да разполага с такъв документ. Прави впечатление обаче, че само Пазарджик са спуснали точна инструкция за разпознаване на терористите. Критериите на общината са описани в роман на британския писател Лий Чайлд –\" Утре ме няма\", където действие се развива в метрото, а главния герой има няколко секунди, за да реши дали да спаси хиляди невинни хора от атентатори. Големите общини са разработили сходни планове срещу тероризма. В тях са заложени възможни сценарии за терористични атаки, степени за готовност и обяснение кои са рисковите фактори, създаващи предпоставки за терористична заплаха. Планът на София съветва при взрив в метрото, ако се намирате в тунел да легнете на пода и закрийте носа и устата си с ръка. От „Московска“ 33 посочват като възможни места за атентати градския транспорт, учебни заведения, болници, религиозни храмове, търговски и спортни центрове. От общината са разработили и възможни сценарии за атаки. Например поставяне на бомби, използване на оръжия за масово унищожение, взривяване на превозно средство с цивилни граждани, както и завладяване на президентство, парламент, министерства и други държавни сгради. Пловдив също има мерки за борба с тероризма, които периодично се изменят. Една от мерките е примерно в административните сгради да не бъдат допускани съмнителни лица с обемисти багажи. Друга мярка е провеждани инструкции на охранителите на обществени сгради да бъдат по-бдителни. Планът има две части – явна и секретна, като целта е да има организация на общинско ниво как да бъдат управлявани общинските ресурси, така че да се предотвратяват и овладяват кризи, настъпили вследствие на терористична дейност. В националния план на правителството всяко ведомство има своя роля при различни нива на заплаха. Разработени ни са и 13 сценарии за терористични актове. Сред тях са взрив в градския транспорт, стрелба на централно място, където се събират много хора, както и вземане на заложници. При атентат кметовете имат задачата да ръководят защитата на населението. Градоначалниците отговарят и за предоставянето на помощ на пострадалите гражданите. Също така при необходимост трябва да предоставят транспортни средства за спасителни дейности и евакуация. Степените на готовност за реагиране при терористична заплаха за зелена, жълта, оранжева и червена, която се задейства при вече осъществен атентат.", "date": "2018.11.16", "title": "Инструкция: Джихадистът шепне молитви и диша тежко (ОБЗОР)"}
{"url": "https://www.monitor.bg:443/bg/a/view/belgija-ne-prosti-na-islandija-myri-s-domakinski-hiks-149720", "text": "Белгия подчини Исландия с 2:0 в група 2 от Дивизия „А“ на Лига на нациите. “Червените дяволи” взеха своето с два гола на Миши Батшуай след почивката и са с три победи от три мача, докато исландците имат само загуби в четирите си мача до момента. В тази група е и Швейцария, която ще се бори с Белгия за първото място. В група 3 на Дивизия \"В\" Австрия не може да се справи с Босна и Херцеговина – 0:0, и със сигурност ще финишира на второ място, а босненците са първи и печелят промоция за Дивизия \"А\". В група 2 на Дивизия \"С\" интригата остава след минималния успех на Гърция над Финландия с 1:0. Разликата между двата отбора е 3 точки и всичко ще се реши в последния кръг. Унгария победи с 2:0 Естония, но е на трета позиция. Казахстан не успя да победи Латвия в група 1 на Дивизия “D” и мачът завърши наравно - 1:1. Воденият от Станимир Стоилов отбор се представя на приливи и отливи и се нуждаеше от задължителни три точки, за да запази поне теоритични шансове да догони безспорния лидер в групата Грузия. Домакините поведоха с гол на Суюмбаев, но в началото на второто полувреме Ракелс изравни. В същата група Грузия направи 1:1 като гост на Андора, но още преди този мач грузинците си бяха гарантирали първото място.", "date": "2018.11.16", "title": "Белгия не прости на Исландия, Мъри с домакински хикс в Лига на нациите"}
{"url": "https://www.monitor.bg:443/bg/a/view/poskypnaha-taksimetrovite-uslugi-v-dobrich-149712", "text": "Таксиметровите фирми в Добрич вдигнаха драстично цените на услугите си, установи проверка на „Монитор”. От вчера дневната тарифа на 1 км пробег вече е 1 лев, срещу 85 ст. стара цена. Нощната тарифа от 95 ст. скочи на 1.20 лв на км. Първоначалната цена е 1.50 лв., срещу 1.20 лв. преди. Цената на престой за 1 минута през деня е 25 ст., а през нощта – 30 ст. Някои от фирмите са сложили и първоначална такса за повикване 50 ст. Новите тарифи ще се отразят значително на редовните клиенти, които ежедневно ползват таксиметрови услуги. Ако до момента едно разстояние от точка А до точка В е било 3 лева, сега то вече ще струва около 4 лева, изчисляват клиенти. Причината за увеличението е поскъпване на петрола, труд и амортизационни разходи по автомобилите, обясняват превозвачи и допълват, че по всяка вероятност ще има отлив от клиенти.", "date": "2018.11.16", "title": "Поскъпнаха таксиметровите услуги в Добрич"}
{"url": "https://www.monitor.bg:443/bg/a/view/tok-ubi-14-godishno-momiche-149713", "text": "Ток уби момиче на 14 години в пловдивското село Катуница. Светла влязла да се къпе, когато се случило непоправимото. Сигналът за трагедията бил подаден на 112 на 15 ноември след 20 часа. Много голяма трагедия, която почерни цялото село, коментира кметът Красимир Юруков. По думите му родителите на загиналото дете са работливи и много свестни хора. По информация на „Монитор”/”Телеграф” бащата Георги е ел. техник и работи в енергодружеството. Преди време той споделил на свои съселяни, че новата им къща е готова и че всичко по нея е станало много хубаво и е направено с високо качество. Дори се похвалил, че за да прекара ел.инсталацията, е повикал свои колеги. „Даже не аз съм прекарвал тоците, а викнах колеги, за да стане по-качествено. Не искам да пипам неща, които не са ми работа”, казал на съседите си Георги. Във фаталната вечер в четвъртък детето се било прибрало от училище и влязло в банята, за да се изкъпе. Малко по-късно от мокрото помещение се чули писъците на момичето. Майката Петя се опитала да издърпа дъщеричката си, но и тя на свой ред била ударена от тока. В тези инфарктни секунди бащата се сетил да отвие бушона и по този начин да спре тока в къщата. Той повикал линейка, но на път за болницата Светла починала. Майката също имала поражения, но те не били фатални. Лекарите са информирали полицията и прокуратурата за починалото дете. Случаят е бил поет от окръжната прокуратура в Пловдив.  ", "date": "2018.11.16", "title": "Ток уби 14-годишно момиче"}
{"url": "https://www.monitor.bg:443/bg/a/view/portret-na-kolu-ficheto-dariha-na-muzeja-v-bjala-149714", "text": "Портрет на Колю Фичето, нарисуван през 1965 г., дари младо семейство от Русе на Историческия музей в град Бяла. Това съобщи директорът на културния институт д-р Иво Жейнов. Творбата е дело на известния русенски художник и основател на Художествената галерия в града Димитър Атанасов. Нарисувана е с масло върху платно и е с размери 100Х70 см. Уста Колю Фичето е изобразен прав, главата му е в профил, а в ръцете си държи макета на уникалния каменен мост над р. Янтра при Бяла. Портретът е създаден по повод 100-годишнината от започването на строежа на моста през 1865 г. Уникалното съоръжение, чиято дължина е 276 м, а ширината 9,5 м, е завършено през 1867 г. Носещите стълбове са украсени със символни скулптури на грифон, лъв, нимфа, лебед. „Мостът е истинско художествено произведение. При него се наблюдава уникално съчетание между архитектура и скулптура. До този момент подобни орнаменти са използвани само за украса на сгради. Неравната зидария на моста е облицована с плътен, добре обработен варовик, устоите имат вълнообразен завършек. Всеки устой наподобява фасада на сграда, пропускателните отвори са оформени като отворени и затворени прозорци“, обяснява д-р Жейнов. Дареният портрет на гениалния български възрожденски строител вече е част от експозицията на Историческия музей.", "date": "2018.11.16", "title": "Портрет на Колю Фичето  дариха на музея в Бяла"}
{"url": "https://www.monitor.bg:443/bg/a/view/kucheta-ryfat-epruvetki-s-kryv-na-pacienti-149721", "text": "Няколко лабораторни епруветки с кръв на пациенти са намерени до контейнер за битови отпадъци пред медицински център „Дарис“ в Козлодуй, съобщи местен сайт. Случаен минувач видял как улично куче дъвче една стъкленица и ближе локва кръв до боклукчийската кофа. По асфалта пък се търкаляли една здрава и пълна с кръв епруветка и две, които били счупени. Според етикета на здравата, в нея се съдържа биологичен материал от 67-годишна жена, взет на 10 ноември. Как обаче той е попаднал на улицата остава загадка. Управителят на частния медицински център д-р Боряна Добрева предполага, че може да е допусната грешка, макар здравното заведение да има сключен договор със столичната специализирана фирма „Екома“, която периодично събира медицинските отпадъци. Те се събират в надписани пластмасови туби, след това се опаковат и се съхраняват в отделно помещение, предназначено за това. Шефката ще направи проверка, за да се разбере как е допуснат гафа, но не изключва възможността това да е постановка заради конкуренцията между лабораториите.", "date": "2018.11.16", "title": "Кучета ръфат епруветки с кръв на пациенти"}
{"url": "https://www.monitor.bg:443/bg/a/view/lindzi-von-krysti-sportno-gornishte-ot-modnata-si-kolekcija-na-bansko-149727", "text": "Американската състезателка по ски Линдзи Вон посвети на България и родния курорт Банско част от новата си колекция, разработена съвместно с Under Armour. 34-годишната красавица е разработила линия със зимни предложения, всяко от които носи името на място, в което спортистката се е състезавала. Така, едно от горнищата се сдобива с името Bansko. В синхрон с цялостната концепция на Вон, дрехата съчетава комфорт и стил. То е прилепнало по тялото, като подсигурява максимално движение на тялото. Направено е от 65% полиестер, 29% памук и 6% еластан, което му помага да изсъхва бързо. За да се сдобием с него, ще трябва да преброим 200 долара. Сред новите дрехи на Вон място намират още панталони, кръстени на Санта Катерина в Италия, както и яке, което носи името Марибор.", "date": "2018.11.16", "title": "Линдзи Вон кръсти спортно горнище от модната си колекция на Банско"}
{"url": "https://www.monitor.bg:443/bg/a/view/instrukcija-kak-da-razlichavame-kamikadzeta-se-pojavi-v-neta-149715", "text": "Инструкция за охраната на община Пазарджик, която служи за разпознаването на евентуални „камикадзета“ на публично място, се появи в една от страниците на Фейсбук. Според документа, подписан от служителя по сигурността на информацията в кметската администрация Николай Николов и утвърден от кмета на общината Тодор Попов, признаците, по които могат да бъдат разпознати подобни опасни“елементи“, са неуместно поведение, вдървена походка, потене, раздразнителност, тикове, неспокойно поведение. „Камикадзета“ могат да бъдат разпознати и по дишането, по втренчения напред поглед. Те също така могат да шепнат молитви, да носят големи раници или чанти, ръцете им да са прибрани в дрехи или раници, а за мъжете-камикадзета характерен белег е гладко избръсната бяла кожа.  Коментарите под текста, „светнат“ във Фейсбук, са повече от комични, а по-просветени предполагат, че най-вероятно инструкциите са били разписани още по времето на борбата с бурките. Не е ясно дали в момента правилата се съблюдават така, както са указани. В официално становище изготвилият инструкцията Николай Николов служител по сигурността на информацията в Община Пазарджик обяснява, че      тя е изготвена във връзка с Общински план за противодействие на тероризма, който е  приет с Решение N:21 /28.02.2018 год.  и съгласуван с компетентните органи. Планът е изготвен в отговор на устойчиво нарастване нивата на терористична заплаха в глобален мащаб, в изпълнение на изискванията на чл.5 от Закона за управление и функциониране на системата за защита на националната сигурност и чл.6,ал.3 от Закона за противодействие на тероризма. Той е и в съответствие със Стратегията за национална сигурност на РБългария, приета с решение на Народното събрание от 25.02.2011г.      Инструкцията е изготвена с цел да подпомага и повишава способностите на служителите в Центровете  за услуги на гражданите за идентификация  на проблемни лица. Тя е част от набор на документи, има подпомагаща функция и е само за вътрешна информация. Задачите и отговорностите на компетентните институции по противодействие на тероризма и овладяване на последствията от терористични актове произтичат от Закона за противодействие на тероризма, нормативни документи, уреждащи тяхната дейност,  взаимодействието им с други държави и недържавни субекти, пише по-нататък в становището на Н.Николов. Министерства, ведомства и органите на местната власт изпълняват задачите си съгласно своите планове за действие, заповедите и разпорежданията на съответните ръководители.     Една от отговорностите на кмета на общината е да организира и ръководи защитата на населението при терористична дейност на територията на община Пазарджик и да организира,координира и провежда превантивни мерки за недопускане или намаляването на последиците от терористични действия. Как точно тази инструкция, която е за вътрешна информация, обаче е попаднала в социалните мрежи като „любопитка“, никой не коментира. Всъщност, няма нищо нередно в документа, който нагледно дава разяснения на гражданите как да се пазят от евентуални терористи предвид атаките, ставащи в различни точки по света.", "date": "2018.11.16", "title": "Инструкция как да различаваме камикадзета се появи в нета"}
{"url": "https://www.monitor.bg:443/bg/a/view/sled-holivud-i-bolivud-prevze-ezeroto-komo-149710", "text": "След като стана любимо място за отмора и работа на куп звезди от Холивуд, напоследък езерото Комо пък е обект на истинско нашествие на техни именити колеги от Боливуд и на свръх богати индийци. Това самодоволно заключение направиха вчера куп италиански медии начело с влиятелния всекидневник „Кориере дела сера“. Конкретен повод пък им даде вдигнатата в сляда в райското кътче сватба на светилата на индийската филмова Мека – актрисата Дипика Подукон и нейния колега Ранвир Сингх. Ако се вярва на вестниците в Рим и Милано, двамата са №1 в родината си и са изключително популярни в редица азиатски страни. Запознават се преди пет години на снимачната площадка на индийски вариант на „Ромео и Жулиета“, след това играят главните роли в още две хитови ленти на Боливуд и стават неразделни. Хората по Апенините обаче разбраха за 32 годишната Дипика и 33 годишния Ранвир около подготовката на пищната им венчавка в изисканата старинна вила „Балбианело“. Тя се намира в селцето Лено и е разположена на самия бряг на езерото, като младоженците и облечените в бяло техни многобройните гости завчера се добират до аристократичното имение по вода със скутери. Както подобава индийската традиция, вместо брачни халки, казалите си „Да!“ младоженци си разменят на терасата на „Балбианело“ гирлянди от цветя. Любопитен е фяктът, че преди тях, през септември, на брега на Комо, но в друга баровска вила с име „Олмо“, се женят дъщерята на най-богатия човек на Индия и нейния избраник. За медиите на Апенините обаче истинския „крак повличат“ Дипика и Ранвир, просто защото брачните агенции в района напоследък били залети от молби от Индия за организиране на сватбени тържества. Иначе езерото Комо продължава да бъде снимачна площадка на холивудски продукции. Неотдавна по бреговете му приключиха снимките на лентата „Murder Mistery” със световно известните актьори Дженифер Анистън и Адам Сандлер. А неостаряващият фронтмен на „Ролинг стоунс“ Мик Джагър се застоя тъдява над месец, тъй като трябваше да се превъплати в английски търговец на картини за филма “The Burnt Orange Heresy”.", "date": "2018.11.16", "title": "След Холивуд и Боливуд превзе езерото Комо"}
{"url": "https://www.monitor.bg:443/bg/a/view/50-654-70-leva-ot-6-ot-42-za-silistrenski-fish-149719", "text": "Фиш с 4 комбинации за играта \"6 от 42\" на стойност 3 лв. донесе най-голямата парична печалба в тираж №91 на БСТ. Той е пуснат в Силистра и неговият номер беше избран чрез жребий за носител на 50 000 лева от \"Втори ТОТО шанс\". Притежателят му е уцелил още петица за 651,90 и тройка за 2,80 лв. От \"Втори шанс\" за \"6 от 49\" играч, заложил в Исперих на четворен фиш за 4 лв., спечели леката кола \"Форд Фиеста\". Други двама - от Пловдив и София, ще приберат по 5000 лв. от \"Втори шанс\" за играта \"6 от 42\". Единият е играл с 2 комбинации плюс 1 за \"Тото Джокер\" за 1,60 лв., а другият - със система №10 плюс 10 комбинации за 29,10 лв. Джакпотът в \"6 от 49\" порасна с нови 132 307,88 лв. и достигна 4 046 743,97 лева. Очаква се до утре към тях да се прибавят още над 150 000. В \"6 от 42\" с последните 15 646,15 лв. сумата достигна 417 160,29, а до неделя ще се увеличи с още към 18 000. В \"5/50 - 1/12 Зодиак\" пък си стоят непроменящите се 3 млн. лева. Така общо в джакпотите се трупат над 7,63 млн. лева. В \"5 от 35\" в тираж №91 паднаха 2 петици по 10 959,10 лева. Едната е за четворен фиш за 4 лв. Тото печалби Тираж №91  Числа - (2, 7, 20, 33, 34, 44); 6 - няма, 5 - 4 по 6029,40 лв., 4 - по 70,50 лв., 3 - по 4,40 лв.; ДЖАКПОТ: 4 046 743,97 лв.  Числа - (4, 5, 6, 10, 18, 22); 6 - няма, 5 - 14 по 651,90 лв., 4 - по 27,10 лв., 3 - по 2,80 лв.; ДЖАКПОТ: 417 160,29 лв.  I теглене - (1, 17, 23, 29, 35); 5 - 2 по 10 959,10 лв., 4 - по 77,70 лв., 3 - по 4,20 лв.; II теглене - (11, 29, 31, 32, 33); 5 - няма, 4 - по 132,20 лв., 3 - по 6,10 лв.  Числа - (16, 18, 27, 28, 34); Зодия 4 - Рак; 5+1 - няма, 5 - няма, 4+1 - няма, 4 - 3 по 500,00 лв., 3+1 - 15 по 100,00 лв., 3 - 221 по 100,00 лв., 2+1 - по 5,00 лв., 1+1 - по 1,50 лв., 2 - по 0,80 лв., 0+1 - по 1,00 лв.; ДЖАКПОТ: 3 000 000,00 лв.  Позиции - (4, 5, 6); Цифри – (1, 5, 7); 3 - 8 по 2708,50 лв., 2 - 1776 по 12,20 лв.; ДЖАКПОТ: 0,00 лв.  Година 25, месец 01, дата 28, ден 1; I група - няма, II - няма, III - 1 от 346,40 лв., IV - 2 по 108,30 лв., V - 2 по 108,30 лв., VI - 8 по 21,70 лв., VII - 3 по 72,20 лв., VIII - 16 по 10,80 лв., IX - 38 по 6,80 лв., X по 4,00 лв., XI - по 6,80 лв., XII - по 2,20 лв., XIII - по 2,10 лв., XIV - по 1,40 лв., XV - по 1,00 лв.; ДЖАКПОТ: 1169,10 лв. Лека кола           \"6 от 49\"             479275588          Исперих 5000 лв.             \"5 от 35\"             157418707           Пловдив 5000 лв.             \"5 от 35\"              059174641          София", "date": "2018.11.16", "title": "50 654,70 лева от \"6 от 42\" за силистренски фиш"}
{"url": "https://www.monitor.bg:443/bg/a/view/hyrvatija-udari-ispanija-v-infakten-mach-149718", "text": "Невероятна драма беляза очаквания с огромен интерес сблъсък между Хърватия и Испания от Група 4 на Дивизия „А“ от Лига на нациите. На стадион „Максимир“ домакините се нуждаеха от задължителна победа, за да запазят шансове за върха, а освен това имаха да си отмъщават за загубата с 0:6 от Испания в първия двубой. Срещата се трансформира от скучно първо полувреме във втора част, която ще се помни за години напред. И петте попадения паднаха след почивката, като на три пъти хърватите взимаха аванс и в крайна сметка стигнаха до успеха буквално в последната секунда на срещата. Андрей Крамарич и Тин Йедвай (2) бяха точни за домакините, докато за гостите се разписаха Дани Себайос и Серхио Рамос от дузпа. Интересното е, че Испания не бе допускала 3 гола в два поредни мача от далечната 1950 година, когато на световното в Бразилия отстъпва с 1:6 на домакините и 1:3 с Швеция. Драматичната победа завърза изключително много ситуацията в групата. От надпреварата остана само един мач, който ще определи победителя и изпадащия в по-долното ниво отбор. След два дни Англия приема Хърватия. Победителят в мача ще спечели и групата, а загубилият ще изпадне. При равенство пък Испания ще триумфира. Ако хиксът е 0:0, Хърватия ще отпадне, а ако е с голове - Англия. Драмата в мача пък даде нов повод на Деян Ловрен да захапе испанците. Той има сериозен конфликт с капитана на „Ла Фурия“ Серхио Рамос, а след двубоя публикува доста цинично обръщение с видео към съперника. \"Ха-ха! 3:2. А ти си говори, майсторе на пресконференциите. Майстореее. Това са обикновени п*тки\", избухна Ловрен, който след това посочи флага на Хърватия на фланелката си и заяви, че сега остава отборът му да победи Англия в последния мач.", "date": "2018.11.16", "title": "Хърватия удари Испания в инфарктен мач"}
{"url": "https://www.monitor.bg:443/bg/a/view/bsp-iska-preizchislenie-na-pensiite-vnasja-30-000-podpisa-149699", "text": "БСП иска презичисления на всички пенсии, а за целта внася в НС подписа на 30 000 пенсионери от цялата страна. Това стана ясно от думите на лидера на БСП Корнелия Нинова в парламента.  Внасяме 30 000 подписа в Народното събрание с искане за преизчисление на пенсиите с новия средно осигурителен доход за 2017 година. Подписите са събрани от \"Съюз на пенсионерите-Хасково\" и от цялата страна., разясни Нинова. Събирането на подписи продължавало, а към инициативата се присъединяват и млади хора,. Тя припомни, че от БСП няколко пъти настояват пенсиите да бъдат преизчислении дори са внесли промени в бюджета между първо и второ четене.Това според червените ще струва на бюджета 800 млн. лева . \"Провеждаме тази политика години наред, защото възрастните хора са най-ощетените в страната. Цените на ток, парно, вода и продукти растат нагоре, а пенсиите ще бъдат осъвременени само по швейцарско правило и то от първи юли догодина, когато увеличението ще бъде изядено от инфлацията\", коментира Нинова.", "date": "2018.11.16", "title": "БСП иска преизчисление на пенсиите, внася 30 000 подписа"}
{"url": "https://www.monitor.bg:443/bg/a/view/trjabvat-oshte-50-000-leva-za-operacijata-na-lori-149698", "text": "Трябват още 50 000 лева за операцията на малката Лора от Русе, която страда от рядкото заболяване дефицит на бедрената кост. До момента са събрани малко над 290 000 лева. В каузата да се помогне на Лори се включват футболистите от „Дунав“ и почитателите им от фенклуба „Дунав завинаги“. Те ще се изправят един срещу друг в благотворителен мач в неделя, 25 ноември, от 10:00 часа на изкуствен терен на клубната база. В състава на феновете ще се включи тренорът на тима Людмил Киров. Входът е 5 пева. На 3 ноември Лори навърши две годинки. Заради заболяването едното й краче е по-късо от другото, тъй като бедрената кост не се свързва правилно с таза. Ако не се направи спешно операция, скъсяването в по-късни години може да достигне 20 сантиметра и повече. Надеждата момиченцето да ходи нормално и да тича като всички здрави деца идва от Медицинския център „Света Мери“, Уест Палм Бийч, Флорида. Чрез серия от операции може да се коригира деформацията на таза и да се реконструира бедрото. Парите трябва да се съберат до края на годината, за да не се забави първата интервенция, за която вече има определена дата – средата на януари.   Открита е дарителска сметка на името на Лори за набиране на средства. Дарителска сметка УниКредит Булбанк UNCRBGSF BGN сметка - BG16 UNCR 7000 1523 2804 10 USD сметка - BG27 UNCR 7000 1523 2804 06 Титуляр: Лора Петрова Ангелова. - Изпратете дарителски SMS с текст на латиница DMS LORA на номер 17777 (за абонати на Telenor, VIVACOM и A1). За абонаментни дарения и други начини за даряване посетете http://www.dmsbg.com/  За абонати на Telenor, VIVACOM и A1 цената на един SMS е 1 лв., за потребители на предплатени услуги един SMS е 1,20 лв. с ДДС, за абонаментни дарения стойността е 2 или 5 лв. месечно\". - PayPal account - lori_angelova@abv.bg.", "date": "2018.11.16", "title": "Трябват още 50 000 лева  за операцията на Лори"}
{"url": "https://www.monitor.bg:443/bg/a/view/naznachiha-nova-ekspertiza-po-deloto-za-imotite-na-galevi-149723", "text": "Кюстендилски Окръжен съд, председателстван от съдия Татяна Костадинова, назначи допълнителна експертиза по делото за конфискация на имуществото на Пламен Галев и Ангел Христов, известни като Братя Галеви. По време на съдебното заседание вчера беше приета изготвената от три вещи лица счетоводно-икономическа експертиза, която е за периода от 2001 до 2008 г. Въпреки това обаче беше назначено допълнително експертно заключение заради разминавания в посочените стойности на приходи, разходи, недвижимо имущество, автомобили, оръжия и др. На база на това за следващото съдебно заседание е необходимо вещите лица да изготвят допълнителна експертиза, като преди това страните по делото трябва да предоставят писмено въпросите си. Съдът остави без уважение искането на адвокат Капка Гергинова за спиране на производството по делото за конфискация на имущество на Пламен Галев и Ангел Христов. Решението на съда не подлежи на обжалване. Магистратите в Кюстендил не уважиха и искането за отправяне на запитване по делото до Съда на Европейския съюз. Следващото съдебно заседание е насрочено за 18-и март 2019 г. в Кюстендилския окръжен съд. Делото за имотите на Братя Галеви тръгна през 2012 г по искане на Комисията за отнемане на незаконно придобито имущество срещу Ангел Христов и Пламен Галев, техните съпруги и контролираните от тях дружества. Той е на обща стойност 4 250 189 лева и касае девет луксозни автомобила, недвижими имоти и дялове от фирми. До този момент са проведени 22 съдебни заседания, като процесът все още е на първа инстанция. Многократно той е отлаган заради отсъствието на защитници или депозирани искания за допълнителни експертизи. Двамата бизнесмени са в неизвестност от 6 години, след като влезе в сила присъдата им по наказателно дело за организиране и ръководена на престъпна група. През месец септември т. г. името на един от Братята, Ангел Христов – Геле попадна на стената на срама в община Сапарева баня заради неплатени такса „смет“ и данък сгради. По непотвърдена информация става въпрос за 15 хил. лв. задължения. „Чули сме, че имението на Галеви в Ресилово се водило на фирма на Сейшелските острови“, коментираха жители от Сапарева баня. Те разказват, че в момента в огромното имение живеят само съпругата на Ангел Христов и децата му. Семейството на Пламен Галев пък от доста време живеело в Лондон.", "date": "2018.11.16", "title": "Назначиха нова експертиза по делото за имотите на Галеви"}
{"url": "https://www.monitor.bg:443/bg/a/view/mo-ja-t-pyt-v-jivota-pyt-ja-t-kym-golgota-nauchna-konferencija-za-nevrokopskija-mitropolit-boris-v-blagoevgrad-149703", "text": "Научна конференция под надслов „Моят път в живота – пътя към Голгота“, посветена на 130 години от рождението и 70 г. от мъченическата смърт на Неврокопския митрополит Борис започна днес. Той е застрелян на рождения си ден, 8 ноември 1948г. от низгвернат от лоното на църквата свещеник. Тържествената възпоменателната конференция е организирана от Неврокопска митрополия, Община Благоевград, Югозападният университет «Неофит Рилски» и Македонския научен институт – София. След приветствията настоящият Неврокопски митрополит Серафим запозна дошлите и изпълнили докрай зала «22 септември» с живота и делото на Дядо Борис, който още приживе е наричан Съвестта на Българската православна църква и Министъра на външните работи на Светия синод! Защото той води тежките преговори с Вселенската Патриаршия и през 1945 година е премахната схизмата към Българската църква и тя става автокефална. В започналото първо пленарно заседания с водещ доц. д-р Александър Гребенаров, председател на Македонски научен институт свои доклади изнесоха доц. д-р Павел Павлов от Богословския факултет на Софийски университет “Св. Климент Охридски“,  доц. д-р Димитър Тюлеков от Правно-историческия факултет на Югозападен университет „Неофит Рилски», проф. д-р Светлозар Елдъров, Институт по балканистика към БАН, доц. д-р Кристина Попова от Правно-историческия факултет на  Югозападен университет „Неофит Рилски“. В следобедното заседание на научната конференция изказвания имат свещ. Стоян Бербатов, докторант в Богословския факултет на Великотърновския университет „Св. Св. Кирил и Методий“,  Десислава Георгиева, докторант в Правно-исторически факултет на Югозападен университет „Неофит Рилски“, София Гълъбова, Регионален телевизионен център-Благоевград, гл. ас. д-р Венцислав Каравълчев, Богословски факултет при Софийски университет “Св. Кл. Охридски“, Малина Стаматова, докторант, Регионален исторически музей Благоевград и поета Борислав Владиков.    В 17.30 ще се открие историко-документална изложба, а от  18.00 ч. – прожекция на филма „Път към Голгота“, проследяващ жизнения път на Митроплит Борис.                    ДЕТСТВО И ЮНОШЕСТВО    Неврокопският Митрополит Борис/ светското му име е Вангел Симов Разумов/ е роден на Димитровден, 8 ноември 1888 година/стар стил. в Битолското село Гявато. Баща му, Симеон Разумов, загива геройски заедно с други 86 четници от четата на Георги Сугарев по време на Илинденската епопея. Жените от село Гявато са били насилвани, пеленачетата хвърляни живи в накладен огън и после цялото село е подпалено от турския аскер. Тези събития трасират пътя, по който тръгва юношата. След началното училище в родното си село, бъдещият митрополит учи в българската мъжка гимназия “Д-р Петър Берон” в Одрин, където завършва с отличие трети клас през 1904 година. Прокуден от немотията младежът отива в Цариград. Жаждата му за знания и смиреното му поведение в българската църква “Св. Стефан” правят впечатление на екзарх Йосиф. Той издейства  стипендия и младият Вангел записва Цариградската духовна семинария. Която завършва с отличие през 1910 година. ПРАТЕНИК НА БОГА На 10 юли същата година Неврокопският митрополит Иларион го посвещава в монашески, иподяконски и иеродяконски чин. Новопосветения монах с името Борис ще наследи след години стареца Иларион в Неврокопската митрополия. През 1915 година иеродякон Борис завършва Богословския факултет в Черновиц/Австрия/ като стипендиант на Екзархията със степен доктор по Богословие. През 1917 година Светия синод му възлага мисията да обгрижва българската колония в Будапеща. Тук вече се усещат плодовете на неговата съзидателност. Не само в духовен, но и в чисто практичен смисъл. През петте си години в Будапеща иеродякон Борис поставя темелите и завършва строителството на българската църква  “Св. Св. Кирил и Методий”. Преди 4 години имах възможността да се уверя в благодарствения спомен към неговото име, който и сега носят в себе си българите в Будапеща.    Изкачвайки стълбицата на църковната йерархия иеромонах Борис ще служи в църквата като архимандрит от 22 декември 1922 година, като епископ от 14 декември 1930 година и като митрополит от 24 март 1935 година до смъртта си . От 1926 година архимандрит Борис е ректор на Софийската духовна семинария. Милиони българи са преминавали през дългата и красива стена на Семинарията. Колцина обаче знаят кога и от кой е построена тази стена. През петгодишният си мандат като ректор на семинарията тя е опасана с високата и красива стена, а районът вътре облагороден с алеи, беседки и засадени редки цветя и дървета. В такава среда са обучавани, обучават се и сега младите духовници. През 1928 година архимандрит Борис пише брошурата “Кризата в нашето училище”. Ясно, точно и убедително духовникът разкрива тревожния факт, че нашето училище  дава значително образование, но не възпитава души. Тема, която е особено актуална в наши дни. МИНИСТЪР НА ВЪНШНИТЕ РАБОТИ От 23 ноември 1931 година до 17 март 1935 година, вече като епископ, дядо Борис е главен секретар на Светия Синод.През 1932 година е натоварен с историческата мисия по възстановяването на каноническите ни връзки и вдигане на схизмата от Цариградската патриаршия. Трудните преговори се увенчават с успех и след 13 години, на 22 февруари 1945 година, вече като митрополит, дядо Борис и Вселенския патриарх Вениамин подписват протокола, с който окончателно е вдигната схизмата, тежаща на Българската православна църква. Оттогава е наречен Министър на външните работи на Светия Синод!!! ВЛАДИКА Когато на 24 март 1935 година е избран за Неврокопски митрополит, дядо Борис отива първо в Рилския манастир и се покланя на великия български закрилник Св. Иван Рилски. После пристъпва в своята епархия. Навсякъде, по села и градове, от Кочериново до Неврокоп и Петрич  хората го посрещат с хляб и сол, и думите: “Добре дошъл, владико светий”. През 1942 година,  след освобождението на Вардарска и Егейска Македония към Епархията са присъединени нови три околии – Зърневската, Царевоселската и Беровската. Към Светиврачката/Санданската/ околия е присъединена Демирхисарската административна околия, а към Петричката – Струмишката. По негово време се възстановяват повече от 40 изоставени храма в Епархията. Построяват се нови десетина. По негов идеен проект е построен храм-паметника костница “Св. Иван Рилски” в Гара Пирин /Кресна/. Горна Джумая става църковно-административен център на Неврокопската епархия по идея на дядо Борис. Тук през 1939 година се построява Митрополския дом, известен всред благоевградчани като Владишкото. Малцина знаят, че дотогава мястото, намиращо се в североизточната част на града е било запуснато старо турско гробище. Наричали го “змиярника”. Под ръководството на дядо Владика се построява Митрополския дом в старобългарски стил. Облагородява се района, засаждат се плодни дръвчета, правят се алеи. Мястото се превръща в “белия дроб” на града. Непримиримостта и безкомромисния характер на митрополит Борис към бездуховноста в живота на хората и най-вече на младите  очертава неизбежния конфликт на духовника с атеизма на властта след 9 септември 1944 година. Той твърдо застава срещу опитите на новата власт да забранят достъпа на хората до храмовете. До последния си ден защитава собствеността на църквата върху имотите си. Конфликтът е неизбежен, развръзката е въпрос на време. На 8 ноември, 1948 година, Димитровден по стар стил, на връх 60 си рожден ден Дядо Борис е убит! УБИЙСТВО НА РОЖДЕННИЯ СИ ДЕН На 8 ноември 1948 година, Димитровден, на рожденния си ден, Митрополит Борис отива в петричкото село Коларово, за да освети новия храм “Св. Димитър”. Предусещайки нещо той се прощава със своите близки и роднини преди това. След св. Божествената литургия, и след като благославя празничната трапеза, дядо Владика е повикан в задния двор на църквата от един  разпопен бивш отец, Илия Стаменов, от санданското село Хърсово. Той е бил  низвергнат от църквата за доказани кражби на църковно имущество и пари. Лежал е преди това 6 години в затвота за кражба на ракия. И след като получава поредния отказ да бъде върнат в лоното на храма Илия Стаменов вади пистолет и изстрелва 3 куршума в тялото на Неврокопския Митрополит Борис. Така завършва земния си път този духовник,  известен в църковните среди още и като Съвестта на Българската Православна Църква. Убиецът е осъден  на 7 години затвор, от които лежи в затвор само три. Но съдбата му налага истинското наказание – той полудява и единствените думи, които изговарял приживе са били “Аз го убих, аз го убих...” ПОЕТ Малко известен е фактът, че през 1934 година Митрополит Борис издава стихосбирката си “Полети” под псевдонима Ивайло Орлин. В 67-те публикувани стихотворения проличава неговата поетична дарба:            Моята любов -          Ангелски покров.               Моята надежда -          Девствена одежда.           Моите мечти -         Грейнали звезди.               Моите желания -        Пламнали страдания.               Мойта ранна връст -        Мъченически кръст.          Моят път в живота -        Пътят към Голгота В кампанията за обругаването и оклеветяването на Дядо Борис се включва и вестник “Работническо дело”. В края на 1946 година официозът публикува статията “Един недостоен служител на Българската Православна църква”. Митрополитът е набеден, че в службата си, която изнася в църквата в с.Крупник на празника на Св. Климент Охридски е славославил цар Борис Трети и царица Йоана?! Възмутен от долнопробната клевета той пояснява в отговора си до вестника, че в тържествената света литургия е споменал имената на “свети равноапостоли цар Борис, покръстителя на българския народ и на преподобната отца нашего Йоанна Рилскаго Чудотворца”. Гробът на Митрополит Борис се намира в предверието на храма “Въведение на Пресвета Богородица” в Благоевград. РУМЕН ЖЕРЕВ    ", "date": "2018.11.16", "title": "Научна конференция за Неврокопския митрополит Борис в Благоевград"}
{"url": "https://www.monitor.bg:443/bg/a/view/12-godini-zatvor-za-ubijstvo-ot-revnost-149708", "text": "За 12 години в затвора отива пастирът от смолянското село Турян Петър Русев на 64 години за зверското убийство на 51-годишната си приятелка Милена Стефанова. Присъдата е окончателна, реши Върховният касационен съд. Висшите магистрати потвърдиха изцяло присъдата на колегите си от Апелативния съд в Пловдив. Престъплението станало на 13 март 2017г., а основният мотив бил ревност. „Изневери ми, заклах я”, си признал след престъплението пастирът. Той бил обзет от луда ревност, защото няколко дни преди зверството видял Милена с друг мъж. Във фаталния ден си купил от местния магазин бира и ракия. Смесил ги и ги изпил. Взел нож и отишъл в къщата на Милена. Започнал да я дупчи с ножа. Жертвата се съпротивлявала. Взела дърво и ударила нападателя си в главата. След това, въпреки че била ранена, успяла да заключи Петър в стаята, самата тя да отиде до съседната къща и да се скрие в избата й. Убиецът успял да излезе от заключената стая и я намерил по кървавите следи. Наръгал я отново, след което взел туба с нафта и подпалил къщата. Милена едва успяла да излезе от избата, но починала от кръвозагуба в двора на комшийската къща, в която се била скрила. В това време пожарът се разгорял и местните хора се обадили на 112. Трупът на Милена бил открит от един от огнеборците. Петър бил задържан, защото по дрехите му имало кървави следи. Той веднага си признал какво е сторил, както и че над половин час е преследвал жертвата си, за да я заколи. Пред съдебните състави Петър Русев също е признал фактите в обвинителния акт и така 18-годишната му присъда е била намалена с една трета. Кръвнината, която пастирът трябва да изплати на майката на Милена, е 100 000 лева. Присъдата е окончателна и не може да бъде обжалвана.", "date": "2018.11.16", "title": "12 години затвор за убийство от ревност"}
{"url": "https://www.monitor.bg:443/bg/a/view/eva-longorija-s-rejisiorski-debut-na-goljam-ekran-149697", "text": "Актрисата Ева Лонгория, която се роди първия си наследник Сантяго през лятото, прекъсва майчинството си, за да направи режисьорския си филмов дебют. Звездата от „Отчаяни съпруги“ ще застане начело на комедията 24-7, която ще се фокусира върху група от четири счетоводителки, които разследват измама във фирмата си, а в ролята на големите им врагове влизат техни колеги-мъже. Освен зад камерата, Лонгория ще се развихри и пред нея, като другата актриса, която вече е потвърдила участието си в лентата, е Кери Уошингтън. Предполага се, че действието в продукцията е вдъхновено от филма 9 to 5 от 1980 г. с Джейн Фонда, Лили Томлин и Доли Партън. Макар че това е първото режисьорско включване на актрисата на голям екран, тя има немалко опит в телевизионното кино. Тя вече е работила на тази позиция по епизоди на „Непорочната Джейн“, „Мики“, „От Ел Ей до Вегас“ и др.", "date": "2018.11.16", "title": "Ева Лонгория с режисьорски дебют на голям екран"}
{"url": "https://www.monitor.bg:443/bg/a/view/mareshki-pred-lio-pen-zapochna-renesans-na-patriotizma-149696", "text": "Започва ренесанс на истинския патриотизъм. Това заяви лидерът на Воля” Веселин Марешки в парламента, където се срещна с Марин Льо Пен, която оглавява френската партия „Национален фронт”. Самата Льо Пен е в София, за да се срещне с националистически и популистки съюзници от Източна Европа във връзка с предстоящите през май догодина избори за ЕП. Така Марешки позради Льо Пен, чиято формация изпреварвала тази на френския премиер Еманюел Макрон. Европа се променя пред очите ни, убеден е Марешки, като според него тази мощна патриотична вълна се разраствала из цяла Европа. По думите на Марешки тази промяна е вход и сравни патриотичната и националистическата вълна с падането на Берлинската стена. Сега трябва да отхвърлим диктата на Брюксел , призова той. Според него сегашните лидери на ЕС , в лицето на Ангела Меркел и Макрон, са без визи. Той отрече критиките, че са популисти и не са съгласни към патриотите да се пришиват организации, които не са такива, визирайки българските патриотични формации. Воля е единствената антисистемна партия в България, каза той и определи обвиненията срещу депутати от партията като „прокуроски атаки”. Той призова лидерите на ЕС да не приемат спорни решения до евровота, които трябва да после да се изпълняват от други партии в ЕП. На свой ред Льо Пен изрази подкрепата си към  \"Воля\" и борбата им справедливост за гражданите. Тя атакува „дивата глобализация”, като обясни, че днешния свят вървял своя край. Старият свят не можа да донесе благополучие за гражданите, отсече френската националистка. Тя похвали борбата ни за независимост, свобода и срещу отслабване на идентичността ни. ЕС не е провлекателен. Този проект , който ни е наложен със сила и лъжа, си отива, каза още Льо Пен и призова да минем от Европейски съюз към Алианс на нациите.", "date": "2018.11.16", "title": "Марешки пред Льо Пен: Започна ренесанс на патриотизма"}
{"url": "https://www.monitor.bg:443/bg/a/view/borisov-pri-pokanata-na-radev-za-sreshta-149700", "text": "Премиерът Бойко Борисов приема поканата на Румен Радев за среща, съобщиха от пресцентъра на Министерския съвет. Малко по-рано Радев поиска среща, на която Борисов да му представи  визията си за справяне с корупцията. Поканата на президента идва броени дни след като Борисов обяви, че Радев се среща с БСП, за да обсъждат визията на партията за бъдещето на страната, но в същото време отказва разговор с финансовия министър Владислав Горанов и шефката на бюджетната комисия в НС Менда Стоянова по много по-важни теми за страната. Една от тях са промени в Закона за корпоративното подоходно облагане, на който Радев наложи вето в частта за въвеждането на по-високи данъци за стари коли.  „Премиерът Борисов изразява надежда, че до срещата им, държавният глава ще се запознае с четиригодишната програма за управление на кабинета, както и с последния доклад на Европейската комисия по механизма за сътрудничество и проверка, за да ги дискутират заедно“, посочват от правителствената пресслужба.", "date": "2018.11.16", "title": "Борисов прие поканата на Радев за среща"}
{"url": "https://www.monitor.bg:443/bg/a/view/ejmi-shumyr-vleze-v-bolnica-zaradi-uslojnenija-v-bremennostta-149702", "text": "Холивудската звезда Ейми Шумър бе приета в болница, след като получи усложнение в бременността. Това призна самата актриса, като публикува дълъг пост в социалните мрежи, с който се извини на феновете си в Тексас, че е отложила няколко свои комедийни изяви в щата. обясни Шумър, като не пропусна да благодари и на медицинския екип, който е поел грижите към нея. По думите й, усложнението, което е получила, е свързано с тежко, непрекъснато и изтощително гадене. Припомняме, че звездата от „Диагноза: Секси!“ проговори за тежката си бременност още по време на участията си в Лас Вегас преди седмици. Тогава тя обясни, че навлиза във втория триместър и „не й харесва засега“. Отказа да коментира обаче какъв ще е полът на бебето. „Шансът е 50 на 50. По-добре от залозите във Вегас. Не знам какво ще е. Мисля, че ще е бебе“, пошегува се тя. Щастливата вест, че е в очакване на първородна рожба Шумър обяви в края на месец октомври по особено необичаен начин. Лъчезарната блондинка публикува в профила на своя приятелка фотомонтаж на главата си и тази на съпруга си Крис Фишър, сложени върху телата на принц Хари и бременната му съпруга Меган Маркъл. Феновете, проследили следата, оставена от Шумър в страничката на приятелката й Джесика Йелин, се натъкнаха и на списък с препоръки на 37-годишната актриса във връзка с предстоящите избори в САЩ. След множество инструкции за вота накрая тя пише следното: \"Аз съм бременна - Ейми Шумър\". Искрите между Шумър и Крис Фишър, който е шеф-готвач, пламнаха преди около година.", "date": "2018.11.16", "title": "Ейми Шумър влезе в болница заради усложнения в бременността"}
{"url": "https://www.monitor.bg:443/bg/a/view/razvryzkata-na-atp-finalite-akcent-po-tv-kanalite-na-a1-149701", "text": "Последният тенис турнир за сезон 2018 г. – ATP Finals в Лондон, ще короняса своя шампион тази неделя. Осемте най-добри тенисисти за календарната година се събраха за поредна година в столицата на Великобритания, а вече се знаят и имената на първите двама полуфиналисти – Роже Федерер и Кевин Андерсън. Най-вероятно компания на швейцареца и южноафриканеца в топ 4 ще прави и сръбската звезда Новак Джокович, който е и големият фаворит за спечелването на титлата, завоювана през миналия сезон от българина Григор Димитров. Полуфиналните битки са в събота от 16.00 ч. и от 22.00, а големият финал – в неделя от 20.00. Всички двубои ще се излъчат пряко по MAX Sport 1. Сезонът в MotoGP официално ще приключи тази неделя със състезанията за Гран при на Валенсия. В Кралския клас Марк Маркес вече завоюва поредната си титла, с което влезе в историята като най-младия петкратен шампион в него. Последният старт за сезона е в неделя от 12.00, а началото на състезанието в MotoGP е от 15.00 ч. Всичко най-интересно от уикенда за Гран при на Валенсия ще можете да проследите пряко по MAX Sport 1. След 36 състезания настъпи моментът, който всички фенове на моторните спортове очакват с нетърпение – кой ще е шампионът в NASCAR за сезон 2018. Тази неделя от 21.30 Джоуи Лугано, Кайл Буш, Мартин Труекс-младши и Кевин Харвик ще влязат в директен спор за титлата на Homestead Miami Speedway. Последното решаващо шоу в NASCAR за сезон 2018 ще се излъчи пряко по MAX Sport 2. След почти цяла година извън октагона заради контузия, намиращият се в отлична серия Сантияго Понсинибио се завръща пред родна публика в Аржентина. Съперник на местния герой в UFC Fight Night 140 от Буенос Айрес ще е опитният американец Нийл Магни. Освен битката между двамата в полусредна категория, феновете на бойните спортове ще се насладят и на мача в категория „перо” между Рикардо Ламас и Дарън Елкинс. UFC Fight Night 140 ще може да се проследи пряко в неделя от 05:00 часа по MAX Sport 2.", "date": "2018.11.16", "title": "Развръзката на ATP финалите - акцент по ТВ каналите на А1"}
{"url": "https://www.monitor.bg:443/bg/a/view/oblagat-ruskite-blogyri-s-danyci-149688", "text": "Руските блогъри и собствениците на популярни интернет страници скоро може да бъдат задължени да оформят своите акаунти на юридическо лице. Така те легално ще пускат реклама и ще плащат данъци върху печалбата от нея. Това предвижда предложение, постъпило в Думата. Най-вероятно интернет ползвателите, които водят свой блог в социалните мрежи, ще се регистрират като индивидуални предприемачи. Предполага се, че инициативата, която се очаква в близко време да бъде облечена в законодателно предложение, ще се отнася за блогърите, които имат голямо количество последователи. Най-вероятно социалните мрежи ще бъдат задължени юридически да прикрепят даден акаунт към съответното юридическо лице. По този начин ще бъде пресечена и недобросъвестната реклама в социалните мрежи, тъй като ще се появи правна отговорност у собственика на страницата. През 2014 г. Думата прие т.нар. закон за блогърите, с който се регулира тяхната дейност. Нормативният документ задължава собствениците на страници с аудитория над 3000 посетители в денонощие да публикуват истинското си име, електронната си поща и да обнародват само достоверна информация.  ", "date": "2018.11.16", "title": "Облагат руските блогъри с данъци "}
{"url": "https://www.monitor.bg:443/bg/a/view/kloshar-i-hitra-dvojka-izmamiha-vsichki-i-otivat-na-syd-149707", "text": "Американският клошар Джони Бобит се прочу неотдавна с факта, че помогнал на закъсала на пътя жена като й купил бензин с последните си 20 долара. За благодарност дамата на име Кейт Макклюр и нейният приятел Марк ДʼАмико стартирали дарителска кампания в интернет за бездомния си благодетел и събрали цели 400 000 долара. Сега всички участници в тази история ще бъдат изправени пред съда, защото са обвинени в измама и заговор. Всъщност случката придоби гласност първо покрай самия факт, че бе събрана толкова голяма сума, а след това и с продължението - скитникът заведе дело срещу Макклюр и ДʼАмико с обвинението, че са му превели само 75 000 долара, а останалите си присвоили. След проверка, следствието смята, че цялата история е била измислена от началото до края. Двойката се е запознала с бездомника поне месец преди това и всичко е било просто трик, използващ състрадателните хора, прекарващи времето си в интернет и незнаещи къде да си дянат парите, с едничка цел – обогатяване. Изпълнителите на тази измама вероятно ще прекарат около 10 години зад решетките.", "date": "2018.11.16", "title": "Клошар и хитра двойка измамиха всички и отиват на съд"}
{"url": "https://www.monitor.bg:443/bg/a/view/sled-sreshta-gerb-dps-finansirane-za-vsichki-religii-bez-zabrana-za-chujdite-sveshtenici-149687", "text": "Три отстъпки правят партиите в НС към различните вероизповедания у нас. Това стана ясно след среща в парламента между шефа на ПГ на ГЕРБ Цветан Цветанов с лидера на ДПС Мустафа Карадайъ и депутатите от двете формации. Поводът пък са промените в закона за вероизповеденията, които трябва  бъдат приети на второ четене.  След приемането на измененията на първо четене бе сформирана работна група, в която участваха представители на всички религии, за да се изчистят част от текстовете, които ги притесняват. Предложенията за изменени между първо и второ четене трябва да бъдат внесени днес, тъй изтича крайният срок.  Така след срещата на ГЕРБ с ДПС стана ясно, че се правят три отстъпки. Едната е по отношение модела на финансиране. Всички вероизповедания ще получават финансиране, но по различни модели., разясни Йордан Цонев от ДПС, който участва в работната група.  Прави се отстъпка за дарителите и се запазва анонимността на даренията. Третата отстъпка е свързана с чуждите вероизповедания. \"Темата за духовните лица на различните вероизповедания и чужденците е приключена, още повече има и решение на Конституционния съд, с които трябва да се съобразим\", каза на свой ред Цветанов и допълни -  \"Няма да можем да направим първоначалната забрана\". Цветанов напомни, че на среща със Светия синод е обещано, че текстовете ще се гледат в парламента само след съгласие от страна на митрополитите. Едва когато те дадат писмено съгласието си, тогава ние с Карадайъ ще положим подписи под промените, обясни шефът на ПГ на ГЕРБ. Такова писмено съгласие ще се чака и от останалите вероизповедания.  В първоначалният вариант на закона се предвиждаше забрана за чужди свещеници да проповядват у нас. Това можеше да става само след изрично разрешение на Агенцията по вероизповеданията към МС. ПО време на дебатите стана ясно,че това ще бъде променено и режимът от разрешителен ще стане уведомителен. Сега обаче явно забрана въобще няма да има, но ГЕРБ и ДПС не дадоха яснота по  конкретните текстове. Цонев на свой ред обясни, че е имало няколко работни срещи с представители на всички вероизповедания, на които са изчистени спорните моменти и са приети почти всичките им предложения. \"Обемът, в който работим, е много голям. Правят се всички възможни отстъпки, за да стане реалност законопроектът\", обясни той.  Текстовете са съобразени с исканията на вероизповеданията, обясни и лидерът на ДПС Мустафа Карадайъ. Според него проектът може да влезе в сила до 2 седмици.", "date": "2018.11.16", "title": "След среща ГЕРБ - ДПС: Финансиране за всички религии, без забрана за чуждите свещеници"}
{"url": "https://www.monitor.bg:443/bg/a/view/nfsb-brani-svoj-deputat-vmesto-tova-cvetanov-se-izvini-za-obidata-kym-decata-s-uvrejdanija-149691", "text": "НФСБ застана в защита на своя депутат Петър Петров, който предизвика недоволство с изказването си, че децата с увреждания трябва да ходят в домове и използва думата „ненормални деца”. Самият Петров се отрече от думите си, а днес от формацията на Валери Симеонов излязоха с политическа позиция, в която определят случилото се като „опит да се създаде фалшива новина” от пост на Петров във Фейсбук. В позицията на партия се казва: \"Грижата, отговорността към децата с увреждания е обща – тя е както на семейството, така и на държавата, както на близките, ката и на специалистите\". \"Споделяйки усилията на семейството, не подценявайки родителската грижа към всяко едно дете с увреждане, смятаме, че специалистите са тези, чиито квалифицирани услуги спомагат за неговото по-добро развитие. За нас това е отговорната позиция към децата с увреждания – а именно общата грижа на семейството, но и на държавата към тях\", допълват от НФСБ. Междувременно коалиционните партньори на НФСБ от ВМРО се разгриничиха от изказването на депутата. Малко по-късно пък в кулоарите на НС вицепремиерът Красимир Каракачанов обясни, че всякакви недобре формулирани фрази и изречения създават излишно напрежение. Ако някой не може да се изразява правилно и не го разбират, то по-добре да не се изказва, каза той. Въпреки това Каракачанов обясни, че няма как да му иска оставката като депутат, защото Петров не е народен представител от ВМРО. Темата коментира и лидерът на ПГ на ГЕРБ Цветан Цветанов, който пък се извини вместо патриотите от НФСБ за думите на Петров. \"Не съм чул какво е казал колегата. Аз подобни изказвания не бих направил. Само мога да се извиня за тези неудобства, които създаваме\", каза Цветанов и допълни – „Така е в политиката, трябва понякога да се извиняваш за чужди грешки”. Той припомни, че законът за личната помощ е на второ четене в комисия и скоро влиза и в пленарната зала, а с бюджета се отпускат 150 млн. лева повече за хората с увреждания. Цветанов призова да се съди за действията на депутатите. На противоположното мнение се оказа пък лидерът на ДПС Мустафа Карадайъ. Според него никакви извинения вече не вършат работа. Той напомни, че според ДПС  поведението на \"Обединени патриоти\" е като воденичен камък не само на врата на ГЕРБ, но и на цялата държава.”Отговорност за структурата и състава на всеки кабинет носи премиерът, каза Карадайъ и напомни, че според ДПС вариантите са три - отстраняване на един вицепремиер, оставка на цялото правителство или позор за цялото общество. „Най-големият враг на патриотизма е национализма”, допълни Карадайъ. Петър Петров се е отметнал от скандалното си изказване за децата с увреждания, защото го е страх да не го изхвърлят от парламента и да се раздели с депутатската заплата, това пък заключи соцдепутатът Антон Кутев в декларация от името на БСП. ", "date": "2018.11.16", "title": "НФСБ брани свой депутат, вместо това Цветанов се извини за обидата към децата с увреждания"}
{"url": "https://www.monitor.bg:443/bg/a/view/oborotyt-ot-proizvodstvoto-na-drehi-i-obuvki-mina-3-mlrd-leva-149692", "text": "Оборотът на предприятията в обувната промишленост и производството на облекло надхвърля 3 млрд. лв. през 2017 г. Миналата година браншът формира близо 8% от общия износ на страната, съобщи зам.-министърът на икономиката Александър Манолев по време на семинар по темата. „Редица български предприятия в сектора работят на най-високо ниво и изпълняват поръчки за водещите модни марки в света“, посочил зам.-министър Манолев, цитиран от пресцентърът на икономическото министерство. Браншът осигурява заетост на над 100 хил. души, а в производството на текстил и облекло работят над 5 000 фирми. Благодарение на европейските фондове редица предприятия в България са били модернизирани през последните години, е подчертал Манолев, а до края на 2018 г. предстои обявяването на процедура „Подобряване на производствения капацитет в малки и средни предприятия“ по ОПИК. По програмата могат да кандидатстват и предприятия, които произвеждат текстил и облекло. Общият бюджет на процедурата е 75 млн. евро. „Разбира се нещата не са само позитивни. В сектора има редица предизвикателства, които заедно – държавата, бизнеса и работническите организации трябва да преодолеем“, е допълнил икономическият заместник-министър като се е спрял на теми като заплащането на труда, представянето на чужди пазари, недостига на кадри и др.", "date": "2018.11.16", "title": "Оборотът от производството на дрехи и обувки мина 3 млрд. лева "}
{"url": "https://www.monitor.bg:443/bg/a/view/globi-za-kmetovete-za-mrysen-vyzduh-149693", "text": "Глоба между 5000 и 10 000 лева за кметове, които не са взели мерки за намаляване на замръсяване на въздуха в тяхната община. Това предвижда законопроектът за чистотата на атмосферния въздух, който депутатите приеха на първо четен. Наред с него се предвижда да се изработят стандарти за качетсво на твърдото гориво, което се ползва за битово отопление - въглища и брикети. Поправките бяха гласувани с 83 гласа \"за\", 14 гласа \"против\", 42 пък бяха \"въздържал се\".  Предвижда се в случаите, когато в даден район са превишени нормите за вредни вещества в атмосферния въздух, кметовете да разработват и изпълняват програми за намаляването им. Именно тези нови правомощия, които се вменяват на градоначалниците бяха и основната тема на дебатите в пленарна зала, които продължиха над два часа.  Така от БСП се обявиха срещу промените, призоваха законът да не се приема, както и, че ще доведе скок на цените на твърдото говори за битови нужди и по -специално на дървесината. От БСП разкритикуваха, че в закона се говори само за въглища и брикети, но не и за биомаса или пък за дървата за огрев, с които масово хората се отопляват. Именно последните са основна причина за замърсяването на въздуха, наред с горенето на гуми, обувки и други предмети. Друга критика на социалистите е, че кметовете нямат контрол върху предприятията, които са на тяхна територия, нито пък могат да контролират мръсния въздух, който идва от съседни общини. Според БСП има прехвърляне на отговорностите от държавата към кметовете.  Джевдет Чакъров от ДПС пък обясни, че законът има пропуски. Например липсвало санкции за лица, които ползват твърди горива за огрев, които замърсяват . Наред с това пък кметът бил мандатна длъжност и може да се окаже, че той ще бъде глобявани за бездействието на своя предшественик, тъй като наказанията ще са на база средните нива на замърсяване през последните три години. Друга критика на ДПС е, че се прехвърля на ДАМТН да следи за качеството на твърдите горива.. Какво ли не им вменихте, каза той и припомни, че преди месеци на тях е дадена отговорността да следят и язовирите.  На свой ред Ивелина Василева от ГЕРБ припомни наказателната процедура срещу България от ЕК и срокът от два месеца да вземем мерки. Тя определи закона като значим. Тя посочи, че има три цели. Една от тях е въвеждане на изисквания за качеството на въглищата и брикетите, които пък ще се разпишат в наредба. В допълнителните разпоредби пък имало възможност такава наредба да се направи и за дървата за огрев. Законът дава решения, обясни тя. Въпреки това тя успокои опозицията, че между първо и второ четене част от текстовете ще бъдат прецезирани най-вече тези за отговорностите на кметовете.", "date": "2018.11.16", "title": "Глоби за кметовете за мръсен въздух"}
{"url": "https://www.monitor.bg:443/bg/a/view/menda-stojanova-nastojava-nujen-e-tavan-na-obezshtetenijata-pri-smyrt-na-pytja-149694", "text": "Ако се оттегли предложението ми, „гражданска отговорност“ ще скочи два пъти, а не обратното, обясни председателят на бюджетната комисия в НС Менда Стоянова. Тя поясни, че чрез въвеждането на таван върху обезщетенията при смърт на пътя за широк кръг близки, застрахователите няма да повишат стойността на застраховката „гражданска отговорност“, с която да поемат допълнителния финансов товар при подобни обезщетения. Тя поясни, че чрез въвеждането на таван върху обезщетенията при смърт на пътя за широк кръг близки, застрахователите няма да повишат стойността на застраховката „гражданска отговорност“, с която да поемат допълнителния финансов товар при подобни обезщетения. Тя заяви, че повишаването на данъка върху по-старите, неекологични автомобили, е екологична мярка, а не цели по-голям приход. По думите ѝ, това е данък върху замърсяващите, а не върху старите автомобили, тъй като 14-годишни автомобили с екологичен стандарт Евро 4 ще получат облекчение, а основното утежнение ще падне върху старите, но мощни автомобили. Нормално е бюджетната комисия да защити политиките на правителството, като отхвърли ветото на президента, заяви председателят на бюждетната комисия към НС Менда Стоянова в сутрешния блок на БНТ. Промяната в закона за местните данъци и такси е политика за въвеждане на екологичен коефициент, допълни тя, но това не означава, че данъкът на автомобилите не е имуществен. Менда Стоянова, председател на бюджетната комисия към НС: Автомобили с Евро 4, които са 13-14-годишни, са доста стари, но те ще имат облекчения. Утежнения с екологичния коефициент ще имат автомобили на 19-20 години и то автомобили, които са мощни. Спорно е по какъв начин да се отчита екологичността на автомобила - дали през вида гориво, който използва, или честотата на използване. Когато се избира начин на формирането на данъка, трябва да се взима предвид леснотата на администрирането му. Така Менда Стоянова коментира липсата на облекчение за автомобили с газова уредба или катаризатори. Тя даде пример с катализаторите, които трудно може да се проверят. Менда Стоянова, председател на бюджетната комисия към НС:Евро категорията показва дали един автомобил, независимо от горивото, има системи, които пречистват. В имуществения данък няма как да се отчете честотата на използване на автомобилите, допълни тя.", "date": "2018.11.16", "title": "Менда Стоянова настоява: Нужен е таван на обезщетенията при смърт на пътя"}
{"url": "https://www.monitor.bg:443/bg/a/view/motorola-one-veche-se-prodava-v-magazinite-na-vivacom-149695", "text": "Motorola One вече е налична във VIVACOM на впечатляващата цена от 309,98 лв. в брой или 16,98 лв. на месец с план Smart L+. Смартфонът се отличава с високо качество, модерен дизайн и отлична функционалност. Дизайнът на Motorola One е изчистен и стилен, със заоблени ръбове и пасва идеално в ръката. Допълнително предимство е размерът на дисплея – 5.9 инча Max Vision HD+ и съотношение на картината 19:9, което дава възможност на екрана да се вижда повече съдържание. Смартфонът работи гладко и безпроблемно, благодарение на Android ONE. Тя осигурява висока защита на устройството и личните данни с месечните актуализации на сигурността, гарантирани в рамките на три години. Google Play Protect сканира и проверява над 50 милиарда приложения всеки ден, използвайки машинно обучение на Google, за да поддържа телефона защитен и сигурен. Устройството разполага с още няколко предимства благодарение на партньорството между Motorola и Google. Google Photos предлага неограничено пространство за съхранение на снимки, а благодарение на Google Lens камерата разпознава забележителности, обекти, текст и др. Креативните функции на камерата не спират дотук. Вградените в нея опции за синемаграфия, цветен акцент и боке ефект в портретен и селфи режим добавят още по-голяма стойност към потребителското изживяване. В услуга на потребителя е и батерията – само след 20 минути turbopower™ зареждане телефонът разполага със заряд до 8 часа. Motorola One разполага с 4 GB памет, 64 GB пространство за съхранение на данни и 8-ядрен процесор Qualcomm® Snapdragon™. Така устройството реагира мигновено на докосване. Това го прави перфектния избор за игри, гледане на филми и мултимедия.", "date": "2018.11.16", "title": "Motorola One вече се продава в магазините на VIVACOM"}
{"url": "https://www.monitor.bg:443/bg/a/view/zornica-rusinova-1000-bylgari-s-uvrejdanija-shte-podpishat-dogovori-s-rabotodateli-149686", "text": "Oбщините ще получат 46 млн. лв. за патронажната грижа догодина, каза в интервю за \"Монитор\" заместник-социалният министър. - Тя е част от инициативите на социалното министерство по отношение на най-голямата реформа, която стартира още през 2010 г. - това е закриването на всички институции за деца в България. Не трябва да забравяме примера от Могилино, макар че отдавна вече сме извървели пътя на затварянето на такъв тип институции, в които поради различни причини децата нямаха каквато и да е социална подкрепа. Дългият път на тази реформа ни показа, че ние ще сме успешни в това, което правим, ако получим истинска обществена подкрепа. Затова сме кръстили кампанията „Мисията е възможна“ - за да покажем, че няма различни деца. - В област Стара Загора има най-много деца в специализирани институции. Те са 133. На второ място се нарежда област Бургас с 80 деца, следвана от област Варна – 68 деца, област Плевен – 65 деца, и Пловдив – 60 деца. - До момента над 80% от всички институции у нас са закрити. Останали са около 687 деца, които трябва да бъдат изведени до 2025 г. За целта създаваме малки семейни къщички в кварталите, в които живеят децата. Около 221 от останалите в институции са деца от домове за деца, лишени от родителски грижи, а другите са от домовете за бебета от 0 до 3 г. Част от децата, които са в тези домове, са с увреждания. Затова е предвидена изцяло нова резидентна услуга, която предполага 24-часова грижа. Важно е да отбележим, че през тези години освен закриването на домовете и създаването на новите услуги ние успяхме да изградим една изцяло нова мрежа от модерни услуги. Става дума за „Приемната грижа“, която дава възможност средно на година около 2000 подрастващи да пребивават в среда възможно най-близка до семейната. - Категорично не е бизнес. „Приемната грижа“ е една от най-успешните услуги, които успяваме да осъществяваме благодарение на подкрепата на неправителствените организации през общините. Много често са ни питали дали не е по-добре средствата, които се отделят за заплати и издръжка на приемните семейства, да се дават на биологичните родители. Тук отговорът е и да, и не – защото за нас е важно да погледнем на всеки случай конкретно. Знаете, че нашата първа работа, когато става въпрос за дете, което поради някаква причина е извън семейството си, е то да бъде върнато или да бъде настанено при близки, в т.нар. широко семейство. Ако това не е възможно, чак тогава го извеждаме в специализирана услуга, като най-сходната със семейната е именно приемното семейство. - В Агенцията за социално подпомагане са постъпили два сигнала, свързани с качеството на предоставяната услуга от страна на приемни родители. След проверка информацията и за двата сигнала не е потвърдена. Единият е от 2016 г. и е за приемна майка от Търговище. Вторият е от 2017 г. и е за полагане на некачествени грижи от страна на приемна майка от област Плевен. - Заедно с Министерството на правосъдието работим по изменения на Семейния кодекс, това е част от законодателната ни програма за следващата година. Всъщност Законът за детето и семейството е залегнал още в предизборната ни кампания. В момента заедно с УНИЦЕФ работим по анализ, който ще ни покаже кои са основните предизвикателства пред съществуващата система за закрила на детето. На тази база ще набележим и конкретните стъпки в реализирането на целта. Със сигурност в закона трябва да се регламентират правата на всички деца, не само на тези, които са в риск. Освен това е нужна модернизация на системата ни на закрила. Ще се опитаме да гарантираме и това, че политиките, свързани с детето и семейството, не са отговорност само на социалното министерство, но попадат и в други институции - Министерството на здравеопазването, Министерството на образованието. Мисля, че това е закон, който ще подлежи на доста сериозен дебат. - Пътят ни оттук нататък е да гарантираме качеството на тези услуги и ефективното използване на държавния ресурс, който се отделя всяка година за тях. С новия Закон за социалните услуги променяме начина на финансирането. Вече няма да говорим за субсидиране на домове или центрове, а за дейности, свързани с превенция, със специализираната подкрепа, която предлага определено място. Освен това за първи път говорим за надграждащи стандарти или за допълнителни стандарти. Ако в дадена резидентна услуга живеят деца, които нямат увреждания, и има едно дете, което е с увреждане, то услугата ще получи допълнителен стандарт, за да осигури необходимите дейности за детето с увреждане. Вече няма да се налага всички деца с увреждания да бъдат събирани на едно място. - Различното е, че всеки нуждаещ се ще може да получи съответната подкрепа, защото не всеки, който получава социални помощи, има нужда да ползва и социални услуги, и обратното. Социалните плащания са насочени към компенсиране на ниските доходи на хората, докато услугите целят получаване на специализирана подкрепа. За пръв път се регламентират и интегрирани мерки на едно и също място. Ако едно дете има нужда от социална, образователна и здравна подкрепа, то ще може да я получи на едно място. Ресурсът, който държавата всяка година отделя за социалните услуги, расте. Догодина той ще е 260 млн. лв., като стандартите на различните услуги са завишени средно с между 4% и 18%. Междувременно по програмите средногодишно от подкрепата на 11 000 асистенти се възползват около 40 хил. души. Сега обаче за пръв път я регламентираме като част от пълния пакет, който ние можем да осигурим чрез общината, а не чрез програма. - Хората с увреждания винаги са във фокуса на оперативна програма „Развитие на човешките ресурси“. Те имат право и на обучения по процедурите „Обучения и заетост за младите хора“ и „Обучения и заетост“ (втората е за хора над 29 г.). Това означава, че когато работодателят заяви свободна позиция, ние им помагаме да се квалифицират. След това поемаме възнагражденията им в рамките на 24 месеца. Считаме, че това ще подкрепи над 1000 души. В момента имаме заявени над 8000 работни места в бюрата по труда. От агенцията вече са започнали поетапното сключване на договорите. Мерките ни през следващата година са свързани с плана за възрастните. Още през тази година стартирахме с първите етапи от изпълнението на плана за деинституционализацията им. - За съжаление финансирането, което имаме през този програмен период по линия на ОП „Региони в растеж“ и ОП „Развитие на човешките ресурси“, ще стигне само за закриване на част от домовете, които са за хора с деменция и с умствена изостаналост, като стартираме пилотно с 10 дома. Общините вече са подали своите проекти в Министерството на регионалното развитие и благоустройството. В края на този месец или в началото на декември ще дадем възможност на всички общини на територията на България да изпълняват своите проекти, така че да развият една нова услуга на общинско ниво, т.нар. патронажна грижа. У нас има много възрастни хора и хора с увреждания, които живеят в отдалечени населени места. Те имат нужда от домашни грижи, и то не само от личен асистент, но и от медицинска сестра, която да ги посети за превръзка, мерене на кръвно или друга манипулация. Много често в тези населени места няма обществен транспорт или той минава веднъж в седмицата. Считаме, че с тези 46 млн. лв., които сме предвидили за тази цел, ще дадем възможност на всички общини да разработят проектите си. По този начин ще допълним социалния патронаж с медицинска грижа. Очаква се от това през следващата година да се възползват над 17 хил. души. - Схемата е на обща стойност 30 млн. лв. и е насочена към българските работодатели. Те ще могат да кандидатстват с проекти, като минималният им праг е 15 хил. лв., а горен праг няма да има. С това се цели да обхванем както малките, така и големите предприятия. Всяко едно от тях ще има възможност да обучи своя персонал според професионалната квалификация, която е необходима. Освен ключови компетентности, като езикови и IТ умения, за пръв път ще дадем възможност и за комбинация с т.нар. специфични умения. Ако фирмата е в сферата на високите технологии или машиностроенето например, обикновено има специфична технология на самото производство. Ние ще дадем възможност на компаниите да обучат своя персонал спрямо собствените си програми, както и да привлекат неактивни хора или хора, които са в бюрата по труда. Създаваме възможност и за партньорство между предприятията. По-големите ще могат да обучат персонала на по-малките, така че да бъде задоволен гладът за кадри в даден сектор или район. - Програмата е насочена към всички предприятия на територията на България. Очакваме да обхване 1650 безработни и 3860 заети на пазара на труда. Магистър по международни икономически отношения в УНСС Магистър по българска и английска филология Зам.-министър на труда и социалната политика (март 2012 - март 2013 г.) и (ноември 2014 – май 2016 г.) Министър на труда и социалната политика (май 2016 – 27 януари 2017 г.) Зам.-министър на труда и социалната политика от май 2017 г. до момента", "date": "2018.11.16", "title": "Зорница Русинова: 1000 българи с увреждания ще подпишат договори с работодатели"}
{"url": "https://www.monitor.bg:443/bg/a/view/advokatyt-na-banevi-ne-iskat-da-se-vryshtat-u-nas-2-sedmici-sa-s-edni-i-syshti-drehi-149679", "text": "Арестуваните във Франция Баневи не искат засега да се връщат в България. Оптимисти са, но децата им липсват. Неприятно е, че от две седмици са с едни и същи дрехи. Това заяви адвокатът на Евгения и Николай Баневи - Венсан Пенар, пред bTV. Той уточни, че ги е видял за последно на 14 ноември в Апелативния съд в град Ех ан Прованс. Баневи бяха арестувани в Ница. Здравословното им състояние е добро. Останали са без чисти дрехи, защото не са подозирали, че френската полиция ще им сложи белезниците на летището. „Изненадата е пълна. На летището в Ница са сами с трите си деца. Когато ги задържат, полицията се обажда на техен приятел, който идва спешно да вземе децата“, коментира адвокатът им. Арестът им е бил нормална подготвена процедура във Франция. Френската полиция е знаела, че Баневи тръгват за България и ги чакат на летището. „Семейството идва до гишето. Идват полицаите и им казват: Имаме Европейска заповед за арест. Задържани сте! Това е всичко. Няма насилие, никой не се е противопоставял. Няма агресия, но Баневи са задържани пред много хора и пред децата им“, разказва Пенар. Ролята на френския съд в момента не е да се занимава с това дали Баневи са виновни или не. Това не е неин проблем, каза още Пенар. А моята е да предам становището на клиентите ми - те не са съгласни с искането за връщане на българските съдебни власти и го заявяват пред френските. Първата ми цел е да получа всички документи около Европейската заповед за арест и да проверя дали са изрядни, както и да потърся дали има причини френският съд да каже: „Отказвам да върна семейство Баневи на българските власти, обясни адвокатът.  Той изтъкна два мотива в работата си като защитник - първият свързан с процедурата около заповедта, а вторият – да проверя дали няма други причини, освен заявените от българските власти, за да поискат връщане на Баневи. Проблемът е, че Баневи са задържани в момент, в който се връщат в България. Нормално, полицейските и съдебни власти в България и във Франция са във връзка, за да знаят къде са Баневи и какво правят. Мисля, че България е знаела, че те се връщат. Логичен е въпросът защо са задържани във Франция, след като се връщат в България, която ги издирва, уточни адвокатът. Имаме максимум 100 дни от момента на ареста до момента на предаването. Ако следствието или Апелативният съд не приемат искането за предаване, процедурата просто се прекратява. И тогава задържаните няма да бъдат предадени на българските власти, стана ясно от думите на Пенар.", "date": "2018.11.16", "title": "Адвокатът на Баневи: Не искат да се връщат у нас, 2 седмици са с едни и същи дрехи"}
{"url": "https://www.monitor.bg:443/bg/a/view/odraha-pokojnik-i-okachiha-tatuirovkite-mu-na-stenata-149689", "text": "Вдовицата на канадски татуировчик изпълни предсмъртното му желание, като големи части от кожата му бяха свалени и консервирани, за да бъдат окачени на стената неговите татуси, пише в. \"Дейли мирър\". Четиридесет и една годишният Крис Уензъл бил нелечимо болен и знаел, че скоро ще умре. Той помолил съпругата си, след като се спомине, неговата кожа да бъде свалена и запазена, преди тленните му останки да бъдат кремирани. Последното желание на Крис било неговите деца и внуци да се радват на татуировките му, дълги години след като си е отишъл от този свят. По-голямата част от тялото на покойника била покрита с татуировки. Преди да почине Крис страдал от язвен колит, заболяване при което се получава увеличен и нередовен сърдечен ритъм. След кончината му, съпругата му Черил намерила компания в САЩ, чиито бизнес е запазването на татуировките на покойниците. За да бъдат спасени татусите на Крис били необходими три месеца упорит труд. Черил, която приживе е била татуирана от съпруга си, също щяла да пожелае татусите й да бъдат консервирани след смъртта й.", "date": "2018.11.16", "title": "Одраха покойник и окачиха татуировките му на стената"}
{"url": "https://www.monitor.bg:443/bg/a/view/flamenko-album-s-bg-uchastie-triumfira-s-latino-grami-149690", "text": "Дискът Al este del cante на световноизвестния изпълнител Арканхел спечели статуетка за най-добър фламенко албум по време на церемонията за раздаването на наградите „Латино Грами“. Проектът има и българска следа – в него с фолклорни мотиви се включва и хорът „Нови български гласове“. Арканхел е определян като един от най-влиятелните музиканти в модерния фламенко свят. Al este del cante се появи на пазара през месец март тази година. Той е записан на живо по време на три концерта с „Нови български гласове“ с диригент Георги Петков, които преминаха с наименованието “Еструна” през август 2017. Албумът бе предсавен от Арканхел и хора със серия от концерти в цяла Испания. Репертоарът се простира от известни фламенко пиеси и български фолклорни песни, до оригинални композиции на участниците. На раздаването на призовете „Латино Грами“ най-много (три) статуетки си заслужи уругвайският изпълнител Хорхе Дрекслер. Церемонията се състоя на 15 ноември в Лас Вегас.", "date": "2018.11.16", "title": "Фламенко албум с БГ участие триумфира с „Латино Грами“"}
{"url": "https://www.monitor.bg:443/bg/a/view/serviz-za-rolls-royce-otvori-vrati-v-bylgarija-149559", "text": "По пътищата на България се срещат все повече автомобили от най-престижната британска марка Rolls-Royce. Нарастващият брой на Rolls-Royce у нас наложи разширяване на сервизната мрежа. За целта водещият производител на луксозни автомобили Rolls-Royce Motor Cars упълномощи със статут на сервизен център „М Кар София“, който ще изпълнява функциите на официален сервиз на Rolls-Royce в България. Той ще извършва всички ремонтни и сервизни дейности на автомобилите Rolls-Royce. Оторизираният сервиз на Rolls-Royce в София се намира на бул. „Черни връх” №53. Най-близките дилърства на марката, които предлагат продажбени и сервизни услуги, са в Мюнхен и Истанбул. „Инвестирахме в опитния ни екип и съоръжения, граничещи с произведения на изкуството, за да успее „М Кар София” не само да отговори на изискванията на клиентите на Rolls-Royce, но и да ги надвиши”, заяви Иво Божинов, управител на „М Кар София“. „Чувстваме се много горди, че преминахме през целия труден процес, доказвайки, че можем да отговорим на условията на може би най-добрите, и сега имаме възможност да представяме най-луксозната марка”, допълни Иво Божинов. „С неотдавнашното пускане на новия модел Phantom и продължаващия интерес към по-неформалния Ghost, броят на автомобилите Rolls-Royce в Югоизточна Европа продължава да расте. Добрите първоначалните данни за продажбите на всъдехода Rolls-Royce Cullinan ни карат да се чувстваме уверени, че ще увеличим пазарния си успех в региона”, коментира Питър Шопман, регионален директор на Rolls-Royce Motor Cars. „Клиентите от България, както и собствениците на автомобили, които посещават тази вълнуваща част от Европа, вече имат подходящ партньор, с който да се погрижат за сервизните нужди на автомобилите си. Нашата цел е да задоволим нуждите на най-претенциозните клиенти в автомобилния свят, където и да се намират”, сподели Питър Шопман.", "date": "2018.11.16", "title": "Сервиз за Rolls-Royce отвори врати в България"}
{"url": "https://www.monitor.bg:443/bg/a/view/pravjat-portal-za-nalichnite-jilishta-v-bylgarija-149682", "text": "Специализиран портал за наличния жилищен фонд в страната, където ще може да се сравняват характеристиките на имотите и да има информация за състоянието им, се планира да бъде създаден в близките години. Това съобщи Гергана Благиева, директор „Жилищна политика“ в МРРБ, по време на форума „Моят град, моят дом, моят бизнес“, който се провежда за втори ден в НДК. Тя се позова на проекта за нова жилищна стратегия на България за периода до 2030 г. Там е записано още, че трябва да се намерят начини за финансиране с публични средства за подкрепа на паспортизацията на сградите и Предвижда се още осигуряване на финансова подкрепа за конструктивно укрепване на жилищни сгради, когато разходите за него не надвишават 50% от цената на новото строителство на същата жилищна площ. Фабрицио Дзарконе, постоянен представител на Световната банка в България каза, че трябва да се дефинират закони за да може имотният пазар да работи ефективно. „Друг проблем се крие в неадекватността на пазара” смята експертът от СБ. „Има повече жилища, отколкото семейства. Няма и добър пазар на наемите и достъпни квартири. Само 5% от жилищния фонд в страната се дава под наем и има много собственици на жилища, които не желаят да ги дават под наем“, каза той, цитирайки доклада на СБ. Според него причината е липсата на законодателство, позволяващо да се изгонват принудително наематели от имота. По думите му в България Данните са от доклада посветен на нашата страна, озаглавен „С покрив над главата“. Дзарконе каза още, че в ЕС има страни като България, Гърция и Румъния, където разходите за поддръжка на жилището е голямо финансово бреме за домакинствата, а в други като Франция и Естония това не е така. „40% от домакинствата и 31% от наемателите плащат твърде много за използването им. Над една трета от младежите в Европа пък не могат да си позволят собствено жилище“, допълни финансистът. Според председателя на НСНИ Добромир Ганев наемният ни пазар има няколко проблема. Най-големият му е „Голяма част от празните жилища са в малки селища с демографски срив. Вторият проблем е липсата на коректна информация за наемните цени“, поясни той и добави, че едва 2-3% от сделките за наемане на жилища се регистрират, защото не е задължително по закон. Проф. Джон Долинг от университета в Бирмингам цитира изследване, според което 15% от домакинствата в Еврозоната имат повече от едно жилище. Той каза още, че половината от жилищата купени в Лондон от чужденци стоят празни. Професорът посочи за пример Сингапур като място с достъпни жилища, който в много отношение се дава като модел за жилищна политика. „Това е постигнато за сметка на големия ръст на местната икономика. Другата причина обаче са стимулите за придобиване на собствено жилище. Освен това, за съжителството с възрастните им родители, за да им се помага, се плащат по-ниски данъци. Дават се субсидии за изграждане на жилища не само за едно поколение“, поясни проф. Долинг. По думите проблем в много държави от ЕС са наемите, особено на социалните. По време на дискусията на форума днес бе засегнат и въпросът за краткосрочното отдаване на жилища под наем през световен сайт. Борис Павлов, изпълнителен директор на българска фирма работеща с него, поясни, че всеки ден те отхвърлят по 1-2 оферти на собственици на апартаменти да бъдат включени в мрежата. „Обясняваме им, че техните имоти ще имат по-голяма доходност при дългосрочно даване под наем“, поясни той. Според него ограничения за 90 дни в годината, въведени в някои градове по света като Лондон, не работи, защото собствениците си регистрират жилищата по няколко пъти. По думите му за София, заради много туристи, най-подходящи за краткосрочно отдаване под наем са жилищата в центъра, например на партер, за да не се безпокоят съседите. Брокерът обясни още, че от 1000 подобни апартамента в София - 30% се управляват през фирма.", "date": "2018.11.16", "title": "Правят портал за наличните жилища в България (ОБНОВЕНА)"}
{"url": "https://www.monitor.bg:443/bg/a/view/srybskijat-kvartet-eyot-chestva-ubilej-s-alarma-pynk-djaz-149660", "text": "Сръбският ню джаз квартет Eyot и родният радиофестивал „Аларма Пънк Джаз“ ще посрещнат заедно своите 10-и рождени дни, а подаръците са запазени за меломаните. Датата е 23 ноември, мястото – Първо студио на БНР, чиито врати ще бъдат отворени точно в 21 ч. Eyot идва в състав Деян Илиич (пиано), Сладжан Миленович (китара), Милош Войводич (барабани) и Марко Стоилкович (бас), които ще направят двучасова ретроспектива на цялото си творчество. Другият своеобразен подарък, който готвят организаторите пък е присъствието на Majamisty TriO от Нови Сад, които идват за първи път в България, специално за да открият събитието. Това не е първият път, в който „Аларма Пънк Джаз“ ни среща с Eyot. Съвместната им история датира още от септември 2011 г., когато в Първо студио се проведе един от последните концерти на музикантите като „малка група“ - само няколко месеца по-късно те се окичиха с наградата на MIDEM в Кан. Последваха участия на международните джаз фестивали в Лондон, Дубай и Хонг Конг, Корея, Шанхай, турнета из Русия и цяла Европа и пълни зали на тяхната родна територия. Впоследствие Илиич и компания спечелиха публиката на други два фестивала у нас – „Банско Джаз Фест“ (2012) и „Джаз Перелик“ (2013). Не закъсня и второто им гостуване на „Аларма“ (2015) с програмата на третия си албум Similarity. Две години по-късно – с пиесите от албума Innate. „Албумът Similarity е записван в Бристъл и продуциран от Джим Бар, легендарния басист на Get The Blessing и Portishead, а Innate е чикагското приключение на Eyot в студиото Electrical Audio на Стив Албини, който застава на тонрежисьорския пулт. Стив Албини е човекът, направил преди повече от четвърт век от Nirvana групата, която светът познава днес”, припомнят организаторите. Билетите за двойния празник на Eyot и „Аларма Пънк Джаз“ са налични онлайн в системата на EpayGo.", "date": "2018.11.16", "title": "Сръбският квартет Eyot чества юбилей с „Аларма Пънк Джаз“"}
{"url": "https://www.monitor.bg:443/bg/a/view/do-mesec-puskat-v-prodajba-vinetki-prez-neta-149684", "text": "През сайт и мобилно приложение пътната агенция ще продава онлайн винетки. В момента изпълнителят на тол системата Капш ги разработва, очаква се продажбата да започне от 17 декември.  Електронният портал ще може да издържа 10 хил. едновременни посещения, което според нашите анализи ще бъде достатъчно да поеме първоначалният наплив от потребители, това каза пред ТВ „Блумбърг“ Антон Антонов, директор на „Националното тол управление“ на Агенция „Пътна инфраструктура“. Той обясни, че шофьорите, които имат стикер винетка, валидна и през 2019 г., ще могат да я преобразуват (конвертират). Преобразуването от хартиена в електронна винетка ще се извършва през сайта bgtoll.bg и на гише. Информацията ще се подава директно към системата. Потребителите ще трябва да въведат регистрационен номер и валидност на хартиената винетка. Антонов отбеляза, че цените на електронните винетки остават същите, за всичките видове винетки. От първи януари ще има нов вид винетка – уикенд, чиято цена се предлага да бъде 10 лв. Тя е предназначена за хората, които по-рядко пътуват. За тежкотоварните автомобили винетките ще бъдат валидни до 15-ти август. От 16-ти август автомобилите над 3,5 т. ще трябва да заплащат тол такса. Улеснение за потребителите е, че няма да има нужда да носят бележка или разписка за купена винетка, отпада и лепенето на хартиен стикер. „Терминалите за самотаксуване ще бъдат 500 на брой и предстои да бъдат инсталирани. Ще бъдат разположени в търговските обекти по протежение на пътната мрежа, предимно в бензиностанциите“, информира Антонов. Той уточни, че плащанията през терминалите ще се извършва чрез дебитна, кредитна карта или чрез карта за гориво. Друг вариант за плащане на пътни такси ще бъде на гише в търговските обекти. Банковите плащания също ще бъдат възможни. Тук е важно шофьорите да знаят, че както при други банкови плащания, така и в случай на закупуване на винетка, трябва един или два дни, за да бъде отразено плащането в системата. Всички, купили винетка ще могат да проверят на сайта bgtoll.bg дали тя е валидна. Тол системата е една от най-модерните ИТ системи, заяви Антонов. Всички връзки са криптирани със специални устройства и намесата на хакерски атаки е максималноограничена. Припомняме, че 650 човека ще бъдат назначени в „Националното тол управление“, които ще осъществяват тол контрола. Те ще ползват 105 автомобила и ще работят денонощно на три смени. Всички коли ще имат правоприлагащи функции, част от колите ще бъдат оборудвани с камери, които ще засичат чрез регистрационния номер на автомобила дали е нарушител. Нарушителят ще има възможност да заплати компенсаторна такса на място чрез карта или в 14 дневен срок по банков път. Антонов обясни, че нарушението няма как да бъде изтрито от системата от служителите на тол контрола и даде за пример, че дори и да имаш приятел в банка, той няма възможност да ти заличи кредита. Ако в този срок таксата не бъде заплатена, налага се глоба в размер на 300 лв. Антонов уточни, че стойността на таксите може да бъде променена. Нарушителите, напускащи границата на България, ще заплащат компенсаторна такса на митницата, единствено там ще може да се заплаща и в брой. „Освен контролиращите коли, по протежение на Републиканската пътна мрежа, ще бъдат разположени около 300 камери, които чрез номерата на автомобилите ще засичат нарушителите“, обясни Антонов. Така контролът ще се увеличи няколкократно. Антонов информира, че разработването на тол таксите се извършва успоредно с електронната винетка. Разработването на тол системата върви по график и тя ще бъде въведена на 16 август.", "date": "2018.11.16", "title": "До месец пускат в продажба винетки през нета"}
{"url": "https://www.monitor.bg:443/bg/a/view/policijata-razsledva-sluchaj-na-otroveno-kuche-v-pazardjik-149685", "text": "Полицията в Пазарджик разследва кой разхвърля отрова в града, която е умъртвила няколко кучета. Засега сигнал в местното Районно управление на МВР официално е подаден само от един собственик-от 47-годишния А.А. от областния град, който се е оплакал, че неизвестен е причинил смъртта на домашното му куче, коментира пред “Монитор“ говорителят на пазарджишката Областна дирекция на МВР Мирослав Стоянов. Човекът живеел на ул.“Средна гора“, а кучето е било намерено мъртво на ул.“Пловдивска“. На мястото е извършен оглед, а трупът на животното е откаран за аутопсия от ветеринарен специалист. По случая се води разследване, образувано е досъдебно производство. В местна ветеринарна клиника обаче са били откарани и други пострадали четириноги, за които са се погрижили доброволци от защитна организация. Местните полицаи ще проверят и тези случаи, но засега официални жалби от други потърпевши при нас не са получени, допълни МВР-говорителят. Междувременно в социалните мрежи потребителка с името Ирена Пчеларова се оплака, че домашният й любимец Макси също е бил отровен в четвъртък късно следобяд, след като бил изведен на разходка и попаднал на разхвърляните месни хапки. „Тази вечер се разделих с един истински другар... отново нелепо, отровен от хора ,които с ясна съвест са разхвърляли отрова из града! Осъзнавате ли какво причинявате на тези беззащитни животни и на нас техните собственици,които ги приемаме за част от семействата ни?! Знаете ли какво е чувството да виждаш как някой ,когото обичаш агонизира в ръцете ти и нищо не може да го спаси?! Ако знаехте какво е чувството никога не бихте го причинили!  А ти просто си го изкарал на разходка,щастлив,без да очакваш,че някой е способен на подобна низост... В тази държава, с този народ отдавна нищо не е както трябва, за съжаление няма и да бъде! Почивай в мир,Макси! Ти беше един прекрасен и верен другар!“ , пише в поста си Ирена.", "date": "2018.11.16", "title": "Полицията разследва случай на отровено куче в Пазарджик"}
{"url": "https://www.monitor.bg:443/bg/a/view/programata-za-koncerta-na-strauss-capelle-vienna-v-sofija-149680", "text": "Остава по-малко от месец до концерта на Strauss Capelle Vienna, оркестърът, основан от самия Йохан Щраус, който гостува за първи път у нас на 1 декември в Зала 1 на НДК. След смъртта на Йохан Щраус-баща през 1849 г. синът му Йохан Щраус поема оркестъра. За да може да откликне на големия интерес за участия и едновременно да работи на различни места, Strauss Capelle се разделя на три по-малки оркестъра, разпределени между тримата наследници на династията Щраус, които изпълняват с едно и също име. Така Йохан Щраус-син обикаля в САЩ, Йозеф Щраус в Санкт Петербург, а Едуард Щраус остава във Виена. След смъртта на Йохан Щраус-син през 1899 г. оркестърът се спира дейността си за известно време, за да се събере отново през 1977 г. и да продължи традицията на Strauss Capelle – единственият наследник на оригиналния оркестър на Йохан Щраус-баща. Днес оркестърът Strauss Capelle Vienna с гордост представя най-известните творби на семейство Щраус по света. Сред тях, разбира се, са и произведенията, които Strauss Capelle Vienna ще изпълнят на родна сцена, като „Радецки марш“, оп. 288, композиран от Йохан Щраус-баща и посветен на фелдмаршал Йозеф Радецки. От маршовете ще чуем още „Египетски марш“, оп. 335, \"Персийски марш\", оп. 289 и др. Програмата включва и някои от най-популярните валсове, сред които „Приказки от виенската гора“, оп. 325, “Хубавия син Дунав”, оп. 314, “Рози от юг”, оп. 388 и “Пролетни гласове”, оп. 410. От около 20 произведения, които Strauss Capelle Vienna ще изпълнят в зала 1 на НДК, ще се насладим и на най-известните полка шедьоври. Такива са „Трик-трак“, оп. 214, бързата полка „Тик-так“, оп. 365, „Vergnügungszug“, оп. 281 и „Unter Donner und Blitz“, оп. 324. Разбира се, ще чуем и няколко класики в галоп – предшественика на полката, като „Banditengalopp“, оп. 378 и „Seufzer Galopp“, оп. 9.", "date": "2018.11.16", "title": "Програмата за концерта на  Strauss Capelle Vienna в София"}
{"url": "https://www.monitor.bg:443/bg/a/view/myj-namushkan-vyv-vlaka-pochina-v-bolnica-149678", "text": "Моля всички пътници, които са били във влака да се свържат с МВР за допълнителни данни във връзка с убийството, каза на брифинг във Вакарел комисар Николай Спасов, шеф на Областната дирекция на МВР-София. Полицията спря влак в района на Вакарел заради намушкан човек в един от вагоните. 50-годишният мъж е получил кръвоизлив и е починал в 8:33 ч. в линейката, с която бил транспортиран към болница \"Света Анна\" в София. Сигналът в \"Спешна помощ\" е получен в 8:07 ч, а екипът е пристигнал на място в 8:23 ч. Задържани са мъж на 38 г. и жена на 47 г. от Ихтиман. И двамата са криминално проявени. Между тях и жертвата имало свада. 50-годишният мъж е намушкан в купето. След това ромите се опитали да избягат, но са заловени от полицията. Ножът, с който е извършено убийството е намерен, въпреки че опитали да го скрият. Още не е ясно кой точно е намушкал смъртоносно човека. Разследването се ръководи от Софийската окръжна прокуратура. Международният бърз влак № 494 от Истанбул през Пловдив за София престоява в гара Вакарел от 08:01 ч. поради възникнала саморазправа между пътници, съобщиха от БДЖ. Беше създадена организация за обезпечаване на пътуването за всички 120 пътника, които бяха пренасочени и настанени в следващия преминаващ влак. Бързият влак № 1620 от Пловдив за София е потеглил от гара Вакарел в 09:12 ч.", "date": "2018.11.16", "title": "МВР търси свидетели на убийството във влака (ОБНОВЕНА)"}
{"url": "https://www.monitor.bg:443/bg/a/view/majkyl-buble-idva-za-pyrvi-koncert-v-bylgarija-149683", "text": "Четирикратният носител на „Грами“ Майкъл Бубле ще пристигне за първи път в България, за да даде тон за песен пред феновете си в най-голямата зала у нас „Арена Армеец“. Изпълнителят на When I Fall In Love ще стартира световното си турне още в началото на годината, като първо ще серия от 27 концерта в Америка. Шоуто му у нас ще се проведе на 14 септември. Билетите влизат в продажба в края на следващата седмица (23 ноември), а членовете на фенклуба на Бубле ще могат да се сдобият с пропуски за грандиозния концерт два дни по-рано. Световното турне е в подкрепа на последния диск на певеца – Love, който е вече на пазара. За него Бубле казва, че е най-добрият проект, който е записвал досега. Нарича го което породи слухове, че 43-годишната звезда се оттегля от сцената. Само дни по-късно Бубле опроверга Daily Mail, които бяха публикували „интервю“ с него за края на кариерата му. „Просто забележете кой е източникът. Само това казвам на хората, които идват при мен със същия въпрос. Разбира се, че няма да се оттеглям. Трябват ми парите!“, намигна тогава канадецът. Припомняме, че преди две години големият му син Ноа, който сега е на 5, се разболя от рак. Това е и причината Бубле да се завърне на сцената този август след дълго отсъствие. Музикантът заяви, че преживяното е променило начина, по който възприема живота, и иска да се фокусира върху семейството си - съпругата си Луизиана Лопилато, Ноа и двете им други деца, двегодишния Елайъс и двумесечната Вида. \"Ще прозвучи като странна причина да запиша този албум, но една сутрин се събудих и видях новинарското заглавие „13 човека бяха убити“. Помислих си, че хората сме много разединени и уплашени. Дори природата е извън контрол. Тогава си помислих за всичко, през което преминахме заедно със семейството ми, и за това, че всъщност имаме нужда от мир. коментира Бубле по повод пускането на Love на пазара пред The Times.", "date": "2018.11.16", "title": "Майкъл Бубле идва за първи концерт в България"}
{"url": "https://www.monitor.bg:443/bg/a/view/630-izcheznali-v-kaliforija-jertvite-se-mnojat-149681", "text": "Жертвите на пожара в Северна Калифорния вече са 63, съобщиха днес местните власти, предадоха световните агенции. Това е най-смъртоносният пожар в историята на щата. В южната част на Калифорния, където бушува друга огнена стихия, има трима загинали, така че общо жертвите стават 66. Спасителни екипи продължават да претърсват опустошения от пламъците град Парадайз, който се намира на 290 километра северно от Сан Франциско. С огнената стихия в Северна Калифорния се борят 5400 пожарникари с 622 единици специализирана техника, 24 хеликоптера, 107 булдозера и 74 самолета-цистерни. Стихията разруши 9700 домове и други постройки, допълва Асошиейтед прес. За изчезнали се водят над 630 души, предаде АФП. Според АП заради стихията са били преместени 52 000 души. Според Ройтерс заради пожарите в цяла Калифорния 250 000 са били принудени да напуснат в даден момент домовете си. Заради лошото качество на въздуха, дължащо се на пожара в Северна Калифорния днес училищата в Сан Франциско, Сакраменто и в други градове остават затворени, предаде АП.", "date": "2018.11.16", "title": "630 изчезнали в  Калифория, жертвите се множат"}
{"url": "https://www.monitor.bg:443/bg/a/view/bashta-prebil-sina-si-s-chuk-zastana-pred-syda-v-pazardjik-149672", "text": "Баща от пазарджишкото село Добровница, пребил до смърт сина си с чук , застана пред местния Окръжен съд, но магистратите не приеха молбата на адвоката му делото да премине по реда на съкратеното съдебно следствие. 78-годишният Христо Присадов не успя да даде адекватно обяснение пред съдебния състав как е ударил 54-годишния си син Илия с тежкия предмет. Драмата се е разиграла на 23 септември миналата година в дома на фамилията, където често избухвали скандали заради пиянството на Илия. Неговите родители били подложени на постоянен тормоз, той често им налитал да ги бие и заплашвал, когато бил почерпен с алкохол. Във фаталния ден конфликтът станал разгорещен и бащата не издържал, грабвайки чука, с който започнал да налага сина си. „ Търпяхме го с години, но не съм желаел смъртта му“, промълви в залата възрастният човек и допълни, че съжалява за стореното. Магистратите разпоредиха по делото да бъде назначена нова съдебно-медицинска експертиза от психиатър, психолог и невролог.", "date": "2018.11.16", "title": "Баща, пребил сина си с чук, застана пред съда в Пазарджик"}
{"url": "https://www.monitor.bg:443/bg/a/view/izkuplenieto-shoushenk-e-naj-dobrijat-film-za-poslednite-30-godini-149657", "text": "Американската драма „Изкуплението Шоушенк\" е най-добрият филм, излизал на екран през последните 30 години. Това сочи проучване, направено от на веригата киносалони „Шоукейс“. След блокбастъра от 1994 година се нареждат лентите \"Титаник\" и \"Форест Гъмп\". Топ 10 се допълва от \"Джурасик парк\", \"Списъкът на Шиндлер \", \"Цар Лъв\", \"Умирай трудно\", \"Криминале\", \"Денят на независимостта\" и \"Гладиатор\". Начело на най-добрите актьори е холивудският ас Том Ханкс. Останалите любимци на зрителите са последните три десетилетия са Джони Деп, Морган Фрийман, Леонардо ди Каприо, Лиъм Нийсън, Идрис Елба, Майкъл Кейн, Том Круз, Самюел Л. Джаксън и Джордж Клуни. При актрисите най-обичана е Джуди Денч, а компания в списъка с 10-те по-по-най й правят Джулия Робъртс, Мерил Стрийп, Кейт Уинслет, Камерън Диас, Дженифър Лоурънс, Хелена Бонъм Картър, Анджелина Джоли, Никол Кидман и Натали Портман. „Шоукейс“ подрежда и най-успешните поредици, които според проучването са \"Хари Потър\", \"Властелинът на пръстените\", \"Джеймс Бонд 007\", \"Играта на играчките\", \"Междузвездни войни\", \"Борн\", \"Карибски пирати\", \"Игрите на глада\",\"Шрек\" и \"Отмъстителите\".", "date": "2018.11.16", "title": " \"Изкуплението Шоушенк\" е най-добрият филм за последните 30 години"}
{"url": "https://www.monitor.bg:443/bg/a/view/kradci-obraha-magazin-za-oryjija-149671", "text": "Обран е оръжеен склад за въздушни и газови оръжия в столицата. Рано тази сутрин крадци са проникнали вътре и са взели парите от касата. по наша непотвърдена информация от касата на магазина са откраднати 680 лева, крадците не са посегнали на стоката. Обектът се намира в кв. „Дружба 1”. Обирджиите са отворили вратите на оръжейния склад без да оставят видими следи. Никой в района не е чул или видял нещо. Обирджиите не са заловени, в момента продължават следствените действия.", "date": "2018.11.16", "title": "Крадци обраха магазин за оръжия"}
{"url": "https://www.monitor.bg:443/bg/a/view/spesteni-remonti-i-lipsa-na-kontrol-srinaha-razpisanieto-na-bdj-149736", "text": "Малкото локомотиви и вагони в движение, недостатъчни ремонти и вероятно лошо управление са част от причините сегашният график за движение на БДЖ, който трябваше да е актуален и догодина, да е под въпрос. Зачестяващите съобщения за липсата на квалифициран персонал в жп-то ни също е сигнал, железничарите не крият малките си заплати. А без това редуцираните влакове и дотирани от държавата линии може да намалеят още, даде да се разбере транспортният министър Росен Желязков при изслушването си в ресорната комисия в парламента. В \"БДЖ-Пътнически превози\" към 30 септември локомотивите са 289, в цифрата са и мотрисни влакове. От тях 152 са в експлоатация, 95 са в изолация и 42 са в ремонт. Електрическите мотрисни влакове са 52 броя, от тях работят едва 30 броя. От 152 влака в движение с над пробег от 20 на сто или неизвършен ремонт са 59 броя. Общо вагоните са 726, от тях 312 са в движение. Затова Желязков смята, че има неосигуреност на дружеството и за нарушаване на графика за движение, който по думите му е \"твърде амбициозен за състоянието на подвижния състав\". Има и забавяне на обществените поръчки за ремонтите в дружеството, показват констатациите на одитиращият екип в \"Холдинг БДЖ\", одобрен от ръководството му, което управлява държавното дружество вече 10 години. Пример за състоянието на железниците е поддръжката на най-новите мотрисни влакове Siemens, който държавата купи преди 13 години. Установено е, че 6 броя скоростни кутии на електрическите мотриси са повредени, ремонтът им се извършва извън дружеството, процедурата е стартирала с доклад до управителя на БДЖ-ПП през април 2017 г. Досега все още не е стартиран търг. Замяната на електрически с дизелови мотриси усложнява останалата част от графика и води до повече разходи за дружеството. Оказва се, че няма разработен механизъм за доставка на резервни части, има разминаване между планираните ремонти и тези по спешност в съотношение към едно към три. Но дори ремонтите по аварии трябва да се извършват от квалифицирани служители, които са прекалено малко в депата и така се стига до \"нерегламентирано вменяване на функции\" на служители без опит и квалификация. Докладът отчита отново лошите условия на труд, неизпълнение на трудовите задължения и др. При товарните превози, които се състезават за дял от частния пазар, състоянието не е по-различно. Локомотивният парк е от 207 машини, от които в експлоатация са 100 броя, 29 са в ремонт и 78 са в изолация. 4891 товарни вагони притежава \"БДЖ-ТП\", от тях годни са 2717. Към края на септември превозените товари са намалели с 23 000 тона спрямо същия период на миналата година. И тук не се изпълнява планираната ремонтна програма, установява още одитът в дъщерното дружество. Всяка година графикът за движение се изготвя след консултация с общините и гражданите. В разписанието за 2018 г. бяха спрени 5 влака, които според БДЖ са компенсирани с оптимизация на други маршрути. Сега се очакваше графикът, който влиза в сила на 9 декември, да не се променя особено, тъй като железниците разчитат на държавната субсидия, пряко обвързани с изпълнението на графика за движение. Сега дружеството обезпечава 20 млн. влаккилометри, като в общи линии в следващата година се планираше да се запазят транспортните схеми в повечето региони в досега действащия график за движение. Но Желязков обяви, че той ще бъде преразгледан до края на ноември и ще се прецени дали с наличните влакове може да се изпълнява безопасно или има нужда от редуциране. Ето какво ще трябва да бъде променено евентуално: По линиите трябва да са 556 влака или с 9 по-малко от миналата година, от които 78 бързи, като 5 от тях ще се движат само в работни дни. Пътнически и крайградски пътнически влакове ще са 478 влака, като 92 влака ще се движат в определени дни от седмицата, 5 в определен период от годината и останалите 381 ще се движат ежедневно. Планирано е да останат без промяна изпълняваните международни линии. Тази година предстоят ремонти по линията от София към сръбската граница. В графика са планираните по-мащабни реконструкции по железопътната инфраструктура около столицата. Пример от БДЖ дават с София – гара Искър – Казичене – Елин Пелин. Предвид очакваните ремонти между гара София и гара Елин Пелин са разработени разписания на влакове по алтернативен маршрут през гара Подуяне (бившата Подуяне разпределителна), за да бъдат избегнати бъдещи изменения на разписанията на влаковете в цялата южна железопътна мрежа. За участъците с най-голям брой пътници в работните дни е запазена увеличената честотата на влаковете през 20 минути сутрин и през 40 минути вечер за Перник, а за Своге 30 минути сутрин и през 60 минути. Добрите желание за осигуряване на повече тренове за Банкя е предвиденото - някои влакове за сателитния град няма да започват или приключват движението си в гара София. Добрата новина беше, че при така разработената схема се създава директна връзка от гарите и спирките от северозападната част на столицата Банкя, Божурище, Волуяк, Обеля, Връбница и Надежда с гарите и спирките в източната част на града – гара Подуяне пътническа, сп. Смирненски, сп. Искърско шосе, гара Искър и гара Казичане и гарите и направленията по Копривщица и Костенец. БДЖ се състои от две дъщерни компании и едно холдингово дружество, което е едноличен собственик на капитала на ЕООД-та. Холдингът е акционерно дружество със 100% държавно участие, принципал е транспортният министър. Тази структура беше създадена на два етапа от 2008 г. насам. Целта е да се обслужват кредитите на закъсалата железница, причината да се избегне крос субсидиране на дейностите, защото товарните превози работи на либерализирания пазар, а пътническите са субсидирани от държавата. Всички производствени активи са в капитала на дъщерните дружества, като холдингът няма ангажимент към бизнеса им. Желязков иска да има пряк контрол върху двете дъщерни дружества. Сега при изплатени задължения по двата облигационни дълга на БДЖ и външни кредитори, холдинговото дружество е започнало да предприема по-пасивна позиция към компаниите си, твърди транспортният министър. \"Държавата няма пряко отношение към дъщерните компании на БДЖ, има документална кореспонденция, която е смятана за ефективен мениджмънт\", казва Желязков. Ето защо той ще подложи на анализ сегашната структура на холдинга и е възможно да останат само двете дружества. Но преди да се тръгне към промяна в структурата ще бъде направен анализ за преценка необходимостта от съществуващата структура. \"Холдингът си свърши работата, дълговете към облигационерите и кредиторите са изплатени. Всяко преобразуване е свързано с процедури по Търговския закон, една от тях е 6-месечно предизвестие към държавата, на която се дължат от холдинга 197 млн. лева\", напомни Желязков. Ако се ликвидира холдинга трябва да се прецени как ще бъдат разпределени тези суми между двете дружества и как ще се погасяват. \"Хубавото е, че тези пари са безлихвени, тоест няма да се променят с времето\", коментира още темата Желязков. Припомняме, че кредитите бяха отпуснати от държавата с цел спасяването на закъсалия жп превозвач от кредиторите му. Наскоро правителството гласува да удължи срока на издължаването на борча с още една година, иначе по него щяха да започнат да текат и лихви. След оставката на предишния министър Ивайло Московски Съветът на директорите (СД) на \"Холдинг БДЖ\", изпълнителният директор Владимир Владимиров, както и управителите на двете дъщерни дружества са премълчали за проблемите, единственото притеснение е било забавянето на обществените поръчки за ремонт и новите влакове. Следват серия от проверки, доклади и заповеди в дружеството, за които Желязков твърди, че разбрал от медиите. \"Почувствах се загубен в богатата кореспонденция, която по своя характер показва не кой каква не е направил и кой за какво не отговаря и има причини да не го направи“, твърди Желязков. Забавянето на обществените поръчки също е част от проблемите. Във връзка със спряния вчера от Комисията за защита на конкуренцията (КЗК) търг за нови мотрисни влакове за 675 млн. лева министърът поясни, че БДЖ няма да оспорва решението на регулатора. \"Документите на общественото поръчка ще бъдат преработени и ще се върви към нова процедура, вместо да оспорваме решението на КЗК, защото ще падне пред Върховния административен съд\", обясни Желязков. Така не става ясно кога железниците ще имат нов подвижен състав, за да опитат по някакъв да бъдат конкурентни на автобусните превози.", "date": "2018.11.16", "title": "Спестени ремонти и липса на контрол сринаха разписанието на БДЖ"}
{"url": "https://www.monitor.bg:443/bg/a/view/borisov-v-solun-nashata-svyrzanost-e-geostrategicheska-149677", "text": "Няма по-добро място от Европейския съюз. И Гърция като изпадна в криза, кой застана до нея - Европейският съюз. Ако стане проблем, кой ще ни помогне най-много - НАТО и ЕС, заяви министър-председателят Бойко Борисов в изказването си пред участниците в Третата среща на високо равнище в Солун. Форумът е посветен на европейската перспектива, свързаността, индустриалното развитие и сътрудничеството със Западните Балкани, съобщи пресслужбата на Министерския съвет. \"Нашата свързаност е и геостратегическа във всяка една сфера. И колкото по-скоро видим Македония в ЕС и НАТО, толкова по-добре за България и Гърция\", каза още Борисов. Той посочи, че някои неща трудно се приемат, както и с десетилетия трупаните исторически конфликти, но дали това е изгодно за бизнеса.  \"Не е ли добре да има свързаност София-Скопие, да имате София-Солун, но и Солун-Скопие-Тирана-Белград? Така и бизнеса, и транспортните коридори всеки да ги предпочете там, където му е удобно\", каза още премиерът Борисов. В обръщението си към лидерите от балканските страни той риторично запита какво по-добро от това Гърция да има излаз на Дунав, а по този начин да се развиват Дунавската, Румънската, Черноморската стратегия. \"На Бургас да имате кей и вие, а съответно България и Севера да имаме - в Солун и Александруполис\", обърна се премиерът Борисов към гръцкия си колега Алексис Ципрас. Българският министър-председател подчерта, че вече е време да спрем да говорим за Западни Балкани, тъй като Гърция, Румъния, България, които вече са в ЕС, не могат да бъдат изключвани или разделяни в ключови сфери. Борисов сподели пред форума в Солун идеята Александруполис да бъде свързан с магистрала и да се модернизира жп линията с Бургас, припомни и важни акценти от Четиристранната среща на високо равнище във Варна, на която гост по покана на българския премиер бе израелският му колега Бенямин Нетаняху. В изказването си министър-председателят Борисов се фокусира още върху важни за региона инфраструктурни отсечки и върху газовата свързаност. \"В момента няма нищо, което да ни спира да продължим да развиваме търговските ни отношения, стокооборотите, както и тази свързаност, за която говоря\", завърши Борисов. В Третата среща на високо равнище в Солун, която се домакинства от премиера на южната ни съседка Алексис Ципрас, участват още министър-председателят на Сърбия Ана Бърнабич, вицепремиерът на Румъния Ана Бирчал, министри от региона. Премиерът обсъди транспортната свързаност между България и Гърция и с министъра на инфраструктурата, транспорта и мрежите Христос Спирдзис, съобщиха още от пресцентъра на кабинета. Във фокуса на разговора също е била железопътната връзка “Солун-Кавала-Александруполис-Бургас-Варна-Русе“. Борисов подчертал, че трябва да се работи усилено по железопътната връзка “Солун-Кавала-Александруполис-Бургас-Варна-Русе“ и посочил, че осъществяването й ще допринесе допълнително за икономическия подем на региона. Малко по-късно през деня Борисов разговарял и с представители на компании, работещи в сферата на природния газ в Гърция. На срещата са били обсъдени възможностите за енергийна свързаност между България и Гърция - интерконекторната връзка между двете страни и терминала за втечнен газ в Александруполис, съобщиха от пресцентъра на МС. „Българското участие в проекта за изграждане на терминал за втечнен природен газ край Александруполис е стратегически важно за диверсификацията и сигурността на енергийните доставки“, заявил Борисов. Той подчертал, че този проект щял да осигури нови количества газ за снабдяване на пазарите в региона. Ключовият очакван източник на газ чрез този терминал е с произход от САЩ, Катар и други големи производители на втечнен природен газ като това ще доведе до допълнителни източници на природен газ за европейския газов хъб „Балкан“. Премиерът припомнил и че изграждането на нов LNG терминал е класифицирано от Европейската комисия като проект от общ интерес. На срещата участвал и изпълнителният директор на „Булгартрансгаз“ ЕАД Владимир Малинов. Той изразил готовност „Булгартрансгаз“ да предприеме стъпки по придобиване на акции в проектната компания, която осигурява развитието на проекта за изграждане на новия LNG терминал в Александруполис.", "date": "2018.11.16", "title": "Борисов в Солун: Нашата свързаност е геостратегическа (ОБНОВЕНА)"}
{"url": "https://www.monitor.bg:443/bg/a/view/donchev-gorivata-moje-da-poevtinejat-s-nad-5-st-na-lityr-149675", "text": "Пет различни предложения за намаляване на цените на горивата са били обсъдени на срещата между вицепремиера Томислав Дончев и петролната асоциация. Той коментира,  че ако се вземат достатъчно мерки, понижаването на цените на бензина  и дизела може да е с повече от 5 стотинки на литър. Част от идеите, обаче, предполагали законодателни промени и тепърва ще се анализират. На въпрос дали обсъжданите с бранша мерки ще доведат до поевтиняване на горивата с над 4-5 стотинки, Дончев беше категоричен, че ще има дори и по-голям ефект. „Всички мерки, ако бъдат взети в пакет, би могло да има и по-голям ефект“, каза той и допълни: „Обяснения има всякакви. Но при тази ситуация, при която исканията, питанията и недоволството са насочени срещу цените на бензина, аз поканих Петролната и газовата асоциация, която обединява вносители, производители и търговци на горива да проведем разговор. Ако има истинска конкуренция, това означава, че цените са реални”, обясни Дончев в ефира на Нова ТВ. „Факт е, че в България поддържаме минимален акциз на горивата, ставката на ДДС не е от високите в Европа, факт е, че цената на горивата не зависи от благосъстоянието на държавите, това са борсови стоки.  Факт е, че на бензиностанциите цената е по-ниска, отколкото в редица други държави членки на ЕС. Наред с това е факт, че очакванията на българите са при ниски ставки на акциза и на ДДС цените да са още по-ниски”, коментира още вицепремиерът. Ако не се въведе данъка за старите коли, няма да се случи нищо фатално,  каза вицепремиерът Томислав Дончев. „Очакваните приходи от него не са някаква впечатляваща сума. При всички случаи става дума за под 20 млн. лв. на година, като тези пари няма да постъпят в държавния бюджет, а в общинските”, добави той. Вицепремиерът коментира и протестите. Той подчерта, че всеки има право да изрази мнението си и гнева си, но не трябва да се нарушава конституционния ред: „Ние трябва да изберем какво искаме. Искаме ли малко повече сигурност на пътя, искаме ли да предприемем някакви мерки въздухът да е по-чист. Този данък няма да реши проблемите сам по себе си. Необходими са комплексни мерки. С учудване забелязвам как може да има два паралелни протеста – дните да протестират срещу данъка, а на една седмица отстояние да се протестира за чистия въздух. Данъкът не е само приход, той е и стимул.  Димът от един стар дизелов автомобил е директно вреден за здравето. Там има канцерогенни компоненти”. Дончев коментира още, че в момента няма предпоставка за оставка на правителството и предсрочни избори. „От гледна точка на парламентарна аритметика – предпоставки за предсрочни избори няма. За мен лично изпълнението на задълженията в Министерски съвет е доколко има полза и доколко има смисъл. Аз лично ще работя, докато усещам полза и смисъл от работата си”, каза Дончев.", "date": "2018.11.16", "title": "Дончев: Горивата може да поевтинеят с над 5 ст. на литър "}
{"url": "https://www.monitor.bg:443/bg/a/view/visokite-ceni-na-gorivata-izkaraha-francuzite-na-barikadite-149674", "text": "Високите цени на горивата изкараха хората във Франция на барикадите: 51-годишната Жаклин Муро стана лидер в националното протестно движение с видео на Facebook. 4 минутният протестен клип, заснет с мобилен телефон, пуснат във социалната мрежа, вече е гледан повече от 6 милиона пъти. За утре, многобройни граждански групи призоваха за улични блокади в цялата страна. Жълтите жилетки за безопасност (gilets jaunes) са отличителен белег на разгневените шофьори, които се организират в социални мрежи. \"Преди десет години, ни накарахте да купуваме дизел, защото се смяташе за по-екологичен\", оплаква се Муро, майка на три деца. Гневът на французите не е насочен само срещу високите цени на горивата - почти 1,90 евро струва литър дизел тази седмица на бензиностанциите във Франция, а литър „супер” дори 1,98 евро. Недоволството е насочено, преди всичко, срещу намеренията на френския президент Еманюел Макрон да увеличи дизеловия акциз на 1 януари.", "date": "2018.11.16", "title": "Високите цени на горивата изкараха французите на барикадите"}
{"url": "https://www.monitor.bg:443/bg/a/view/pyrvijat-snjag-padna-v-stranata-149673", "text": "Сняг и заледени пътища по високите части на страната. Снощи, на прохода \"Шипка\" е паднал около 10 сантиметра сняг. Платното е разчистено, но шофьорите трябва да се движат с особено внимание. В района на места има и гъста мъгла. Панорамният път Шипка - Бузлуджа е затворен. Спряно и движението и по пътя към Паметника на Свободата,  заради снега и лошите условия. Още през нощта е започнало почистването на прохода „Шипка” и в петък сутринта няма проблеми при преминаването на прохода.  Директорът на Национален парк-музей \"Шипка-Бузлуджа\" д-р Чавдар Ангелов обясни в ефира на \"Здравей, България\", че най-вероятно бариерата към Паметника на свободата ще остане затворена до края на зимния сезон. \"Достъпът до монумента ще се осъществява единствено и само по пешеходния път\", добави той. „Ситуацията е овладяна. Атмосферните условия тук са много динамични. Апелирам към всички водачи, които преминават, да бъдат изключително съобразителни и внимателни, когато преминават през прохода „Шипка”, каза собственикът и управителят на пътноподдържащата фирма на прохода Йонко Иванов .Няма ограничение за движението на МПС по републиканската пътна мрежа на територията на Стара Загора. В четвъртък вечерта имаше много сериозна валежна обстановка на прохода „Шипка”. На проход „Хаинбоаз” температурите са положителни, не вали дъжд и няма ограничение на движението”, каза началникът на Агенция за пътно управление в Стара Загора Илия Златев. През уикенда ни очаква студено време, сняг от началото на следващата седмица. В планините остава облачно и със снеговалежи на места.", "date": "2018.11.16", "title": "Първият сняг падна в страната"}
{"url": "https://www.monitor.bg:443/bg/a/view/dejvid-hokni-e-naj-skypijat-jiv-hudojnik-149676", "text": "Картина на британския художник Дейвид Хокни бе продадена на търг за 90,3 милиона долара. Това е рекордна сума за произведение на жив творец, предадоха световните агенции. Търгът се проведе в Ню Йорк в аукционната къща Кристис. Творбата \"Портрет на творец (басейн с две фигури)\" успя да детронира от пиедестала на най-скъпо изтъргувана творба на жив творец \"Балоненото куче (оранжево)\" на Джеф Кунс, продадена през 2013 г. в аукционната къща Кристис в Ню Йорк за 58,4 милиона долара. Стартовата цена на картината на Хокни беше 18 милиона долара и само за 30 секунди сумата прехвърли прага от 50 милиона долара. Творбата на Хокни, който е на 81 години, съчетава две от най-предпочитаните му теми - басейните и двойния портрет, тоест - двама души, които си взаимодействат. На картината с размери 2,13 метра на 3,05 метра елегантен мъж, стоящ прав до басейн, гледа замислено друг мъж, който плува под водата в негова посока, на фона на идиличен пейзаж с дървета и планини. Мъжът, който е прав, е бившият любовник и муза на Хокни - Питър Шлезинджър. Тяхната връзка продължава от 1966 г. до 1972 г. Картината е нарисувана през 1972 г., когато връзката им приключва и мъжът, който плува, може би е бил новият любовник на Хокни, смятат специалисти. Миналата година картината на Хокни \"Магистралата на тихоокеанското крайбрежие и Санта Моника\" бе купена за 28,4 милиона долара на търг в Сотбис и тогава това стана рекорд за твореца, който бе подобрен тази нощ.", "date": "2018.11.16", "title": "Дейвид Хокни е най-скъпият жив художник"}
{"url": "https://www.monitor.bg:443/bg/a/view/sa-sht-povdignaha-obvinenie-sreshtu-osnovatelja-na-uikilijks-djulian-asandj-149670", "text": "В Съединените щати е повдигнато обвинение срещу основателя на \"Уикилийкс\" Джулиан Асандж, предаде АФП, като се позова на изявление на \"Уикилийкс\" от вчера вечерта. Представител на прокуратурата неволно е разкрил тази информация, която допреди това била пазена в тайна. Все още не е известно в какво точно е обвинен Асандж от американското правосъдие. \"Американското министерство на правосъдието без да иска разкри съществуването на повдигнато обвинение срещу директора на \"Уикилийкс\" Джулиан Асандж\", написаха от \"Уикилийкс\" в Туитър.", "date": "2018.11.16", "title": "САЩ повдигнаха обвинение срещу основателя на \"Уикилийкс\" Джулиан Асандж"}
{"url": "https://www.monitor.bg:443/bg/a/view/vremeto-oblachno-temperaturite-padat-149667", "text": "Днес над по-голямата част от страната ще бъде предимно облачно. В Северна България и източните райони ще има превалявания от слаб дъжд, в Предбалкана и Североизточна България от дъжд и сняг. По-значителни разкъсвания на облачността ще има над Югозападна България и Горнотракийската низина. Със слаб, в Източна България умерен северен вятър в страната ще продължи да прониква по-студен въздух. Максималните температури, в повечето райони, ще са между 5° и 10°, в Североизточна България по-ниски. Атмосферното налягане ще се задържи по-високо от средното за ноември, като през деня още малко ще се повиши. По Черноморието ще бъде предимно облачно, на места със слаби валежи от дъжд. Ще духа умерен до силен северсеверозападен вятър. Максималните температури ще са между 6° и 8°. Температурата на морската вода е 15°. Вълнението на морето ще бъде 3-4 бала. В планините ще има значителна облачност и на отделни места ще превали слаб сняг. Ще духа умерен северен вятър. Максималната температура на височина 1200 метра 2°-3°, на 2000 метра – около минус 5°.", "date": "2018.11.16", "title": "Времето: Облачно, температурите падат"}
{"url": "https://www.monitor.bg:443/bg/a/view/zimata-idva-redjat-se-ot-ranni-zori-za-smjana-na-gumi-149661", "text": "Трета седмица се извиват опашки пред гумаджийниците. Уплашени от идващото лошо време, по-закъснелите шофьори се тълпят още преди сервизите да са отворили врати, за да минат по-бързо. Красимир от най-големия квартал на София - „Люлин“, е бил предвидлив и се наредил от 7.00 часа пред един от сервизите в 8-а част на жилищния комплекс. Ще даде около 220 лева за четири китайски, но нови 14-цолови гуми. Следващият по големина диаметър е с 40 лева по-скъп, а за 16 цола гумите стъпват на 80 лева на брой. Ако искате реномирана марка, ще трябва да се бръкнете по-дълбоко в джоба. Тук цените започват от 340 лева за четири гуми 14 цола до 600 лева за 16-ките. „Мераклии за поизносени и евтини галоши има, но все по-малко“, разказва собственикът на центъра Антон Церов. \"Търсят евтино, но ново. Препоръчваме им да ги карат основно градско, а да не се пускат към Витоша. Иначе задължително им продавам с отстъпка вериги\", казва Церов. Търговията онлайн на гуми се развива добре. По-съобразителните поръчват с отстъпка от специализирани сайтове. Там цените са по-тънки с 10 до 30%, но цената е без монтаж. При покупка от разстояние е добре да се информираме за година на производство и индексите за скорост и натоварване. При покупка втора ръка обаче няма никаква гаранция при какви условия са съхранявани и как са използвани. Иначе подмяната на летните със зимни е поне 20 лева за нисък цолаж и без кривини по джантите и се увеличава с 2 лева на цол, показа справка на „Монитор“. Мобилните сервизи вече не са новост в големите градове. Срещу 60 лева монтажът и балансът стават на паркинга пред блока. Правилното съхранение на летните гуми също е от значение. Сервизите вече масово предлагат и хотел за гуми. Удължаването на експлоатационния им живот се постига, като ги предпазвате срещу влага, химикали и ултравиолетови лъчи, съветват експерти. Със сигурност мястото им не е в близост до котлите от централната отоплителна система на сградата, защото жегата има неблагоприятен ефект върху каучуковите съединения. Цената да наемете „стая“ за гумите ви за един сезон ще ви струва между 40 и 60 лева на сезон.", "date": "2018.11.16", "title": "Зимата идва: Редят се от ранни зори за смяна на гуми"}
{"url": "https://www.monitor.bg:443/bg/a/view/eksperti-opisvat-imotite-na-galevi-149647", "text": "Експерти се очаква да опишат пред съда днес имотите на дупнишките кримигерои Пламен Галев и Ангел Христов, по-известни като братя Галеви. Делото за отнемане на имането на избягалите от правосъдието бивши барети зацикли след 20-тото съдебно заседание. На този етап стана ясно, че вещите лица са изготвили назначената от съда икономическа експертиза, която ще бъде разгледана на следващото съдебно заседание. Според равносметката на Комисията за противодействие на корупцията и отнемане на незаконно придобитото имущество, която е ответник в процеса, процесът се точи вече 6 години. От КПКОНПИ обясниха за „Монитор“, че делото срещу Пламен Галев и Ангел Христов е образувано още през 2012 г., а все още е на първа инстанция. До сега са проведени над 20 заседания. В момента делото е на етап изслушване на съдебно-икономическа експертиза и следващото заседание е насрочено за 16 ноември т.г. Ако експертизата бъде приета, делото ще бъде обявено за решаване. Двамата бизнесмени са в неизвестност от 2012 година, след като влезе в сила присъдата им по наказателно дело за организиране и ръководена на престъпна група.", "date": "2018.11.16", "title": "Експерти описват имотите на Галеви"}
{"url": "https://www.monitor.bg:443/bg/a/view/flagman-na-prokopiev-probutva-fejksyuzi-za-da-opravdae-lyjite-si-149664", "text": "Поредната акция за подмяна на истината с абсолютни инсинуации, почиващи не на реални факти, а на пропагандни фалшиви тези, предприе флагманът на Прокопиевата „Икономедиа“. За целите й изданието на подсъдимия олигарх „Капитал“ събра капитала си от фейкове. За да препере старата опорка на шефа си Прокопиев и на ортаците му Огнян Донев и Сашо Дончев за измислена връзка между издателя ни и депутат от опозиционната ДПС Делян Пеевски, премиера и лидер на основната управляваща партия ГЕРБ Бойко Борисов и главния прокурор, част от независимата съдебна система, Сотир Цацаров. Такава връзка няма и логично - „Капитал“ нямат и доказателства за наличието й. Но тъй като нито за олигарсите, нито за изданията им от болтчетата в манифактурата за клевети това някога е било спирачка, „Капитал“ се пробват да убедят читателите си в съществуването на връзката, като си измислят и „доказателства“. Едното било, че - видиш ли - медиите от издателската ни група започвали „клеветническа кампания срещу някой неудобен на властта“, след което „прокуратурата и КПКОНПИ превръщат в правна репресия медийните клевети“. Борисов пък е вкаран в цялата картина заради напълно логичния си въпроси дали, ако олигарх е хванат в престъпление, държавата трябва да си мълчи, защото е издател. Че всички в държавата си задават този въпрос и че отговорът му е ясен, едва ли някой се съмнява. Като изключим, разбира се, същите тези олигарси (двама от тях подсъдими) и медиите им. Що се отнася до абсурдно навързаната верига, в която са тупнати журналистическите ни разследвания, то е важно да се подчертае, първо, че те винаги почиват на документи и доказуеми факти. И материалите ни срещу вече цитираните олигарси са не от днес, вчера или както се опитват да изкарат „Капитал“ - от 2009 г., а от далечната 1998 г. Именно тогава в. „Монитор“ започва да изкарва наяве бандитските приватизационни сделки за „Каолин“ и „Дамяница“, реализирани от Прокопиев с помощта на „бащицата“ му Костов. В следващите години продължихме да изкарваме наяве и истините как разградският бос бърка в джоба на всички ни с тока от ВЕИ-тата му и как унищожи цял курортен град – Меричлери. Разкрихме и как по времето на Костов на Сашо Дончев беше дадена тръбата за синьото гориво, а фармацевтичният бос Огнян Донев изигра първата си игра за придобиването на „Софарма“. Разкрихме и пъпната им връв с комунистическите служби – в частност с Държавна сигурност. С документи показахме, че бащата на „капиталиста“ и уж десен Прокопиев е бил щатен служител на УБО на ДС, а майка му - волнонаемен служител в същото управление. За по-младите читатели ще припомним, че въпросното УБО се грижеше за сигурността на партийните велможи на ЦК на БКП и на генералния секретар Тодор Живков. Бащата на Огнян Донев пък се е подвизавал в ПГУ на ДС – външнополитическото разузнаване на режима, шпионирайки сегашните ни партньори от Австрия и ФРГ. Разкрихме и тъмното финансиране на медиите им и присъдружните сайтчета от Фабриката за фалшиви новини, през които се разпространяват в нета лъжите на олигарсите и „перодръжките им“. И пак ние задаваме логичните въпроси: Откъде разградският олигарх допълва липсващите годишно 4,5 млн. лв. в „Икономедиа“ - дали не идват пари от запорираните от КПКОНПИ 200 млн. лв.? Как Господаря на хапчетата Огнян Донев спонсорира сайта и списанието „Клуб Z“, на което е издател? Дали част от парите за това щедро спонсорство не идват от укритите 62 млн. лв. данъци, за които Донев е подсъдим? След безуспешния опит на олигархията и лично на Прокопиев да бъде защитен от пионката си в НПО-то с грантово финансиране „Репортери без граници“ Фабриката се върна към стария си норматив от фейкове – минимум по един на ден срещу нашия издател и медиите ни. Въпросното НПО на репортерите непрекъснато тръби, че у нас няма свобода на словото, но всъщност анкетите, върху които се гради тази класация, се правят от хора на кръга „Капитал“ и Фабриката за фалшиви новини. Голям шок Фабриката изживя от факта, че законът, изсветляващ медиите, който беше внесен от нашия издател и депутат от ДПС Делян Пеевски и колегите му Йордан Цонев, Велислава Кръстева и Хамид Хамид, вече е факт и беше публикуван във вторник в „Държавен вестник“. Така Фабриката ще трябва да разкрие собствеността си, каналите на финансиране, а на светло ще излязат и полуанонимните й сайтове, които тиражират и в същото време съчиняват фейкове по заръка на олигархията.", "date": "2018.11.16", "title": "Флагман на Прокопиев пробутва фейксъюзи, за да оправдае лъжите си "}
{"url": "https://www.monitor.bg:443/bg/a/view/jilishtnite-politiki-osnoven-akcent-dnes-na-foruma-mojat-grad-mojat-dom-mojat-biznes-149666", "text": "Националните жилищни политики основен акцент днес на форума „Моят град, моят дом, моят бизнес“. Събитието, започнало вчера в НДК в София, се организира от Национално сдружение „Недвижими имоти” (НСНИ). То е съвместна инициатива с ООН, подкрепена от МРРБ, министерство на енергетиката, АУЕР и най-активните организации в страната в сферата на недвижимите имоти, строителство, проектиране, градско планиране, енергийна ефективност. Една от темите днес ще бъде ролята на регулацията на професиите за създаване на достоверна база данни. Сред другите е управлението на сградите и инвестициите в тях, а също и подобряване на енергийната им ефективност. По програма форумът ще завърши с кръгла маса, на която ще бъдат обсъдени за бъдещи политики и решения. Сред главните спонсори на събитието е Fibank, а „Монитор” е медиен партньор на форума.", "date": "2018.11.16", "title": "Жилищните политики - основен акцент днес на форума „Моят град, моят дом, моят бизнес“"}
{"url": "https://www.monitor.bg:443/bg/a/view/pentagonyt-se-provali-na-pyrvija-naj-pylen-odit-149668", "text": "Пентагонът се провали на първия най-пълен одит, съобщи висш представител на министерството на отбраната на САЩ, предаде Ройтерс. По време на одита, започнал миналия декември, са били открити несъответствия в счетоводството на министерството на отбраната, за чието разрешаване ще бъдат нужни години. Проверката е била извършена от около 1200 одитори. Те са проверявали финансовото счетоводство за широка палитра от разходи, в това число за оръжейни системи, военен персонал и имущество. \"Провалихме се на одита, но ние никога не сме очаквали да го изкараме\", каза заместник-министърът на отбраната Патрик Шанахан. Той добави, че проверката е показала, че е нужна по-голяма дисциплина по финансовите въпроси в Пентагона. \"Това беше одит на организация за 2,7 трилиона долара, така че де факто одитът беше доста съществен\", каза Шанахан. Бюджетът за отбраната за фискалната 2018 г., приключила в края на септември, беше около 700 милиарда долара. Шанахан не каза колко пари не излизат от одита.", "date": "2018.11.16", "title": "Пентагонът се провали на първия най-пълен одит"}
{"url": "https://www.monitor.bg:443/bg/a/view/njakolko-incha-snjag-podhlyznaha-nu-jork-149669", "text": "Първият за тази есен снеговалеж парализира работата на наземния транспорт в Ню Йорк, предаде АП. Снежната покривка е между 1 и 3 инча (около 7 см). Мокрият сняг и силните пориви на вятъра прекършиха клони. Полицията препоръча на хората да не излизат и да избягват пътищата. Заради лошото време автобусите трудно стигаха до централния автобусен терминал в Манхатън и той се оказа претъпкан от хора. Имаше закъснения и в извънградските влакове. Катастрофа с няколко автомобила пък задръсти моста \"Джордж Вашингтон\".", "date": "2018.11.16", "title": "Няколко инча сняг подхлъзнаха Ню Йорк"}
{"url": "https://www.monitor.bg:443/bg/a/view/muzikanti-otkazaha-da-pejat-s-kristina-agilera-ne-ja-razpoznali-149665", "text": "Музиканти от Ню Орлиънс отказаха на Кристина Агилера да се качи при тях на сцената. Причината – членовете на местната реге банда Claude Bryant And All The Stars не разпознали петкратната носителка на “Грами”.  Певицата пристигна в Ню Орлиънс ден преди концерта си, част от турнето й в подкрепа на албума Liberation. Същата вечер посетила и заведението Café Negril, където свирели Claude Bryant And All The Stars. Агилера се забавлявала и танцувала цяла нощ, издава източник пред Billboard. Това била и причината тя да поиска да изпее съвместно парче с групата. Изпълнителката на Hurt била посрещната обаче с отказ. Още на следващата вечер, певицата разказа куриозния случай и на феновете си по време на участието си. “Отидох в този малък бар, където участие имаше въпросната група. Бях заедно с няколко от танцьорите ми. Отидох при фронтмена и му казах: Нека се кача на сцената, може би ще изпеем нещо, ще е готино. Той дори не ми даде да се доближа до микрофона. Беше малко по-възрастен, не ми се зарадва.”, сподели Агилера.  “Съжалявам, Кристина. Не те разпознах. Наистина не я разпознах, защото носеше шапка, която скриваше очите й. Беше облечена в широка тениска. И не се представи”, извини се скоро след това и лидерът на Claude Bryant And All The Stars пред WGNO.", "date": "2018.11.16", "title": "Музиканти отказаха да пеят с Кристина Агилера, не я разпознали"}
