{"url": "https://www.monitor.bg/bg/a/view/dve-momicheta-padnaha-s-parashut-vyrhu-zavedenie-v-sozopol-172116", "text": "Две момичета са паднали върху покрив на заведение в Созопол по време на разходка с парасейлинг. Това съобщиха от Областната дирекция на МВР в Бургас. От там обясниха, че въжето на парашута, теглен от моторна лодка, се е оплело в клоните на високо дърво. Момичетата са паднали първо върху клоните на дървото, от там върху покрива на заведението. Те не са пострадали.", "date": "2019.08.03", "title": "Две момичета паднаха с парашут върху заведение в Созопол"}
{"url": "https://www.monitor.bg/bg/a/view/masov-razstrel-v-supermarket-v-teksas-172121", "text": "Стрелба беше открита в супермаркет Walmart в Cielo Vista Mall в американския град Ел Пасо, щата Тексас. При това загинаха 20 души, а 26 бяха ранени, съобщи губернаторът на Тексас Грег Абът, предадоха световните агенции. За нападението е задържан 21-годишен бял мъж на име Патрик Кръсиъс, живеещ в района на Далас. Абът каза, че това е един от най-кървавите дни в историята на щата. Властите разследват версията за престъпление, извършено от омраза. В САЩ така се обозначават традиционно действия, насочени срещу хора заради тяхната раса, религия или сексуална ориентация.  Американският президент Доналд Тръмп осъди кървавото нападение. \"Стрелбата в Ел Пасо, Тексас, е не само трагична, но е и акт на малодушие. Заставам зад всички в тази Страна в осъждането на днешния ненавистен акт\", написа той в \"Туитър\". \"Няма причини или извинения, които могат да оправдаят убийството на невинни хора\", каза президентът и добави, че със съпругата му Мелания се молят за хората в Тексас. В интернет пространството се появи манифест, който се твърди, че е написан от стрелеца, предаде Франс прес. В него се заклеймява \"нашествието\" на латиноамериканци в Тексас и се прави препратка към нападението срещу две джамии в новозеландския град Крайстчърч, където бяха убити на 15 март 51 души. Ел Пасо е на границата с Мексико и 80 процента от 680-хилядното му население са латиноамериканци. Трима мексиканци са сред убитите при вчерашната атака. Няма данни за пострадали български граждани при стрелбата в Ел Пасо, съобщи МВнР. Българското посолство във Вашингтон е в постоянен контакт с местните власти. При необходимост от съдействие сънародниците ни могат да се обадят на спешния номер 911 в САЩ, както и на телефоните на посолството във Вашингтон: (202) 387 0174; (202) 299 0273; (202) 483 1386.  Във вторник при стрелба в супермаркет Walmart в щата Мисисипи загинаха двама души, а преди това през уикенда 19-годишен откри огън на фестивал на чесъна, уби двама души и бе застрелян от полицията.", "date": "2019.08.03", "title": "20 убити при масов разстрел в супермаркет в Тексас"}
{"url": "https://www.monitor.bg/bg/a/view/nad-200-uchastvaha-v-pluvnija-praznik-1000-h-1000-172117", "text": "С атрактивни награди и низ от красиви емоции си тръгнаха участниците в плувния празник „1000 х 1000“ във Варна. Фиестата, събрала повече от 200 фенове на плувната магия от Великобритания, Русия, Белгия, Холандия и България, се проведе пред ресторант „Мистър Баба“ на Южния плаж. Организатори на масовото преплуване бяха ВМС на Р. България, община Варна и плувният шампион на България -ПСК „Черно море”. Идеята е на председателя на УС на плувния клуб и изпълнителен директор на „Агрополихим” – Филип Ромбаут. Десетки ентусиасти окупираха плажната ивица от ранното утро в събота. Преди да се запишат, те успяха да запечатат куп вълнуващи емоции на плажа, а най-наблюдателните снимаха красивите делфини, които плуваха в морето. Семейства с деца, които почиват в курортите край Варна и много любители на плуването от чужбина и България, нямаха търпение да стартират във вълнуващото предизвикателство. В плуването, което няма състезателен характер, участваха и зам.-председателят на ПСК „Черно море“ – Миролюб Адамов, главният съдия на маратона „Галата-Варна“ Вили Цеков, плувци от „Черно море“ и клуб „Албатрос“. Включиха се и двама холандци от побратимения на Варна град Дордрехт. Маратонците от Страната на лалетата Нинке Блау и Ниос Хатсман се вълнуваха много преди старта и загряха за неделя, когато е 79-ото издание на маратона „Галата-Варна“, на който ще плуват благотворително. Главният редактор на RTV Dordrecht пък отрази събитието. Стотици варненци и чужденци, които трупаха шоколадов загар на плажа, аплодираха участниците през цялото време.  ", "date": "2019.08.03", "title": "Над 200 участваха в плувния празник „1000 х 1000“"}
{"url": "https://www.monitor.bg/bg/a/view/volejbolistkite-ni-biha-arjentina-172120", "text": "Женският национален отбор на България по волейбол изпълни план минимум от олимпийската квалификация в Шрийвпорт (САЩ) - победи Аржентина с 3:1 (24:26, 25:9, 25:18, 25:20) и погледна поне към гарантиране на участие в европейска олимпийска квалификация, при положение че вторият ни съперник в Шрийвпорт бе абсолютният фаворит, актуалните шампионки от Волейболната лига на нациите, домакините от Америка. Топреализатор за успеха над Аржентина стана Елица Василева с 18 точки (4 блока, 1 ас и 33% ефективност в атака). Мирослава Паскова добави 16 точки (3 блока, 2 аса и 37% ефективност в атака), а Гергана Димитрова приключи с 15 точки (3 аса и 36% ефективност в атака). В първия гейм българките имаха геймбол при 24:23, но го загубиха. Крайно мобилизирани, във втория дадоха само 9 точки на аржентинките. Подчиниха ги методично и в следващите два. В другата среща преди мача между българките и домакините САЩ победиха Казахстан с 3:0 (25:17, 25:10, 25:10). В същото време мъжкият национален отбор на България е на подготовка във Варна преди олимпийската квалификация от 9 до 11 август. В зала “Конгресна” на Двореца на културата и спорта срещаме последователно Египет, Пуерто Рико и Бразилия. ", "date": "2019.08.03", "title": "Волейболистките ни биха Аржентина"}
{"url": "https://www.monitor.bg/bg/a/view/svinevydska-blokada-na-pytja-jambol-sliven-172118", "text": "Свиневъди организираха денонощна блокада на пътя Ямбол - Сливен, съобщи Нова телевизия. Собственици на домашни прасета останаха на пътя и през нощта в знак на протест срещу мерките на държавата в битката с африканската чума. Въпреки проливния дъжд и градушката, местните останаха на изградения пункт край село Крушаре. Исканията им са да спре евтаназията на прасета в района. Към недоволството постоянно се присъединяват хора и от други населени места. Блокадата на пътя наложи полицията да отбива движението по обходни маршрути. Семейства с деца, все пак достигнали до Крушаре, успяха да минат. А протестиращите настояват при тях да дойде представител на властта, който да им разясни защо трябва да се евтаназират прасета, които не са болни. Все още не е ясно докога ще остане блокадата.", "date": "2019.08.03", "title": "Денонощна свиневъдска блокада на пътя Ямбол - Сливен"}
{"url": "https://www.monitor.bg/bg/a/view/etyr-i-botev-plovdiv-si-podeliha-tochkite-172119", "text": "След като стигна до равенства с ЦСКА и \"Левски\", \"Етър\" спря и друг от водещите отбори - \"Ботев\" Пловдив, съобщи Би Ти Ви. Двата тима завършиха наравно 2:2 в зрелищен мач от четвъртия кръг на родното футболно първенство. Двубоят на ст. \"Ивайло\" във Велико Търново започна отлично за гостите, които поведоха още в 4' с гол на Тодор Неделев. Националът бе изведен отлично от Тайлон и преодоля Христо Иванов за 1:0 в полза на \"жълто-черните\". Домакините изравниха в 38', когато Александър Дюлгеров с плонж прати топката в мрежата зад Георги Аргилашки. В края на първата част обаче \"Ботев\" възстанови аванса си - Филип Филипов намери Марко Перван и той с глава отбеляза дебютното си попадение с екипа на пловдивчани. \"Етър\" изравни отново в 52' чрез Даниел Младенов, който вкара красив гол от около 25 метра. За него това е четвърто попадение от началото на сезона. До края на срещата \"болярите\" бяха по-активни, но в 80' футболистите на \"Ботев\" претендираха за дузпа заради игра с ръка на Дюлгеров. Главният рефер Ивайло Стоянов прецени, че няма основание за отсъждане на наказателен удар и двубоят завърши без победител - 2:2. Така \"Ботев\" е пети във временното класиране с актив от 5 точки, а \"Етър\" осми с една по-малко. В следващия кръг \"канарчетата\" приемат \"Царско село\", докато \"Етър\" е гост на \"Славия\".", "date": "2019.08.03", "title": "\"Етър\" и \"Ботев\" Пловдив си поделиха точките"}
{"url": "https://www.monitor.bg:443/bg/a/view/hvanaha-dvama-dilyri-pri-narkooperacija-kraj-moreto-172111", "text": "Двама дилъри бяха задържани във Варна при специализирана операция по линия на противодействие на наркоразпространението под ръководството на Окръжната прокуратура в града. В резултат от полицейските действия на криминалисти от ОД на МВР – Варна и Първо РУ, след извършена наркосделка, за срок до 24 часа, е задържан 26-годишен осъждан за наркоразпространение мъж, добре познат на органите на реда. В дома на Й.И. са намерени и иззети 218 грама ексази, 56 грама амфетамини и 47 грама марихуана, както и множество празни пакетчета. На територията на Трето РУ на МВР във Варна е задържан С.С. (21 г.), неизвестен досега на МВР. В дома му в ж.к. „Победа” са намерени и иззети 110 грама марихуана, 9 грама кокаин, 3 грама хашиш, мелничка и електронна везна. По двата случая са образувани досъдебни производства. Работата по документиране и доказване на извършените престъпления продължава под надзора на прокурор от Окръжната прокуратура във Варна.", "date": "2019.08.03", "title": "Хванаха двама дилъри при наркооперация край морето"}
{"url": "https://www.monitor.bg:443/bg/a/view/predlagat-pametnik-na-general-legenda-vyv-vip-loja-na-stadion-172109", "text": "Паметник в цял ръст на легендарния генерал от някогашните Строителни войски  Делчо Делчев да бъде издигнат насред ВИП –ложата на старозагорския стадион, предлага инициативен комитет в навечерието на 100-годишнината от рождението на военачалника. Генерал Делчев е роден на 27 март 1920 година в хасковското село Ябълково, от съвсем млад става член на комунистическата партия, бил е партизанин от отряд „Асен Златаров“, участва във Втората световна война, от 1946 г. слага пагоните на трудовите войски и се пенсионира като генерал – майор и командир на старозагорската строителна дивизия.Сред многобройните обекти, които са изградени под негово командване е и монументът на старопланинския връх Бузлуджа/1974-1981 г./ Запален шахматист и любител на футболната игра, под негово командване са били десетки от най-добрите играчи, десетилетия наред е помагал за местния клуб „Берое“, почти до смъртта си на 31 май  2007 г. беше неизменно сред зрителите стадиона край парк Аязмото. Идеята за издигането на паметник на Генерала има вече почти десетилетна история, предложението е направено от хора, свързани с футбола и бивши негови войници, сред тях бе и споминалият се два мандата кмет на Стара Загора д-р Евгений Желев. Първоначално предложението бе стадионът да носи името на Делчев, но по така и останали неясни причини то не успя да събере мнозинство сред местните парламентаристи. Отхвърлена бе и идеята бюстът му да бъде при входа на стадиона,  сегашното предложение за скулптурна фигура от бронз , седнала на любимото му място сред запалянковците също се посреща с известни резерви най-вече от скулптурите. Те се опасяват , че няма да успеят да пресъздадат достатъчно реалистично образа на двуметровия мъж с униформа и генералски лампази. Те напомнят, че вече няколко конкурса за паметници в Града на липите се провалят, сред тях са идеите за хан Тервел, свети Климент Охридски и знак за Център на вселената . Предстои да бъде обявен конкурс за фигурата, най-вероятно той ще бъде национален, коментират членове на инициативната група. Очакванията са паметникът да бъде готов за 100-годишнината на Делчев догодина.", "date": "2019.08.03", "title": "Предлагат паметник на генерал – легенда във ВИП-ложа на стадион"}
{"url": "https://www.monitor.bg:443/bg/a/view/nelina-stana-jertva-na-varnenski-pajak-172115", "text": "Пайнерката Нели Николова, известна на широката публика с псевдонима Нелина, стана жертва във Варна на собствената си разсеяност. При последния си гастрол в морския град жената-глас паркирала черния си Мерцедес на една от централните улици, близо до кметство „Одесос“, който бил отнесен от „паяк“, разказаха нейни почитатели. „Беше в средата на седмицата, май в сряда. Спря точно след забранителен знак и предупреждаваща табела с ясно изписан текст. Когато излезе от колата, веднага я разпознах. Това е Нелина, казах на приятелите си, които също се зарадваха на случайната среща“, разказа Ивайло Митев, станал неволен свидетел на цялата история. Нито той, нито приятелите от компанията му обаче успяли да предупредят русенката, че колата е в нарушение и на място, което се контролира от „паяк“. След известо време пристигнал специализирания автомобил, а екипът му натоварил набързо луксозния автомобил-нарушител. Не след дълго се появила и певицата, като носела няколко тоалета от хотела си. Тя останала втрещена, след като установила, че колата й липса. Първоначално помислила, че са я откраднали, но след като я „светнали“, че е паркирала в забранената зона, взела такси и се отправила към общинския наказателен паркинг, където кротко я чакала колата й. Други нарушители веднага отстъпили реда си, за да може любимката им да уреди по-бързо формалностите и да си плати глобата. На паркинга обаче я чакала нова изненада – Мерцедесът не искал да запали, тъй като компютъра му блокирал, като предпазна мярка срещу кражба. Наложило се да извикат компютърджии, които да го разблокират, преди да може Нелина да си тръгне поживо-поздраво. През цялото време певицта се радвала на изключително внимание. Край нея се въртяли услужливо, както служителите от общинската служба по репатриране, така и попадналите на наказателния паркинг по същата причина като нея прегрешили варненци. Нели Николова завършва Английска гимназия „Гео Милев“ в родния си град Русе. Започва музикална кариера като певица във фолклорен ансамбъл ”Найден Киров”. През 1993 г. става солистка във формация „Фаворит“ заедно с Еми Стамболова. От 1996 г. Нелина развива самостоятелна кариера и е една от любимките на родния попфолк. Тя притежава драматичен сопран, приятен и плътен, с изключителна, овладяна мощ. Успешно изпълнява авторска музика в различни стилове, защото е сред певиците, които са способни да пеят всичко.", "date": "2019.08.03", "title": "Нелина стана жертва на варненски „паяк“"}
{"url": "https://www.monitor.bg:443/bg/a/view/prodavat-za-0-5-mln-lv-kultova-kyshta-v-stara-zagora-172108", "text": "Двуетажна къща в центъра на Стара Загора, строена през 1910 година от известната възрожденска фамилия Бакалови /от нея произхожда литературният критик и историк Георги Бакалов /1873-1939/ е изкарана на пазара на недвижимите имоти. Продавачът иска за имота 520 000 лв , като е склонен да намали цената при бързо постигане на споразумение. Домът е принадлежал на търговеца Миньо Бакалов, който с приходите от личния бизнес издържа четиримата си братя Господин, Георги , Крум и Борис да се изучат в Швейцария и България. Не са запазени имената на проектанта и строителя, но по своята външна архитектура и вътрешно разпределение е типична за началото на ХХ век: двуетажна, с мазе и таван, източна фасада и вход към улицата, отделна двойна порта за вход в двора. Няколко стълби бележат достъпа в къщата от южната фасада през двора от близо 400 кв м. От малкия салон се влиза в четири самостоятелните стаи на първия етаж и по вътрешни стълби – на втория. И тук, както традиционно в старите градски къщи, има втори „черен” изход от кухнята към двора.След 9 септември 1944 г. домът е бил национализиран, ползвали ли го за канцеларии на общински служби. След 10 ноември 1990-а е реституиран от наследниците на фамилията, които не след дълго го продали и там известно време е била редакцията на местен всекидневник. Запознати твърдят, че спънка за продажбата е фактът , че къщата е паметник на културата от местно значение. Освен това имотът попада в рамките на археологическия резерват „Верея Августа Траяна“, което прави проблематично новото строителство там.  ", "date": "2019.08.03", "title": "Продават за 0,5 млн лв култова къща в Стара Загора"}
{"url": "https://www.monitor.bg:443/bg/a/view/stotici-se-sybirat-kraj-potopenija-hram-na-jazovir-jrebchevo-172110", "text": "Стотици богомолци ще се  съберат от ранни зори в неделя край потопения във водите на язовир Жребчево  храм „Свети Иван Рилски“, за да присъстват на светата божествена литургия , която ще отслужи за пръв път от десетилетия старозагорският митрополит Киприан. Храмът от две години е извън очертанията на водната повърхност заради засушаванията и източването на язовира под критичната точка, това обнадеждава инициаторите за спасяването му, че ще се намери техническа възможност да бъдат укрепени стените и останките от купола, които напомнят за останките от средновековния храм в стария Несебър. До службата на владиката тук се стигна след близо двугодишни разговори и изясняване на ситуацията в край сметка дали черквата е действаща или завинаги е заличена от регистрите на БПЦ. Самият Киприан разказва, че като млад монах неведнъж се е молил в руините, но не го е коментирал в публичното пространство. Църквата е била построена със средствата събрани от жителите на някогашното село Запалня,  основният камък е бил положен от 14-годишния Христо Кръстев през 1891 г. В горната част на каменните зидове били вкопани гърнета и стомни, за да се подобри акустиката, а покривът бил изпълнен във формата на свод с тухли, редени по изключително прецизен начин. Освещаването сторил на 19 октомври следващата година сливенският митрополит Гервасий. Зидарията изпълнили тревненските майстори Ненко и Рую Руеви, а зографията била дело на по-малкия им брат Иван Руев. За стенописите по тавана се погрижили иконописецът Кирил Кънев и проф. Иван Мандов. Първи каноничен свещенник бил Петко Славов от сегашния твърдишки квартал Козарево. 250 са били някога къщите в Запалня, над 1 000 са били по последната регистрация жителите му преди да бъдат изселени през 1962 година. При изселването си запалненци отнесли в Твърдица и Гурково двете бронзови камбани, като направили уговорката със свещенниците те да бият задължително при смърт на техен съселянин. Според председателя на инициативния комитет за реставриране и укрепване на потопената черква Пламен Курумилев имало ктитор, който изявил готовност да дари камбана, но все още не били решени техническите въпроси по окачването и опазването й.", "date": "2019.08.03", "title": "Стотици се събират край Потопения храм на язовир Жребчево"}
{"url": "https://www.monitor.bg:443/bg/a/view/djon-favro-nezavisimijat-kuklovod-na-disni-172089", "text": "За него не се шуми. Той успява с добре усвоена ловкост да се прокрадне между гръмките заглавия на медиите и да остави единствено филмите да говорят сами за себе си. Самият Джон Фавро далеч не е безизвестен. Може би сте го виждали в хитовия ситком „Приятели“, където Фавро го раздаваше като гаджето милиардер на Моника - Пийт Бекър, когото последно видяхме в опитите му да стане Върховния боен шампион. Или сте чували за него и от емблематичната за кариерата на Уил Феръл комедия „Елф“, която той режисира. Със сигурност, ако сте фен на вселената на „Марвел“, пък си го спомняте не само като шофьора на Тони Старк – Хепи Хоугън, но и като С времето, неусетно и с тихи стъпки, Фавро си извоюва статут на Легенда в „Дисни“ (вече собственици на „Марвел“), какъвто приз получи и от самата компания тази година. От позицията си на независим продуцент със собствената си фирма Fairview Entertainment, той диктува модата като истински кукловод. А всичко започва именно с „Железния човек“. Самият режисьор (който работи още като актьор и сценарист) е голям фен на комиксите. Опитва се да реализира заглавието в продължение на години, но през 2008 г. (когато се състои премиерата на първата лента) признава, че се радва на продължителната работа по проекта. казва Фавро. Самият той не е очаквал грандиозния успех на лентата, която поведе цялата машина, която познаваме като „Марвел“, до нивото, на което е в момента. А въпреки че ограничава режисьорските си ангажименти по нея единствено до първите два проекта, той продължава да е замесен в почти всички останали заглавия от поредицата. Днес, когато сме в разгара на следващата голяма вълна на „Дисни“ - преиздаването на игрални филми по анимационните класики, разбираме, че отново Фавро стои в основата и на тази поредица. „Аладин“, „Мулан“, „Малката русалка“, „Лейди и Скитника“, „Дъмбо“ - това са само част от заглавията, които са или предстои да получат римейк в следващите максимум две години. А всичко започна през 2016 г., когато „Дисни“ усети добрия вкус на позитивните отзиви на критика и публика с „Книга за джунглата“, дело отново на Фавро. Лентата се справя толкова добре в боксофиса, че Режисьорът веднага скача при възможността да разгърне историята. Кога ще стартира работата по нея обаче тепърва предстои да разберем. Досега 52-годишният кинодеец задържаше работата върху проекта, за да се фокусира върху друго култово заглавие във филмографията си, а именно - „Цар Лъв“. След като направи премиерата си преди две седмици, новата версия на една от най-обичаната анимация на „Дисни“ вече удари печалби в размер на над 1 милиард долара от продажбата на билети. Така, тя надмина по успех (изразен поне в цифри) своя предшественик. Без да сравняваме плюсовете и минусите на двата филма, Фавро впечатлява и с интересния си подход при реализирането на своята лента. Като това да изгради целия филм от компютърно генерирани изображения. Или да „вкара“ актьорите във виртуалната реалност, като ги застави да озвучават, докато сами се ориентират в джунглата, вместо да стоят статични пред микрофоните в студиото. поставяйки ги пред предизвикателството да разпознаят единственият кадър от лентата, която не е компютърно генериран. Решението си режисьорът обяснява с желанието си да види дали публиката ще направи разлика между реалния кадър, заснет в Африка и „реалността“, която са изградили заедно с екипа му. Подсказка впоследствие даде и самият той – става дума за първия кадър от филма, с който започва The Circle Of Life. „Напрежението около премиерата на „Цар Лъв“ беше много голямо. От една страна, трябваше да отдадем заслуженото на авторите на анимацията, като за щастие имахме тяхната благословия. – там почти никой не знаеше, че съществува такъв супергерой. При „Цар Лъв“ феновете изискват много повече\", намигна наскоро Фавро пред тв водещия Джими Кимел, като добави, че работата му с Бионсе и Доналд Глоувър най-накрая е провокирала децата му да разговарят с него на семейните вечери. Фавро е горд татко на три деца, плод на любовта му със съпругата му – лекарката Джоя Тилем. Най-големият Макс вече е направил и кинодебюта си, като изигра малкия Питър Паркър в „Железния човек 2“. Двойката има и две дъщери. Самото детство на Фавро не преминава никак леко – губи майка си от левкемия едва 13-годишен. За него продължава да се грижи баща му Чарлз Фавро, който изкарва прехраната си като учител. Въпреки това още от малък режисьорът показва, че има потенциал, като успява да завърши гимназията Бронкс, която има репутацията, че обучава единствено гении на науката. Именно там Фавро и останалите продуценти на „Спайдърмен: Завръщане у дома“ изпращат младия британец Том Холанд. „На шега им подхвърлих, че ще е добре да отида под прикритие в някоя американска гимназия, за да се запозная с американската система на образование за ролята на Питър Паркър. намигна неотдавна Холанд. Самият Джон Фавро казва за себе си, че не е „политически режисьор“. Не обича да поучава аудиторията с филмите си, като залага 100 % на развлечението в проектите си. Увлечението му към „Междузвездни войни“, което той отдава именно на идеята си, че режисьорът трябва да развихря въображението си максимално на големия екран, дава първите си плодове, когато Фавро влиза в шортлистата с кинодейци, които да застанат начело на новата трилогия със „Силата се пробужда“. Проектът отиде в крайна сметка в ръцете на Джей Джей Ейбрамс, но Фавро продължава с пътуването си до далечната галактика. Още през 2008 г. се включва в озвучаването на анимационния сериал Star Wars: The Clone Wars, който ще получи нов живот съвсем скоро. Самият Фавро пък застава начело и на собствен сериал от вселената на „Междузвездни войни“ - „Мандалориецът“, който ще бъде излъчен за сефте на стрийминг платформата Disney+ от 12 ноември. Действието ще се развива след „Междузвездни войни: Епизод VІ - Завръщането на джедаите“, а Фавро е сценарист, създател и изпълнителен продуцент на продукцията. И въпреки че публиката все още не е видяла и един епизод, наскоро кинодеецът издаде, че налива основите на втори сезон.", "date": "2019.08.03", "title": "Джон Фавро – независимият кукловод на „Дисни“"}
{"url": "https://www.monitor.bg:443/bg/a/view/sa-sht-razpolagat-novi-raketi-sys-sreden-obseg-v-azija-172114", "text": "САЩ искат бързо да разположат нови ракети в Азия, по възможност още в следващите месеци, за да контрират нарастващата военна мощ на Китай в региона, обяви новият шеф на Пентагона Марк Еспър, цитиран от АФП. \"Да, бих искал да го направя\", заяви министърът на отбраната на САЩ в отговор на въпрос възможно ли е САЩ да разположат в Азия нови конвенционални оръжия със среден обсег, след като вече не са обвързани от американско-руския Договор за ликвидиране на ракетите със среден и малък обсег, от който САЩ се оттеглиха вчера. \"Бихме искали да го направим колкото се може по-скоро\", каза Еспър в самолета на връщане от посещение в Сидни, първи етап от едноседмична обиколка в Азия. \"Бих искал да го смятам в месеци, но тези неща имат склонност да отнемат повече време от предвиденото\", добави той. Еспър не уточни къде САЩ възнамеряват да разположат новите ракети. \"Не искам да спекулирам, защото това са неща, които винаги се обсъждат със съюзниците\", каза той. Еспър заяви, че Китай не бива да се изненадва от американските намерения. \"Не би трябвало да е изненада, защото отдавна го обсъждаме. Бих искал да подчертая, че 80 процента от арсенала им се състои от оръжия от типа, който се забраняваше в договора (между САЩ и Русия, по който Китай не е страна). Така че не би трябвало да е изненадващо, че искаме подобен капацитет\", заяви министърът на отбраната на САЩ.", "date": "2019.08.03", "title": "САЩ разполагат нови ракети със среден обсег в Азия"}
{"url": "https://www.monitor.bg:443/bg/a/view/rumyncite-redjat-obuvki-pred-mvr-172112", "text": "Множество румънци се събраха пред сградата на министерството на вътрешните работи, за да подредят 400 чифта обувки, колкото са безследно изчезналите деца в страната в рамките на една година, съобщава сайтът Зиаре. Необичайната демонстрация е вдъхновена от случая с 15-годишната Александра, която беше отвлечена и убита в южния град Каракал. Представители на опозиционната Национално-либерална партия (НЛП) заявиха, че според официални данни в Румъния миналата година са обявени за изчезнали 4000 малолетни, от които 3600 са били открити в последствие. 410 деца деца не са намерени. \"За да привлечем вниманието към трагедията в Каракал ще поставим 400 чифта обувки за всяко дете, което изчезва годишно, пред министерството на вътрешните работи в събота, 3 август, от 11.05 часа, когато Александра за първи път се обадила на телефон 112\", се посочва в съобщение на НЛП-Букурещ. Петнайсетгодишното момиче изчезна в сряда, на 24 юли, след като се качило на минаващ автомобил от своето село за Каракал. В четвъртък то се обадило три пъти на телефона за спешна помощ, като казало, че е отвлечено от някакъв мъж. Службата за спешна помощ не успяла веднага да установи откъде идва обаждането и полицията отишла в дома на мъжа едва в петък сутринта, около 19 часа след обаждането на момичето. Заподозреният за нейното убийство 66-годишен мъж е задържан, а при обиск в дома му са открити овъглени останки от тяло и вещи, принадлежащи на изчезналото момиче. Той призна, че е убил две тийнейджърки. Скандалният случай доведе до оставката на вътрешния министър Николае Мога. Днес Дирекцията за разследване на престъпленията на организираната престъпност и тероризма потвърди официално, че анализираната ДНК от костите, открити в дома на заподозрения Георге Динка в Каракал, съвпада с тази на момичето, предаде Медиафакс.", "date": "2019.08.03", "title": "Румънците редят обувки пред МВР"}
{"url": "https://www.monitor.bg:443/bg/a/view/mark-djejkybs-s-priz-pioner-v-modata-172010", "text": "Американският дизайнер Марк Джейкъбс ще получи награда на MTV за големия си принос към модната и музикалната индустрия през изминалата година. Фешън гуруто ще бъде почетен с новоучредения приз \"Пионер в модата\" на предстоящата церемония за видео музикалните награди на MTV. \"С новоучредената награда ще отдадем почит към дизайнер с неоспоримо влияние в музикалната индустрия. Джейкъбс, успял да ангажира за рекламните си кампании звезди от ранга на Шер и Миси Елиът, и е неразривно свързан с музиката. С кариера, продължаваща над три десетилетия, Марк Джейкъбс е водеща фигура както в своя бранш, така и в музиката, и съвършено въплъщава духа на наградата \"Пионер в модата\", се посочва в направеното от MTV изявление. Отличието си 56-годишният дизайнер ще получи по време на бляскавата церемония, която ще се проведе на 26 август в Нюарк, Ню Джърси.", "date": "2019.08.03", "title": "Марк Джейкъбс с приз „Пионер в модата“"}
{"url": "https://www.monitor.bg:443/bg/a/view/anastasija-ingilizova-sred-more-ot-planini-172079", "text": "Само преди броени дни пленителната Анастасия Ингилизова изигра последното си представление за тоя сезон – „Семеен съвет“ в култовото мазе на Театър 199, а вече си говори с върховете на Родопите и небесата над тях. С най-важните мъже в нейния живот – синовете Деян и Константин, са решили ваканционната им база да е в Пампорово, откъдето всеки ден поемат в различна посока: Солища, Момчиловата крепост, Снежанка, трите планински езера, Широка лъка, Смилян, Стойките... „Когато застанахме един до друг на високо и на открито на кулата на вр. Снежанка, усещането беше невероятно вдъхновяващо. Почувствахме се на своето място. Всеки от нас го обясни по различен начин, но смисълът бе този“, вълнува се актрисата. 5-годишният Коко веднага кръщава пейзажа – „Високи сини планини“, а тя оприличава вълнистия релеф на море от планини. Семейството преодолява първо мама дълго шофира по някакви ужасно тесни пътища и точно когато вярват, че са стигнали целта, ги упътват, че тепърва ги чакат още поне 40 минути изкачване по стръмното пеша. Но горе е истинско вълшебство и покорителите се снимат сред облаци и хребети във всевъзможни нюанси – синкави, зеленикави, виолетови, сиви. „Имах чувството, че дъхът ни спира. Беше прекрасно. Момчетата бяха много щастливи, като че ли в тоя момент пораснаха и се отвориха към природата“, казва Ася. Деян е на 14 години, учи история и география и ги разбира тия неща, но отскоро и малкият Коко се умилява, като види църквичка с кръст, каручка, животинки. Анастасия се радва, че имат очи за красотите на отечеството. Но не е за учудване – тя ги възпитава така. Благодарение на своя театър „Българска армия“ и турнетата, които от години трупата предприема из страната през лятото, актрисата е попадала в такива кътчета, в каквито не си е представяла, че ще се озове. А когато веднъж ги види и се влюби в тях, се завръща и продължава да броди навътре и навътре. „Казвам на Деян: мечка страх – мен не страх. Не съм отраснала като планинар, но понякога пътувам сама. Искам и децата ми да заобичат България, а това не става само с учене в училище – трябва и да видят. Щом се докоснат до нейната красота, впечатленията остават завинаги“, убедена е тя. Този месец Ингилизова имаше повод да се наслади на неустоими гледки с море, крепостни стени, кули и зад граница: на „Армията“ представи спектакъла „Отело“ по Уилям Шекспир, в който Ася е в мундира на Емилия – жената на коварния Яго. Талантливата актриса за трети път стъпва на сцената на античния амфитеатър в града: преди 4 години го направи с „Декамерон“ в постановка на Диана Добрева, а преди 13, бременна с Деянчо – в „Много шум за нищо“ под режисурата на проф. Красимир Спасов. „Вечерта, когато пристигнахме, имаше буря и не можахме да репетираме, така че на другия ден отидохме много по-рано, за да си преговорим текст, осветление, звук, всичко“, отбелязва тя. Богато хореографираният „Отело“ се играе без превод, но това ни най-малко не пречи на тамошната преса да го обяви за събитие сред спектакли от 10 държави. Иначе фестивалът няма състезателен характер. Но самият му директор е очарован не по-малко от международната публика на форума, а хърватските артисти, чието представление е на следващата вечер, се покланят буквално до земята пред българските си колеги след финалните аплодисменти. Борис – синът фотограф на режисьора Иван Урумов, заснема част от спектакъла, която влиза в документален филм за гастрола. А в свободния си ден Анастасия с други от нашата група отскача до Корфу в Йонийско море. Впечатлява я архитектурата, която сякаш я пренася в Италия, тъй като в бурната си многовековна история островът неведнъж е завладяван от римляни, венецианци, неаполитанци... Изобщо на актрисата май напоследък й върви по вода. В началото на лятото снимките за на режисьора Ивайло Пенчев („Летовници“) я позиционират в епицентъра на любимото й южно Черноморие – в Синеморец. „След представление от София ме взимаше кола, заминавах, два дни снимах, връщах се по нощите за представление или репетиции в театъра и после пак обратно. Беше напрегнато, но и много хубаво. Срещнах се с колеги, с които досега професията не ме беше срещала. Работихме здраво, но и много се смяхме. Неслучайно са такива добри актьори – знаят кога да се концентрират и кога – да се забавляват“, хвали ги Ингилизова. А те са Малин Кръстев, Филип Аврамов, Стефан Денолюбов, Китодар Тодоров... От цялата компания Ася е работила по-рано единствено с Геро, редом с когото участва в новия филм на Стефан Командарев „В кръг“. Тук той играе съпруг на сестра й (Милена Аврамова), неин мъж пък е Свежен Младенов от театър „Възраждане“. Двете главни героини отдавна не са се виждали с баща си (Васил Банов) и когато отиват да го посетят, откриват, че той ще се жени за младо момиче, което може да ги лиши от наследство. Следват непредвидими комедийни обрати. От края на миналия сезон в театъра Анастасия, години след „Братя Карамазови“ и „Нора“ от Ибсен, – любимец на почти всички актьори от нейното поколение и най-вече на възпитаниците на проф. Крикор Азарян, каквато е и тя. Ася го определя като изключителен. В „Армията“ той ще поставят „Жена без значение“ от Оскар Уайлд – пиеса силно драматична и доста различна от другите творби на ироничния майстор на афоризмите. „Аз играя тази жена. За един мъж вероятно тя е била без значение, но накрая може да се окаже, че и той за нея е без значение“, многозначително открехва завесата Ася. За главните мъже в живота си – Деян-младши, роден от дългата й връзка с актьора Деян Донков, и Константично – плод на не чак толкова дългата с колегата му Христо Петков, Ася е жена с огромно значение. А в спектакъла подобно значение може би ще има за героя на Иван Радоев и техния „син“ – студента от НАТФИЗ Ясен Атанасов, който в живота е син на проф. Атанас Атанасов. Участват още Елена Райнова, Радосвета Василева, Георги Къркеланов, Гергана Плетньова, Луизабел Николова, големият Иван Налбантов. И младата Евелин Костова, известна от сериала „Столичани в повече“, на която Анастасия Ингилизова миналата година стана кръстница. Последната засега героиня на Анастасия Ингилизова, която се „роди“ в самия край на театралния сезон – от пиесата „Басейнът“ на Щефан Фьогел, е от типа скрита лимонка. За разлика от тази подмолна личност, която в началото се представя за добро и състрадателно момиче, актрисата е твърде прям и открит човек. „Искам да продължа честно напред, без да лъжа никого, без да бъда неискрена, но се опитвам да се уча някои неща да ги запазвам за себе си. Това е път, който все още извървявам, защото винаги първо ми идва да кажа онова, което мисля“, признава актрисата. И в заключение добавя: „Както казва моят изповедник отец Николай, човек трябва да мине през много неща, за да натрупа опит. Мисля, че съм от опитните хора, които непрестанно срещат някакви препятствия, нищо не ми се спестява, но ги преодолявам с гордо вдигната глава. В най-кризисните ситуации си казвам: щом това ми се случва, така трябва да бъде. Такъв явно е моят път и трябва да мина през всичко това, защото само то може да ми даде храна за душата“.  ", "date": "2019.08.03", "title": "Анастасия Ингилизова сред море от планини"}
{"url": "https://www.monitor.bg:443/bg/a/view/rejisiorkata-nadejda-koseva-jivotyt-e-naj-dobrijat-izmisljach-172088", "text": "Срещнах се с много жени – и сурогатни майки, и такива, които не могат да имат деца, казва тя в интервю пред \"Монитор\" - Никога не съм ги броила. Всяка от тях е специална сама по себе си. Всяко преживяване, всяка среща с публиката, всяка прожекция на филма и наградата като най-хубавото последствие от всичко – това е важното. А колко са, някак си не ми се струва съществено. Всички са ми еднакво скъпи. Все пак много ме зарадваха двете награди на публиката – в Лос Анджелис и в Линц. Особено ценна ми е и наградата за режисура от Япония заради председателя на журито, режисьора Такаши Миике, който е световен авторитет, от когото се възхищавам. Отличията за актрисата Мартина Апостолова също много ме радват, защото тя е изключително талантлива и се надявам хората да й обърнат внимание. - Слава Богу, темата на филма „Ирина“ (млада жена решава да стане сурогатна майка срещу заплащане в кризисен за семейството й момент – б.ред.) е повече общочовешка, отколкото локална. Доколкото филмът има и социална ангажираност, той би могъл да бъде „прочетен“ и локално. Но така или иначе богати и бедни хора има навсякъде. По-скоро онова, което трогва зрителите, е възможността човек, който на пръв поглед живее в безнадеждна ситуация, да успее отново да намери надежда. Това вълнува всички, независимо къде живеят. - В германския град Котбус след края на прожекцията бяхме седнали да изпием по бира с Мартина и Ивелина Минева – художника на филма, когато към нас се приближи едно много младо момче. Оказа се, че е от Мексико и в момента специализира за година в Германия нещо от сорта на „Развитие на аграрния бизнес“. Беше невероятно трогнат от това, че според него ние разказваме историята на неговата майка, която го е отгледала сама и която по някакъв начин също се е борила, за да има той нормален, хубав, щастлив живот. Помоли ме да му дам линк, за да може и майка му да види филма и да разбере, че не е сама. Беше изключително скромно и готино момче, не беше събрал смелост да дойде след филма, но това, че се бяхме озовали на едно и също място по-късно, го беше окуражило. - Историята е създадена от сценаристите на филма. Идеята тръгва от мен, защото по някакъв начин филмът е посветен на моята майка и на нейната битка да ме отгледа и да стана човек. Откакто самата аз съм родител, си давам сметка, че физическото отглеждане на дете не е най-сложното – сложно е да възпиташ достоен човек. Така че историята се затъркаля, когато бях бременна и е свързана с периода, в който станах майка. Често хората питат за колко време се прави един филм. В този случай работата е много конкретна: синът ми Никола в момента е на осем години и половина. 8,5 години, 32 кг, 140 см са от първата идея до премиерата по кината през октомври, когато той става на 9. Девет години ми се струват добър период за създаването на филм. Но да се върна към въпроса, защото се отклоних. Няма конкретна история, по която филмът е създаден. Но и аз, и сценаристите Светослав Овчаров и Боян Вулетич изчетохме огромно количество документални материали както за сурогатното майчинство, така и за нелегалните мини в Перник и в повечето миньорски градове, за които се разказва във филма. Срещнах се с много жени – и такива, които са сурогатни майки, и такива, които не могат да имат деца. Слизала съм в нелегални шахти, разговаряла съм с хора, които се занимават с този бизнес. Да, ние разказваме история, която се случва „тук“ и „сега“ и е вдъхновена от реални събития и хора. И това е нормално, защото животът е добър „измисляч“ и ние, колкото и да се опитваме, не можем да бъдем по-добри от него. - Ами да. Според мен всеки филм е изстрадан, защото авторът ще не ще влиза в историята, преживява заедно с героите. Едва ли филмите се създават с лекота дори и в най-перфектни условия. Не заради друго, а заради самия акт на творчество. - Имаше дълъг период, в който беше много по-трудно да се правят дебютни филми. И все още не е лесно, но все пак преди няколко години група хора се преборихме да има отделна квота за субсидиране на дебюти. Това, че напоследък все повече се говори за българско кино, струва ми се е в резултат на факта, че вече има повече нискобюджетни филми, квота за пълнометражни дебюти и т.н. Не може една година да се променят законово нещата, а на следващата да има резултат, това отнема поне 4-5 години, докато процесът се задейства. Но се надявам условията да стават все по-добри, за да може повече талантливи хора да имат възможност да работят. Когато се правят повече филми, има и по-голяма вероятност хубавите сред тях да са повече. Защото в крайна сметка всеки филм крие риск – дали ще стане или не, това не може да бъде изчислено. - Не беше ли рисковано да изберете дебютантка за главната роля? Преди филмът да бъде показан на някои форуми у нас и преди да започне да инкасира отличия, актрисата Мартина Апостолова бе сравнително непознато лице. - Много си мечтаех момичето или жената, която ще изиграе ролята, да не е известно лице. Това е абсолютно първото заставане на Мартина пред камера: тя преди се е занимавала предимно с театър. Риск беше и трябва много да благодаря на продуцента на филма Стефан Китанов, който застана зад мене. Защото от самото начало беше ясно, че изборът на главната актриса ще предопредели до голяма степен въздействието на филма. Тя присъства през цялото време, ние разказваме историята през погледа на нейната героиня. Китанов ми повярва, аз повярвах на Мартина и просто имах късмет, че тя се оказа великолепна актриса. Много й помогнаха и по-опитните й колеги – Ирини Жамбонас, Касиел Ноа Ашер, целият екип се отнесе с огромно доверие. - Тази седмица филмът е на фестивал в Полша, откъдето и започна международният му път. Но така или иначе фестивалният живот на един филм е приблизително около година. По-скоро това, което в момента очаквам с нетърпение и любопитство, е разпространението на филма по кината в България. Официалната му премиера е на 25 октомври. Той вече имаше доста прожекции из страната и те ме вълнуват не по-малко от показите по световни фестивали. - По никакъв начин, в нито един момент не е ставало въпрос за някакъв вид съревнование. Онова, което е изключително ценно в тези филми, е общуването между режисьорите и опитването да се намерят общи теми, които всеки от тях разказва през собствената си чувствителност. Огромно удоволствие е да работиш със съмишленици, с хора, които усещат, че правят нещо заедно. Всички режисьори от „Поколението“ – от България, Естония, Румъния, Унгария, Сърбия, Босна и Херцеговина, до ден днешен поддържаме връзка, говорим си, когато някой има нужда от нещо от другата държава – пише на другите, радва се на успехите им. Такива хора, които вървят в една посока, имат сходна чувствителност или общо разбиране за кино, създават различни неща, защото всеки от тях е различна индивидуалност и въобще режисурата като професия е доста самотно занимание. Но усещането, че си в група, е много окуражаващо. - Освен невероятен учител, Георги Дюлгеров е и много силен пример. Той е това, което е и един добър родител – освен че трябва да разкаже на детето си за света, трябва и да му даде пример как да го живее тоя живот. Фактът, че Жоро е толкова талантлив режисьор и в същото време толкова силна и окриляваща личност, според мен прави всички нас, неговите ученици, големи късметлии. - Аз пея толкова фалшиво, че нямам никакъв шанс да се изявя на музикалната сцена. Не, не съм се изкушавала никога от музиката, въпреки че когато човек създава филми, музиката е част от целия процес. Така че по някакъв начин се занимавам и с това. - Той е по сценарий на Боян Папазов и разказва историята на един на пръв поглед малък човек, който обаче събира вътрешни сили да се изправи срещу системата. И е много здраво свързан с природата и с животните. С Боян се опитваме да открием човешкото в животните и животинското в нас. Огромна е радостта ми, че ще работя с Руси Чанев, който ще изиграе главната роля. * Надежда Косева е родена на 19 септември 1974 г. в София * През 2002 г. завършва кинорежисура при проф. Георги Дюлгеров в НАТФИЗ * Дебютният й късометражен филм „Ритуалът“ (част от омнибуса „Поколение: Изгубени и намерени”) има премиера в програма „Форум“ на Берлинале2005 * Новелата й „Омлет” от омнибуса „15“ печели почетен диплом от фестивала Сънданс 2009 * Късометражният „Втори дубъл” има почетен диплом от кинофестивала в Сараево 2011 * През 2005 заедно с режисьорката Светла Цоцоркова създават продуцентската компания Front Film, която продуцира заглавия като „Буферна зона“, „Валсове и танга от с. Бела вода“, „Жажда“, „Кораб в стая“ и др. * Пълнометражният дебют на Надежда Косева „Ирина“ вече е носител на близо 20 отличия от национални и световни кинофоруми – „Златна роза“ във Варна, от Варшава, Лос Анджелис, Линц, Техеран, Токио и мн. др.", "date": "2019.08.03", "title": "Режисьорката Надежда Косева: Животът е най-добрият „измисляч“ "}
{"url": "https://www.monitor.bg:443/bg/a/view/padnalo-dyrvo-potroshi-jena-172105", "text": "55-годишен мъж загина, ударен от клон, а паднало дърво е потрошило жена по време на бурята в петък късно вечерта. Това съобщиха от Университетската болница „Света Анна” в София, където  пострадалата е закарана веднага. Жена е на 50 години и е от Долни Богоров. Тя буквално е била затисната от дървото. Пострадалата е приета в Спешното отделение на болница \"Св. Анна\" в 23,45 часа, в тежко състояние, каза говорителят на лечебното заведение Антон Луков. Тя има счупена на две места лява подбедрица и контузни рани на главата, заради които е прегледана по спешност от ортопед, невролог и лицево-челюстен хирург. Предстои и операция на подбедрицата. Обстановката в София вече е нормална, няма проблеми с движението в градския транспорт. Това съобщи Красимир Димитров - директор на Дирекция \"Аварийна помощ\" към Столичната община, по БНТ. Цяла вечер екипи от Столичната община и пожарната са отговаряли на сигнали за паднали дървета в София. По думите на Димитров, повечето от сигналите през нощта са получени от районите на Панчарево и Лозенец. Около 80 сигнала са получени за паднали дървета, клони, маркировки и бализи на пътните платна. В момента още 7 сигнала се обработват, има достатъчно екипи, допълни Димитров. Продължава разчистването на паднали клони и дървета вследствие на дъжда в София, Пловдив, Перник, информираха и от Гражданска защита. Единайсет литра на квадратен метър дъжд е паднал снощи в София при разразилата се гръмотевична буря, съобщи за БТА дежурният синоптик Красимир Стоев. На Черни връх измереното количество е 21 л.на кв.м, в Пловдив - 20 л. на кв. м., Чирпан - 11 л. на кв. м., в останалите райони количествата са били между 1 и 10 л.на кв.м. Данните са за времето от 21.00 ч. на 2 август до 9.00 ч. на 3 август, като дъждът се е излял за по-малко от три часа, уточняват от НИМХ. Днес валежите ще продължат, има обявен жълт код за опасни явления в редица области.", "date": "2019.08.03", "title": "Паднало дърво потроши жена, клон уби мъж в бурята в София"}
{"url": "https://www.monitor.bg:443/bg/a/view/naj-naj-naj-lubimi-bg-pesni-na-dara-ekimova-172102", "text": "Тя е едва на 17, а новата й песен е тотален хит. Става въпрос за Дара Екимова, чиято колаборация с Искрата -  Sagapao, е едно от най-свежите предложения това лято. Музиката е заложена в ДНК-то на дъщерята на Дими от \"Сленг\" и пиар експерта Ива Екимова, като красивата тийнейджърка тепърва ще ни изненадва с проектите си. Междувременно тя ни сподели кои са любимите й български парчета и защо:", "date": "2019.08.03", "title": "Най-най-най: Любими БГ песни на Дара Екимова"}
{"url": "https://www.monitor.bg:443/bg/a/view/sedmichen-horoskop-za-3-9-avgust-172103", "text": "В събота работете самостоятелно и на свой терен. Не е ден за съвместни инициативи, дори и да има вероятност да изкарате пари от това. Планирайте за неделя важните си срещи и разговори. На 4-и ще се правят важни връзки, ще се уговарят съвместни дейности и поръчки и ще се предприемат съвместни крачки в нова посока. Хапнете си наволя, колкото и да изядете до понеделник на обед няма да напълнеете. 5-6-и ще се дни на противопоставяне, на тежки преговори и поставяне на ултиматуми. В хороскопа ви ще действа кармичен кръст. Добре е да се осъществят връзки с чужбина, да се водят преговори с чуждестранни фирми, да се планират пътувания и съвместни дейности. От 6-и на обед до 7-и на обед са възможни провокации и засилена компроматна игра. До края на работното време в сряда може да спечелите някого за съдействие и да уредите изгодна сделка. В този ден е добре да се възобновят стари връзки, които прибързано сте пренебрегнали. И една стара любов може да възкръсне от пепелта. На 8-и започнете деня с едно признание и стимулирайте околните към споделяне и доверие. Към обед тъмни сили се намесват в отношенията ви и до петък на обед както и да завъртите кормилото на амбицията ще затъвате в тресавището на рисковите връзки. От обед в петък вече намирате мястото си. Оглеждайте се, до вас се движи спонсор. Не е все едно с кого ще сте тази вечер, но и късметът ще е с вас.  Фатализмът на 4-и се крие в срещите, които може да елиминират старите приятелски и любовни връзки и да ви вкарат в съвсем различна среда. Не се знае в каква посока ще тръгне живота ви, но със сигурност ще се отворят нови хоризонти. Обръщате гръб и оставяте някой да плаче в самота. 4-и ще ви донесе приятни моменти, чудесни лични и публични изяви, придобивки и голям купон. Яжте наволя, в този ден не се пълнее, а и за понеделник планирайте обилна закуска. Този уикенд ще ви предложи варианти, които отдавна очаквате, но не сте заели откъде ще дойдат. В момента шансът работи за вас, възползвайте се от всеки проведен разговор. Не се самоограничавайте. 5-и идва с възможности за пътувания и преговори с чужбина. Очертават се рокади. Един заминава, друг се връща, отговорностите и дейностите се разменят. Каквото си пожелаете до 7-и на обед ще се сбъдне. Внимавайте в приказките и обещанията, които давате, защото ще се наложи да ги изпълните. От обед до 8-и на обед е време за признание и сдобряване. Родените в първата декада може да сключат обвързващи договори, от които трудно ще се измъкнат и дано все пак спечелят от тях. По възможност отлагайте за петък следобед важните делови срещи. От обед на 8-и до обед на 9-и нищо съществено да не се започва. Много неща ще се правят на тъмно и много хора ще се подвеждат.  За вас се очертава тежък и отговорен уикенд. Дори и на морето ще имате повече работа, а и у дома непрекъснато ще възникват проблеми. Съветът за събота е да не влизате в колективни инициативи, защото само вие ще се товарите, докато другите ще си прекарват приятно и ще ви хвалят, колко добре се справяте. И в неделя в срещите ви ще има елемент на използване. Ограничете контактите, бъдете сред най-близките си хора, за които с радост ще давате всичко от себе си. Сгответе си любимото блюдо. В неделя не е време за диети, не се пълнее. В понеделник си уредете представителни срещи, подпишете нови договори, подгответе и представете план-програмата си на партньорите и на шефа. В този ден излизате на светло, заемате по-висока позиция. Нечия сянка вече не ви пречи да се издигнете в служебен план. Важното на 6-и свършете до обед. От обед до 7-и на обед се сбъдват благите пожелания и помисли. Пожелайте си нещо. Почти в края на работното време на 7-и може да направите силен ход, да спечелите пари и влияние. На 8-и привлечете нови партньори и се обадете на тези, с които отдавна не сте се срещали. Може да започнете нова дейност. От 8-и на обед до 9-и на обед енергетиката е тежка и обсебваща. Пренесете се на ново място далече от неприятни влияния. Петъчната вечер ще ви донесе любов и презареждане. Не нарушавайте закона.  В събота почивайте в тесен кръг. Не планирайте големи купони и не участвайте в групови инициативи. Не взимайте еднолични решения. В неделя се разтворете към света и околните, планирайте приятелски и роднински срещи, пътувайте и берете билки. Не е ден за диети, включете барбекюто, поканете приятели. Храната изцяло се превръща в енергия, а не се складира в мастните депа. И в понеделник хапнете добре преди да тръгнете на работа. Ще ви трябват много сили и подкрепа. Ще ви се стоварват непредвидени отговорности и чужди ангажименти, ще се изнервите и с разговорите с чужбина. Хубавото в този ден е, че ще откриете истинския смисъл на една своя връзка. Ден на телепатичните контакти. На 6-и може да получите откази и да се пренавиете в дадена посока. Ще влезете в конфликти, ако нещата не стават толкова бързо, колкото искате. Вечерта си пожелайте нещо. Счупеното е лош знак. Не товарете кръста. На 7-и започвате с разправии и неуредици, но до края на деня влизате във форма и свършвате добра работа. Тази вечер е добра за сдобряване и прошка. Дайте си втори шанс и в любовта. Опитайте да разберете другата гледна точка. На 8-и уредете до обед важните си срещи и разговори. След това до петък на обед властват тъмни сили. Вечерта е за среща с покровител. Получавате и юридическа защита.   събота не се товарете с тежка работа. Ограничете социалните контакти, релаксирайте на приятно и уединено място. Парирайте опитите на странични хора за влизане в личното ви пространство. Но за неделя организирайте приятелски срещи и публични прояви. Ще блестите на модните и артистични подиуми. Може да привлечете спонсори, да стиковате действията си с качествени партньори и да завържете важни връзки. До понеделник на обед диетите са противопоказни. Хапнете си без задръжки, няма да напълнеете. На 5-и ще се наложи да се съобразите с желанията на близки или партньори, които са далече. Внимавайте, ако замествате някого или сте оставили заместник. Денят дава възможност за преход на нова служебна позиция. На 6-и до обед не говорете много и не споделяйте, а действайте и си подредете живота. Каквото си пожелаете ще се сбъдне. Следобед в живота ви се промъква сянка. Бъдете внимателни на 7-и. Луна и Уран сключват пречупващи аспекти със Слънце, Венера и Меркурий от вашия знак. Спазвайте уговорките, не споделяйте поверителна информация. Не изневерявайте, но ще разкриете лъжа. 8-и има своята светла и тъмна половина. До обед преговаряйте и приемете каещите се грешници. От обед навлизате в силен период. До вечерта ще получите желаната подкрепа, ще сключете изгодни договори. Чака ви чудесен уикенд.  През уикенда Луната е в Дева. В събота работете сами и на свой терен. Планирайте важните си срещи и пътувания за неделя, когато с лекота ще отстоявате принципите си и ще получите подкрепата, от която се нуждаете. 3-и е ден на фатални влияния, дано се измъкнете. На 4-и ще ви се отплаща всяка активност във връзките. Рекламирайте се, застанете в светлините на прожекторите, изявете дарби и таланати и ще привлечете вниманието на спонсори. Диетите са противопоказни, не се пълнее. На 5-и приемайте нещата такива каквито са и не желайте друго. Ще ви се обадят тези, за коите мислите. Приемайте каквото ви дава живота, не претендирайте и не желайте друго. В момента получавате най-доброто възможно в ситуацията. На 6-и до обед преговаряйте с чужбина и се обадете на роднините, които са далече. От обед до 7-и на обед на всички нива са възможни конфликти, конкурентни атаки и провокации. Не се разправяйте с никого, не засягайте болни за колегите и близките си теми. Внимавайте какво си пожелавате, защото ще се сбъдне. Вечерта на 7-и намерете начин да изгладите конфликтите и да се сдобрите с хората, които са ви близки и нужни. На 8-и до обед подпишете нови договори, но след това до петък на обед не приемайте оферти. В петък вечер правите някакво нарушение. Внимавайте, спазвайте закона.  В събота очаквайте да ви предложат избор между доброто и злото. Да си знаете, че в предложението няма добро. И двете възможности ще ви поставят в неприятни положения и ще ви обвържат неравностойно. Където се появи трети нещата ще се объркат както в делови, така и в интимен план. Ден на библейската тройка под ябълковото дърво. В неделя палачинката се обръща, всяка среща ще ви носи радост и щастливи моменти. Изявите ви ще са успешни и впечатляващи. Не се ограничавайте и в храната, хапнете колкото ви е сладко. Вечерта Луната навлиза във Везни, вероятни са пътувания, преместване и покани от чужбина. Доверете се на вътрешното си усещане, търсете начин за работа или учене в чужбина. Децата се измъкват от контрола на родителите и дано първата им крачка да е успешна. На 6-и са възможни провокации. Не коментирайте чуждия живот, пазете свои и чужди тайни. Каквото излезе на показ ще засегне интересите и на двете страни. На 7-и до обед внимавайте с документацията си, не оставайте нищо без надзор. Някой се опитва да надникне в телефона ви, в живота и връзките ви. Следобед ще направите силен ход и ще парирате конкурент. Подпишете нов договор и на 8-и сутринта чакайте преназначение и изгодно предложение. От обед до 9-и на обед не взимайте важни реешния. В петък следобед късметът ви следва.  Съботният ден се свързва с грехопадението. Ще кривнете в грешната посока, което ще се отрази негативно на бъдещето ви. Ако сте сънували нещо объркано и животът ви може да се обърка поради избора, който ще направите. Затова в съботния ден не правете никакъв избор. Отложеното за неделя ще се развива по най-добрия начин, ще ви носи късмет, творческо вдъхновение и удовлетворение. Ще се срещате с благоприятните за вас хора. Организирайте си и хубаво похапване, до понеделник на обед не се пълнее. 5-и е ден за пророчества и предаване мисли на разстояние. До вторник на обед се очертават контакти с чужбина. Може да получите покана или да заминете и да гостувате на приятели. Бъдете сигурни, че с разговорите в този период може да си уредите и по-добра работа. На 6-и навлизаме в период на поглъщане и усвояване на енергия от космоса. Всяка връзка и разговор ще се от значение и в бъдеще ще осигурят базата, на която ще стъпите и ще се развивате. Вечерта Луната навлиза в Скорпион и сключва предизвикателни аспекти. На 7-и с голяма вероятност ще кривнете от правия път, ще ви се иска да опитате нещо забранено, но може да покажете и истинската си същност. Вечерта ви носи нещо нестандартно и рисково. На 8-и някои връзки ще се прекратят. Вечерта на 9-и ситуацията се успокоява. Планирайте среща с покровител.  Очертава се предизвикателен и проблемен уикенд. Съботният ден ви подлага на фатално привличане и влияние, от което трудно ще се измъкнете. Не обещавайте нищо на хора, които и друг път са ви досаждали или вкарвали в преразход на сили и средства. Ориентирайте се към тихи семейни занимания делече от шумотевицата на града. В неделя бъдете верни на принципите и на дълга. Ако нещо ви привлича тръгнете към него, доверете се на инстинктите. Хапнете си без ограничение, но добре сварете и опечете храната си, за да нямате стомашни проблеми. 5-и очертава нова посока за развитие. Започват преговори на лично и служебно ниво с хора и фирми от чужбина. На 6-и излизате от нечия сянка. Символ на деня е жерав излизащ от облак. Може да ви възложат самостоятелни, добре платени и престижни задачи. От обед до 7-и на обед ще бъдете обект на провокации. Не коментирайте нищо, не говорете много, а действайте. Пожелайте си нещо на глас. В сряда вечер ще стопите ледовете и ще се сдобрите с нужните ви хора. На 8-и до обед продължете с тактиката на привличане и признаване на греховете. Ще ви се обаждат тези, за които мислите и с които връзката ще се продължи и обнови. След това до петък на обед не изпадайте в зависимости, не започвайте нищо ново и важно. Но в петък вечер може да се надявате на голям късмет и придобивка.  Съботният ден може да бъде щастлив или нещастен поради личния ни избор. Не правете такъв, независимо кой и какви екстри ви предлага. В тесен семеен кръг ще си прекарате приятно, ще свършите планираната работа и ще обърнете повече внимание на децата. Може би най-успешният ви ден за периода ще бъде 4-и. Всичко предприето ще носи късмет и ползи. Планирайте делови и лични срещи, съберете се, оженете се, планирайте участие в публични инициативи, които ще рекламират дарбите и дейноста ви. Не се ограничавайте в храната, до понеделник на обед не се пълнее. Осъществените връзки ще променят в положителна посока живота ви. Вечерта се приберете навреме. Луната навлиза в знака на нехармоничните ви Везни. На 6-и проблемите ще са повече за родените в третата декада. Може да получите откази или ще се промени датата на пътуване. Обадете се на близките си в чужбина и подредете приоритетите. Реагирайте бързо, за да не се възползва друг от предложенията, които сте получили. 7-и започва с конфликти и компроматна атака. Колкото по-малко коментирате и говорите за себе си, толкова по добре. Ще си проличат истинските дипломати. Важното на 8-и да се свърши до обед. За вечерта и за 9-и сутринта не планирайте важни срещи. В петък вечер имате шанс да влезете в престижна среда.  В събота не се обвързвайте с никого на никаква цена. Не взимайте прибързани решения и бройте до десет преди да кажете и да направите нещо, което може да промени живота ви. Първосигналните реакции подвеждат и създават неудобства. Ден за пасивност и нищоправене. В неделя пътувайте, уредете срещи с приятели и близки на приятни места. Не се ограничавайте в храната. До понеделник на обед не се пълнее. Не се ограничавайте и във възките. Може да срещнете човека, който търсите отдавна. В понеделник ще направите силен ход и може да намерите нова работа. С времето ще изместите титуляра. Във вторник действайте със замах, проучете възможностите за учене и работа в чужбина или тук в чуждестранна фирма. Ще ви се предлагат изгодни варианти за престижни позиции. Съветът е да оставите другите да говорят, за да ви дадат достатъчно информация. На 7-и проблемите ще са повече за родените до 1 февруари. Нещо непредвидено ще се случи и ще промени добре подредената ви програма. Не излизайте от коловоза на установените интимни връзки. Може да попаднете в рискова среда. На 7-8-и не правете аборти и гинекологични интервенции. Вечерта на 8-и се приберете навреме. Важното за 9-и отлагайте за следобед, когато късметът ви ще се върне. Ще спечелите пари и важно покровителство.   През уикенда Луната е в Дева в опозиция на Рибите. В съботния ден ограничете контактите и не планирайте участия в групови мероприятия. Лош ден за влизане в нов екип и в нова среда. Ще се правят опити за манипулация, ще бъдете провокирани и подтиквани да нарушавате закона. Не е нужно никому нищо да доказвате. В неделя си доставете удоволствие с храната. Не се пълнее. До понеделник на обед действайте по инстинкт, оставете и краката да ви отведат при някого или на място, важно за бъдещето ви. Доверете се на сетивата и усещанията си. Някой се връща към стара връзка в родното място или там, където и преди е имал щастливи мигове и попадения. 6-и изисква да сте в час с нуждите на момента. Следобед може да присъствате на неприятна сцена, която ще ви отвори очите и ориентира как да постъпите и кого да предпочетете. Внимавайте какво си пожелавате. В тези дни действа с пълна сила вербалната магия. На 7-и ще получите повече в ситуация, в която другите губят или получават откази. На 8-и може да подпишете изгодни договори да уредите имотна сделка и да добиете повече права. Започвайте проекти, които бързо ще приключите. Тази вечер ще омаете някого и ще го привлечете за работа или в прегръдките си. Но в петък бавно и полека губите позици. Вечерта внимавайте при пътувания. Спазвайте правилата.", "date": "2019.08.03", "title": "Седмичен хороскоп за 3-9 август"}
{"url": "https://www.monitor.bg:443/bg/a/view/dori-vyv-vid-na-mebel-dyrvoto-si-ostava-jivo-172084", "text": "Мирослав Вълчев е сред майсторите, които следват българската традиция, пазят родния дух и го въплъщават в магията на занаята, носещ историята в себе си. Семейството, домът и вярата са водещи ценности в житейската му философия. Мирослав е син на Стефан Вълчев – преподавател по интериорен дизайн в Тревненската школа и производител на художествени бутикови мебели от 1970 г. Баща и син все още работят заедно, но Мирослав доразвива производството и се грижи за актуализацията на новите тенденции в дърворезбата и дървената мебел. Той завършва в Тревненската школа, профил „Дърворезба“, след което продължава образованието си в Националната художествена академия „Николай Павлович“ в София със същия профил. Верен на родния град и традицията, след дипломирането си Мирослав се завръща в Трявна, за да доразвива бизнеса за създаване на художествена бутикова мебел. Фамилните ценности, талантът и знанията се предават от поколение на поколение по естествен път, споделя Мирослав Вълчев. Още повече че неговият град Трявна е град на художници дърворезбари, които от векове са посвещавали синовете си в тайните на занаята и така се е запазил разпознаваемият стил на това живописно българско място. Много от майсторите в Трявна са и дърворезбари. Основни препитания за тях са били художествените занаяти. Мирослав Вълчев е от малкото млади хора, които запазват традицията и я доразвиват за поколенията. Как младият резбар усеща душата на различните дървета? Има ли мистика в тази работа? „Дървото е естествен материал, който носи топлина. Дори на моменти чувстваш как ти „шава“ в ръцете. То е деликатна материя, в която наистина долавяш, че тече живот. Ако не подходиш правилно към него, то може да ти изиграе номер – да се сцепи, да не придобие формата, която желаеш. През различните сезони дървото „се държи“ различно. През зимата например се свива, а през лятото се разширява. Постоянно усещаш движение“, обяснява Мирослав Вълчев и добавя, че дори когато е във вид на мебел в къщата ти, дървото остава живо. Хората, които си поръчват при него обзавеждане за домовете си, искат мебели, които да им носят много емоция. Разбира се, зависи и в интериора на кое помещение ще намерят място. Когато става въпрос за спалня например, клиентът иска да акцентира върху по-изчистена и ненатоварена орнаментика, тъй като това е стая, в която имаш нужда от спокойствие. Когато говорим за холна част, често слята с кухненската, се набляга върху по-специфична орнаментика – по-тежка, малко пред гости и приятели, да си по-представителен, твърди магьосникът. Може ли всеки да си позволи подобна мебелировка от шедьоври? „Хората си мислят, че е прекалено скъпо, но всъщност е достъпно. Качеството на мебелите, за които аз обичам да казвам, че имат доживотна гаранция, е много над цената, която се плаща в действителност“, убеден е Вълчев. Ако го попитате коя е най-невероятната поръчка, която някога е изпълнявал, той има много куриозни примери в запас. Но за някои от тях е готов да разказва с особено удоволствие. „Сещам се за една наистина интересна поръчка. А именно – легло, чиято задна табла беше под формата на...автобусна спирка. Всичко бе направено и изпълнено от масивен дъб“. Ех, ако можеше и рейсът за работа да минава през спалнята, собственикът на това уникално ложе сигурно щеше да бъде много щастлив... „В момента, в който изпълнихме този проект, веднага забравих както него, така и човека, който ни даде задачата. Такъв тип поръчки са интригуващи, но определено много по-интересно за мен е например изработването на резбован домашен параклис“, казва в заключение Мирослав със златните ръце.   Известната Гимназия за приложни изкуства в Трявна съчетава историята на приложното изкуство и дърворезбата в България с модерните тенденции в обработката на материалите и дизайна и прилага това в образованието на младите хора, които се интересуват от сферата. През различни периоди като възпитаници и преподаватели през училището преминават изкуствоведът Димитър Друмев, резбарите Цаньо Антонов, Асен Василев, проф. Кънчо Цанев, проф. Антон Дончев и др. Значимостта на тяхната заслуга не е само в рамките на Тревненската школа, а в цялата българска пластична култура, която се стреми както към запазването, така и към осмислянето на възрожденската художествена традиция в контекста на съвремието. Училището става средище, което привлича талантливи преподаватели, като завършилия в Мюнхен художник Иван Христов. Той дава идеята за основаване на музей по резбарско изкуство и така се спасяват от унищожение ценни художествени произведения.  ", "date": "2019.08.03", "title": "Дори във вид на мебел, дървото си остава живо"}
{"url": "https://www.monitor.bg:443/bg/a/view/hladen-vyzduh-za-uikenda-172104", "text": "През следващото денонощие през страната ще премине добре изразен студен атмосферен фронт. През нощта от запад-северозапад облачността ще се увеличава и над западната половина от страната ще е предимно купесто-дъждовна. Ще има краткотрайни валежи от дъжд, на места и интензивни, придружени с гръмотевици и временно усилване на вятъра. Утре валежите ще обхванат и източните райони, на отделни места ще има значителни количества и градушки. След обяд от северозапад валежите ще спират и облачността ще се разкъсва. Вятърът ще се ориентира от запад-северозапад и ще е до умерен, в Дунавската равнина и Горнотракийската низина ще се усили до временно силен. С него ще нахлува хладен въздух и максималните температури ще са между 27 и 32 градуса, в крайните югоизточни райони до 35 градуса. Над Черноморието ще се развива купеста и купесто-дъждовна облачност. Ще има краткотрайни валежи, главно в следобедните часове интензивни и значителни по количество, придружени с гръмотевици и временно усилване на вятъра. Ще има условия за градушки. Ще духа слаб до умерен югоизточен вятър, който до края на деня ще се ориентира от запад-северозапад и ще се усили. Максимални температури на въздуха: 28-30 градуса. Температурата на морската вода е 27-28 градуса. Вълнението на морето ще бъде около 2 бала. Над планините ще се развива купеста и купесто-дъждовна облачност и ще има краткотрайни, на места интензивни валежи дъжд с гръмотевични бури. Ще има условия за градушки. Вятърът ще се ориентира от запад-северозапад и ще е силен. Максимална температура на 1200 метра около 23 градуса, на 2000 метра - около 15 градуса. В неделя и понеделник ще продължи да духа северозападен вятър, но ще отслабне до умерен. Ще бъде сравнително хладно за периода, с максимални температури до 30 градуса. Ще преобладава слънчево време, около и след обяд с купеста облачност, на отделни места ще има и краткотрайни превалявания, предимно слаби.", "date": "2019.08.03", "title": "Хладен въздух за уикенда"}
{"url": "https://www.monitor.bg:443/bg/a/view/bylgari-snimat-hitovoto-shou-strah-v-indija-172085", "text": "Популярното телевизионно шоу „Страх“, което закова любителите на високия адреналин у нас пред екраните през 2009 г., се завръща на родна територия. Този път обаче то няма да подбира най-смелите ентусиасти сред българите, готови да преборят страха си от височини и да изядат деликатес като живи хлебарки. Вместо това на същото това шоу, предназначено обаче за индийския пазар. Български екип вече е събран за работата на терен, като според сайта LatestLy именно тук ще се проведе по-голямата част от снимките на шоуто, водещ на което ще бъде индийският режисьор и актьор Рохит Шети. Вероятно е обаче и нашите кадри да трябва да отпътуват към южноазиатската страна специално за нуждите на местния „Страх“. Това няма да е и единствената родна следа в продукцията. „Става дума за проект, който не е за територията на България. които впоследствие ще бъдат излъчвани в съответната държава“, разкриха пред нас от кастинг агенцията Crew Casting, която е наета за набирането на ентусиасти за провеждането на снимките. Още днес – в рамките на шест часа, камерата ще се върти в центъра на София, като за целта агенцията търси мъже танцьори във възрастовата рамка между 20 и 40 години. Междувременно Crew Casting в момента са ангажирани и с един от най-оборотните сериали родно производство - „Откраднат живот“. Предвид тематиката на медицинската сага, чийто сюжет се разлива в болница „Света Анастасия“, епизодичните роли например тези на пациенти, са от ключово значение. Снимките на предстоящия осми сезон текат на пълни обороти от вече няколко седмици. За миналия сезон работихме в рамките на 39 епизода, като обясниха още от Crew Casting. Очакванията са, че следващият – осми, сезон, ще се състои от 58 серии, като освен в епизодични роли ще видим нови лица и сред по-главните персонажи.", "date": "2019.08.03", "title": "Българи снимат хитовото шоу „Страх“ в Индия"}
{"url": "https://www.monitor.bg:443/bg/a/view/kristalina-georgieva-e-evropejskijat-kandidat-za-direktor-na-mvf-172106", "text": "Кристалина Георгиева беше избрана за европейски кандидат за поста управляващ директор на Международния валутен фонд (МВФ). Българката остана в надпреварата, заедно с холандеца Йерун Дейселблум, след като трима кандидати се оттеглиха. Финансовите министри на страните от ЕС гласуваха онлайн, но двамата претенденти не успяха да получат нужното мнозинство за избора - 55% от гласовете на 28-те страни-членки. Кристалина Георгиева спечели номинацията след повече от 12 часа преговори, при силно разделение между страните членки на ЕС, предаде Ройтерс. Агенцията отбелязва, че тя има зад гърба си опита от Световната банка и подкрепата на Франция. Георгиева е кандидат за овакантелия пост на Кристин Лагард, която оглави Европейската централна банка. Фондът иска да приключи процеса за определяне на наследник на Лагард до 4 октомври.", "date": "2019.08.03", "title": "Кристалина Георгиева е европейският кандидат за директор на МВФ"}
{"url": "https://www.monitor.bg:443/bg/a/view/skala-se-sruti-vyrhu-plaj-v-kalifornija-i-ubi-trima-dushi-snimki-172107", "text": "Десетметров къс от надвиснал над морския бряг скален клиф се откърти и рухна върху популярен плаж в край Грандвю бийч северно от Сан Диего в американския щат Калифорния, като уби трима плажуващи, предаде Асошиейтед прес. Спасители и други посетители на плажа веднага притичаха към мястото, където върху пясъка се стовариха десетки тонове скална маса, опитвайки се да разравят рухналите камъни и да помогнат на пострадалите. Очевидец, живеещ наблизо, разказа как видял хора, опитващи се да съживят жена с изкуствено дишане, но очевидно неуспешно, след което тялото й било покрито. Една жена е починала на място, а още двама души са починали в болница. Имената и възрастта на жертвите засега не се съобщават. И тримата са пълнолетни. Има и неколцина по-леко ранени. Спасители с обучени кучета търсят из отломките още пострадали, ако има такива. Те предупредиха, че клифът е нестабилен и може да има още срутвания. Плажът е достъпен чрез спускане по дървени стъпала от паркинга , намиращ се горе на високото. Той е популярен сред сърфистите, които поставят сърфовете си на брега, изправени край отвесната скала. На някои от плажовете в района има предупредителни надписи за възможност от срутвания в резултат на мощните приливи, които подкопават отвесния скален бряг.", "date": "2019.08.03", "title": "Скала се срути върху плаж в Калифорния и уби трима души (СНИМКИ)"}
