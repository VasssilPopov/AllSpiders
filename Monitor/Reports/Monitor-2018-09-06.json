{"url": "https://www.monitor.bg/bg/a/view/bylgarija-trygna-s-pobeda-v-ligata-na-naciite-143680", "text": "България победи Словения с 2:1 като гост в първи мач от новия турнир на УЕФА - Лига на нациите.  Божидар Краев даде аванс на \"трикольорите\" в 3-ата минута, след като не остави никакви шансове на Белец с плътен удар от около 22 метра, който спря в долния десен ъгъл. Миха Зайц изравни в 39-ата минута с глава, а отново Краев донесе успеха в 58-ата минута. На стадион \"Стожице\" в Любляна, \"лъвовете\" излязоха с новия си резервен червен екип. Около 200 български фенове по трибуните получиха кутийки с родни знамена, подарени им специално от Българския футболен съюз по случай 133 години от Съединението на Княжество България и Източна Румелия, което отбелязваме днес. Селекционерът на България Петър Хубчев определи следните титуляри.  На вратата започна Пламен Илиев, а пред него в защита стартираха Иван Бандаловски, Николай Бодуров,Божидар Чорбаджийски и Васил Божиков. Двойка вътрешни халфове бяха Георги Костадинов и Симеон Славчев, а малко пред тях играха Божидар Краев. Капитанът Ивелин Попов води атаката, подкрепян по фланговете от Кирил Десподов и Тодор Неделев.  СЛОВЕНИЯ - БЪЛГАРИЯ 1:2 0:1 Краев (3) 1:1 Зайц (39) 1:2 Краев (59)", "date": "2018.09.06", "title": "България тръгна с победа в Лигата на нациите"}
{"url": "https://www.monitor.bg:443/bg/a/view/manfred-veber-njama-da-ima-blagosklonno-otnoshenie-kym-orban-143671", "text": "Германският консерватор Манфред Вебер изключи днес всякаква възможност за \"благосклонно отношение\" към унгарския лидер Виктор Орбан по въпросите, засягащи \"основополагащите ценности\" на ЕС, предаде АФП. Вебер заяви в ефира на австрийското обществено радио, че като лидер на Европейската народна партия в Европарламента му се налага да прави отстъпки пред различните течения в това политическо семейство, към което принадлежи и партията на Орбан ФИДЕС. Той обаче добави, че \"не може да има благосклонно отношение в семейството на ЕНП по въпросите, касаещи основополагащите ценности\" и тези \"принципи не подлежат на обсъждане\". Орбан и неговата партия често са обвинявани, че са посегнали на върховенството на закона, изменяйки из основи функционирането на институциите в Унгария, отбеляза АФП. Вчера 46-годишният баварец Вебер получи подкрепата на германския канцлер Ангела Меркел да наследи Жан-Клод Юнкер като председател на Европейската комисия", "date": "2018.09.06", "title": "Манфред Вебер: Няма да има благосклонно отношение към Орбан"}
{"url": "https://www.monitor.bg:443/bg/a/view/napusna-ni-pisateljat-metodi-bejanski-143670", "text": "Почина писателят Методи Бежански. „Напусна ни един от талантливите български белетристи, творец, заслужил уважението и обичта на читателите и колегите си със своето човеколюбие и родолюбие, със своите творби за деца и за възрастни“, казват от Съюза на българските писатели по повод кончината на автора на „Вързани приказки“. Бежански е роден през 1933 г. в село Дивля, Перник, като произхожда от работническо семейство. Учил е в родното си село и в град Перник, впоследствие завършва специалност \"Журналистика\" в Софийски университет „Св. Климент Охридски“. Работил е в Съюза на народните читалища и Отечествения фронт. От 1950 до 1970 г. се труди във вестник \"Димитровско знаме\" - Перник, като редактор, завеждащ отдел и зам.-главен редактор. Следващите 20 години работи в издателство \"Народна младеж\" като редактор и зав.-редакция. Автор е на десетки книги. Една от най-известните му творби - \"Вързани приказки\" (изд. \"Отечество\", 1987 г.) е наградена от Министерството на народната просвета и Дома на детската книга като най-добра белетристична книга за деца, публикувана през годината. Редица негови произведения са удостоявани с литературни награди. Част от творчеството на Методи Бежански е включено и в Златния фонд на Българското национално радио, както и в Златния фонд на Българската национална телевизия.", "date": "2018.09.06", "title": "Напусна ни писателят Методи Бежански"}
{"url": "https://www.monitor.bg:443/bg/a/view/progovori-uvolnenijat-policaj-sled-katastrofata-s-bashtata-na-prezidenta-143679", "text": "Уволнен полицай и четири административни наказания след вътрешната проверка на МВР за катастрофата с бащата на президента в Харманли.  Инцидентът стана на кръгово кръстовище, където автомобилът на Георги Радев се удари с триколка. Акт обаче получи само мъжът с триколката, а според МВР полицаят не е изпълнил служебните си задължения. Полицаят разказа неговата версия пред NOVA. Митко Станков има зад гърба си 26 години в системата на МВР. До вчера, когато е дисциплинарно уволнен заради катастрофата с бащата на президента. Тя стана на 17 август на кръгово кръстовище в Харманли. „Което трябваше по инструкции и по закон, си го свърших. Видно от мястото на ПТП-то това, което съм го дал, е така”, заяви Митко Станков. От кадрите, разпространени от охранителните камери, се вижда, че мъжът с триколката се движи с предимство в кръговото кръстовище, когато се сблъсква с колата на Георги Радев. Според полицая водачът на триколката е сменил посоката на движение. „Този водач на триколката ми каза така: „Аз карах плътно вдясно, завих на ляво и после исках да тръгна към центъра, завих надясно и се ударих в предната част на автомобила. Затова съм дал вина на водача на триколката”, обясни Станков.  След вътрешната проверка актът е отменен и са съставени нови. Освен уволнението на пътния полицай, административни наказания са наложени на още четирима служители на районното управление на полицията в Харманли. Повече подробности от МВР засега не съобщават. А Митко Станков твърди, че не е познавал никой от участниците в катастрофата преди нея и е действал по съвест. „Не виждам какво съм прикрил като е бащата на еди-кой-си. Ако беше друг гражданин водачът на мерцедеса, щеше да е същото”, заявява Станков. И двамата участници в инцидента твърдят, че са невинни. След катастрофата дори си станали близки. „Ще останем приятели с него, просто това да ви кажа, не искам нищо повече”, заявява Стефчо Тодоров, водач на електрическата триколка. „И станахме и приятели с него”, заявява и Георги Радев. А уволненият полицай ще обжалва освобождаването си. „Съвестта ми е чиста”, заявява Станков.", "date": "2018.09.06", "title": "Проговори уволненият полицай след катастрофата с бащата на президента  "}
{"url": "https://www.monitor.bg:443/bg/a/view/kogato-imitacijata-se-prevyrne-v-zapazena-marka-143678", "text": "Някак си лесно свикнахме да живеем в свят от ментета. И се примирихме с това. Купуваме стоки от магазините, които обикновено са имитиращи продукти. Нищо истинско. Сирене с палма, храни, лютеница с консерванти и оцветители. Сега се оказва, че пием и мляко с тебешир. Нищо ново под слънцето. Четеш етикета, броиш Е-та и слагаш в кошницата. Нали не било толкова вредно. Та ментата са навсякъде. В свят, заобиколен от фалшиви новини, фалшиви профили, изкуствени вежди, мигли, устни, цици и какво ли още не. Стигнахме до тук, че имитиращото и фалшивото да се превърне в запазена марка. Защото всички искат да му подражават. Нали е модерно. Модерно е да се представиш за това, което не си в социалните мрежи и там да имаш живота, който всъщност нямаш. И не ти пречи, че имитираш нещо или някого. А едно време се стремяхме да сме различни. Поне моето поколение беше такова. А сега се смеят, че в миналото всичко било под калъп. А какво стана сега - всички са еднакви. Еднакви вежди, еднакви устни, скули. Дори на снимките позират по един и същи начин. Защото така е модерно. Защо тогава се учудваме, че ни лъжат на всяка крачка. Та ние самите допуснахме това. Ако държахме на истинското и качественото, нито един търговец нямаше да си позволи да приготвя имитиращ продукт. Но нали все търсим евтиното. Били сме бедни, втора ръка хора. Пък после надигаме глас, че стоките са ни и те второ качество. Шоколадът не бил истински, млякото било с тебешир. А колко хора предпочитат истинското, от село? Там, където хората го продават за жълти стотинки въпреки къртовския труд, който полагат. В същото време даваме луди пари за долнопробен ол инклузив - с наръфани кюфтета и стари манджи. Купуваме ментета на морето, опасни стоки на децата си, а после дори не знаем къде да потърсим правата си. Та, общо взето, положението е fake. И докато не станем непримирими, ще ни лъжат отвсякъде - в магазина, в социалните мрежи, в сайтовете за онлайн търговия. Помните ли, че дори традиционната ни мартеница вече е менте. От Китай. А баба ми бодуваше по цели нощи, за да измайстори с двете си ръце Пижо и Пенда. И после се чудим защо губим милиарди от такива стоки. Крайно време е да се върнем към българското, към истинското. И да не се доверяваме толкова на търговците. Защото те печелят на наш гръб. А го правят, защото не сме взискателни към тях. Докато не променим това, ще ни предлагат наръфани кюфтета, мръсни чаршафи и сирене без никаква хранителна стойност. Така че сами решаваме дали ще робуваме на имитацията, или ще държим на оригинала. Защото ментетата са навсякъде около нас.", "date": "2018.09.06", "title": "Когато имитацията се превърне в запазена марка"}
{"url": "https://www.monitor.bg:443/bg/a/view/bezumno-bogati-aziatci-djakpot-za-ne-belite-oskari-143664", "text": "Традиционна сватба в Сингапур, романтика, каст, съставен изцяло от азиатски актьори, комедийна нотка и повече от стабилно присъствие в боксофиса. Това накратко е равносметката за „Безумно богати азиатци“ - лентата, която за съвсем кратък период от време преобърна представите за това какво е оборотно в Холивуд. Заглавието, което все още не е намерило разпространение в България, спечели публиката с увлекателния си разказ за лудите чешити и сексуалните недоразумения на семейния празник. Привидно тривиалната за романтична комедия история обаче уцели десетката именно с факта, че подбира актьори изцяло с източни корени, които за разнообразие не са втръснали на редовия зрител. Критиката се влюби в „Безумно богати азиатци“ именно заради расовия реверанс към чужда култура, в който не се усеща горчив послевкус ала „ние сме дискриминирани от Холивуд“. Любителите на седмото изкуство също оцениха това, като само от американския боксофис лентата грабна близо 120 милиона долара. Филмът е на голям екран от по-малко от месец, а цифрите в кината показват, че той бие рекордите за най-гледана романтична комедия отвъд океана за последните шест години. Нещо повече, броени дни след официалната премиера на „Безумно богати азиатци“ се заговори за продължение на лентата. Всичко изброено дотук идва като подранил подарък за Коледа за Американската филмова академия, която тактично продължава да мълчи за спорните си промени от последните седмици. След като хвърли камъка, институцията така и не обясни какво ще се случи с новооткритата й категория за „постижение в популярен филм“. Още с обявяването й обаче мнозина скочиха срещу това изменение, като причината се коренеше в натиска от страна на Disney. Както вече стана ясно, компанията притежава телевизията ABC, която заплаща милиони на Академията, за да излъчва нейните награди „Оскар“. В същото време Disney за първа година обяви желанието си да напира за заветната статуетка със заглавието си „Черната пантера“, което също спечели позитиви покрай чернокожия супергерой. На принципа „две и две прави четири“ наградата за филма изглеждаше почти математически изчислена. Още повече на фона на трагичните две издания на „белите оскари“ от 2015 и 2016 г., които провокираха Академията да търси именно расово разнообразие не само измежду членовете си, но и из заглавията, които отличава. Катастрофата за институцията, уви, далеч не спира дотук. Миналата година церемонията отчете рекордно ниски резултати от зрителите пред екраните, което означава едно – Академията изпитва отчайваща нужда да поизтупа реномето си пред любителите на седмото изкуство. В същото време от Disney решено размахват знамето, отричайки се категорично от опцията да печелят „популярната“ категория с „Черната пантера“. И докато компанията налива пари в „Оскар“-специалисти, които да гарантират на супергероя приз за най-добър филм, то Академията ще търси заглавието, с което да измие ръцете си „доказвайки“, че никога не е имала конкретен победител предвид за популярната си статуетка. Тук, съвсем удобно, се появява и „Безумно богати азиатци“. Също както и „Черната пантера“, лентата засяга фундаментално проблема с расовата дискриминация в Холивуд, отбелязва истински бум в боксофиса и сред критиците. А триумфа му на наградите „Оскар“ не би поставил огромно черно петно върху репутацията на Академията. Иначе казано и агнето цяло, и вълкът сит. Номинациите за 91-ите награди „Оскар“ ще бъдат обявени на 22 януари, а кои ще бъдат следващите големи победители, ще разберем месец по-късно – на 24 февруари.", "date": "2018.09.06", "title": "„Безумно богати азиатци“ -  джакпот за (не)белите оскари"}
{"url": "https://www.monitor.bg:443/bg/a/view/timyt-na-sls-pyrvi-v-sofijskija-ekiden-maraton-143676", "text": "Отборът на SLS спечели 4-ото издание на щафетния Екиден маратон по улиците на София, с който беше отбелязано Съединението на България. В него на първи пост бяга популярният водещ Деян Славчев - Део, а негови съотборници бяха лекоатлетите Иво Балабанов, Александър Сръндев, Димчо Мицов, Йоло Николов и Митко Ценов. Те финишираха по 42-километровата дистанция за 2.15:39 ч. Втори е \"Маратон Пловдив\" с 2.19:58 ч. с Андрей Гридин, Мирослав Спасов, Димитър Русев, Деян Атанасов, Йордан Петров и Христо Йовев. Бронзовите медали останаха за Dream Team 5kmrun - Димитър Генов, Методи Георгиев, Симона Неделчева, Тодор Маринов, Снежина Стефанова и Ангел Ангелов, завършил да 2.28:29 ч., който взе и отличието за най-бърза \"смесена щафета\". Дряновските лекоатлети Стоян Владков и Маринела Нинева пък са победителите в 43-ия мемориален маратон \"Съединение\". Те взеха разстоянието от 22 км от град Съединение до площад \"Съединение\" в Пловдив съответно за 1.20 и 1.26 часа. В състезанието участваха десетки лекоатлети от всички балкански страни и всички възрастови групи. В останалите групи при смесените корпоративни щафети успехът е за СУ \"Климент Охридски\" (Тошко Тодоров, Мартин Недялков, Демяна Йосифова, Живко Петров, Елена Русева и Георги Власакиев) с 2.42:18 ч. При изцяло женските щафети победи adidas Runners Sofia (Атанаска Атанасова, Таня Петкова, Гергана Ванкова, Дафи Тодорова, Кремена Камбурова и Боряна Колчагова) с 3.11:57 ч. При свободно смесените щафети успехът отиде при 4x4 Fit 2 Run Varna (Петя Ковачева, Румен Стаматов, Светлин Николов, Иван Иванов, Владислав Михайлов и Валентин Вълканов) с 2.34:50 ч. Много интересно беше състезанието при държавните структури, където тимът на \"Българска армия\" изпревари отборите на \"Специални операции\", Полицейски спортен клуб и \"Пожарникарите\". Армейците, в чийто състав бяха скибегачите Веселин Цинзов и Станимир Беломъжев, заедно с Тодор Димитров, Стефан Тодоров, Илия Куцаров и Цветан Бисеров, финишираха за 2:30:11 часа. В Екиден маратона участие взеха общо 56 отбора от България и чужбина, както и редица известни личности и спортисти, сред които Цветелина Кирилова, Павлина Филипова и Милен Радуканов Стартът на състезанието беше даден в 9.30 ч. на пл. \"Съединение\" в град Съединение със залп от черешови топчета, изработени от жители на града. Към тях се включи с пушка и Недялка Шилева, в ролята на която тази година се превъплати състезателката по езда от конен клуб \"Конкур\" в Ихтиман Ния Стоименова. Маратонът по повод 133-ата годишнина от Съединението на България беше под патронажа на кметовете на град Съединение Атанас Балкански и на Пловдив Иван Тотев.", "date": "2018.09.06", "title": "Тимът на SLS първи в софийския \"Екиден маратон\""}
{"url": "https://www.monitor.bg:443/bg/a/view/luan-viana-podpisa-s-levski-143673", "text": "Бразилският нападател Луан Виана подписа дългосрочен договор с \"Левски\". Роденият през 1996 година офанзивен футболист идва от \"Ал Ахли\", а кариерата му до тук преминава през \"Парана\" и отборите на \"Гремио\" и \"Португеса\". Виана е роден на 14 януари 1996 г. в Сао Пауло, висок е 1,84 м. и тежи 79 кг.", "date": "2018.09.06", "title": "Луан Виана подписа с \"Левски\""}
{"url": "https://www.monitor.bg:443/bg/a/view/djokovich-na-polufinal-za-11-i-pyt-v-us-open-143674", "text": "Новак Джокович се класира за 11-и път в последните 12 години за полуфиналите на последния турнир от Големия шлем - US Open. Сърбинът продължи да демонстрира отличната си форма в жегата на кортовете в Ню Йорк, като спря австралийската сензация Джон Милман без да му даде сет - 6:3, 6:4, 6:4. Милман направи големия си удар на 1/8-финалите, като изхвърли Роже Федерер. Срещу Джакович обаче му беше изключително трудно. Той успя да направи само един пробив, когато бившият №1 в света получи две поредни предупреждения за просрочване на времето за изпълнение на начален удар, с което загуби правото си на първи сервис. Любопитен момент в мача беше неговото искане за кратка пауза, в която да преоблече екипа си, от който буквално течеше вода. „Напълно към мокър. Може ли да спрем за кратко, за да се преоблека. Слагам топката в джоба си и като я извадя, мога да я изстискам”, обърна се Милман към Ноле, който се съгласи. Самият той изкара паузата на стола, като имитираше, че е на плаж, за радост на публиката На полуфинала Джокович ще играе срещу японеца Кей Нишикори, който се справи далеч по-трудно с 2:6, 6:4, 7:6, 4:6, 6:4 с Марин Чилич. Така си върна за загубения финал срещу хърватина през 2014 година на същия корт. При жените втора американка след Серена Уилямс влезе в четворката. Това е Мадисън Кийс, която отстрани с 6:4, 6:3 Карла Суарес Наваро (Исп). Така в полуфиналите Серена трябва да излезе тази нощ срещу Анастасия Севастова (Лат), а Кийс - срещу Наоми Осака (Яп). Българското участие продължава Адриан Андреев на двойки при юношите. С партньора му Антон Матушевич (Вбр) двамата се класираха за четвъртфиналите, след като надиграха Говинд Нанда (САЩ) и Ринки Хиджиката (Авл) със 7:6(5), 6:3 във втория кръг. За място на полуфиналите те ще играят с №8 в схемата - Филип Кристиан Жиану (Рум) и Дени Васерман (Хол).", "date": "2018.09.06", "title": "Джокович на полуфинал за 11-и път в US Open"}
{"url": "https://www.monitor.bg:443/bg/a/view/diana-dimitrova-risuva-prerajdane-143668", "text": "Своя изложба на тема „Прераждане“ ще представи чаровната актриса Диана Димитрова, която спечели симпатиите на зрителите в престилката на д-р Огнянова в медицинската драма „Откраднат живот“. Нейните творби ще украсят „Арт Център 12“ в края на ноември, като музата на Мелпомена дава заявка да ни покаже смесена техника върху платна. Много от картините й са портрети и тя няма да изневери на стила си. „Портрети – те са ми любими за рисуване. В „Прераждане“ ще има главно очи“, сподели пред „Монитор“ Диана за петата си изложба. Що се отнася до вдъхновението на красавицата, която се разписа с участие в холивудската продукция Death Race 4 с Дани Глоувър и Дани Трехо, то се ражда покрай професионалните й ангажименти. Изпадала съм в периоди, в които нещо конкретно ми служеше за муза, но сега това е работата“, разказа още екранната половинка на Велислав Павлов. Избира темата на изложбата - „Прераждане“, защото започва нов етап от живота си. „Затова и не мога да спя. Снимаме по 12 часа, понякога и по 14, и аз рисувам като се прибера късно вечер“, признава актрисата, която учи първо в Художествената академия. На кантар между двата си творчески порива, звездата от „Откраднат живот“ търси всеки удобен момент за подготовка, като това понякога води до едва 40 минути време за дрямка. „Д-р Огнянова е много различна от мен и смее се 28-годишната актриса. Макар да остави отпечатък с фотосесия с любимите си вълци, Диана е пръв приятел и с котките. Още докато живее в общежитие на НАТФИЗ, тя приютява сиамеца Врубел, кръстен на големия руски художник. Домашният любимец на Димитрова се разхожда с каишка като куче, яде лешници и дори й прави компания на по чаша бира. Актрисата си има последователи и в това отношение, тъй като съседско дете взима пример от нея и също разхожда писаната си на каишка.", "date": "2018.09.06", "title": "Диана Димитрова рисува „Прераждане“"}
{"url": "https://www.monitor.bg:443/bg/a/view/dolores-ot-the-cranberries-se-e-udavila-143672", "text": "Вокалитската на култовата ирландската рок група The Cranberries Долорес О'Риърдън се е удавила във ваната след алкохолно опиянение, установиха съдебните медици в Уестминстър. Популярната изпълнителка беше открита мъртва на 15 януари тази година във вана в лондонския хотел \"Хилтън\" на улица \"Парк лейн\". Както отбелязват специалистите, по тялото на О'Риърдън не били намерени следи от насилие. По данни на Би Би Си певицата е страдала от биполярно афективно разстройство. 46-годишната ирландска певица бе в Лондон, за да запише кавър на хита \"Zombie\" заедно с лосанджелиската рок банда Bad Wolves.", "date": "2018.09.06", "title": "Долорес от The Cranberries се е удавила"}
{"url": "https://www.monitor.bg:443/bg/a/view/prokuraturata-povdigna-obvinenija-na-minu-stajkov-i-grupata-mu-143669", "text": "8 души, сред които и алкохолния бос Миню Стайков, както и синът му Стайко, се сдобиха с обвинения след спецакцията във винпром „Карнобат“. В четвъртък следобед от прокуратурата съобщиха, че са ги подвели под наказателна отговорност за участие в група за продажба на акцизни стоки без бандерол, данъчни престъпления и пране на пари. Обвиненията идват ден след като арести и обиски на прокуратурата затвориха в сряда сутринта винпром „Карбонат“ заради По време на операцията са задържани собственикът на фабриката – алкохолният бос Миню Стайков, наследникът му Стайков, синът на кмета на Карнобат Георги Димитров, както и още десетина души. Мегаакцията стартира само седмица след като за международно издирване с червена бюлетина бяха обявени и бившите сватове на Стайков – Ветко и Маринела Арабаджиеви. От прокуратурата в четвъртък съобщиха, че на един от задържаните са повдигнати обвинения за вторични престъпления - избягване плащането на ДДС и възстановяване на неследващ се данъчен кредит в размер на общо 1 016 139 лв. От държавното обвинение обаче не посочват кой е подведен под наказателна отговорност за тези престъпления. Прокуратурата посочва още, че на други трима от задържаните са повдигнати обвинения за С постановления на наблюдаващия прокурор на обвинените ще бъде наложено задържане до 72 часа с оглед осигуряването им пред Специализирания наказателен съд и разглеждане на искане на СП за налагане на мярка за неотклонение „Задържане под стража“ за всеки от тях. Комисията „Антикорупция“ ще подхване и имането на алкохолния бос Миню Стайков и останалите обвиняеми.", "date": "2018.09.06", "title": "8 с обвинения за \"Карнобатска\" за пране на пари (ОБЗОР)"}
{"url": "https://www.monitor.bg:443/bg/a/view/real-razkarva-naj-skypata-si-pokupka-143658", "text": "„Реал“ (Мадрид) хвърли над 40 млн. евро, за да вземе талантливия младок Винисиус Жуниор от „Фламенго“, но той няма да помирише терен с бялата фланелка този сезон. Затова се очаква да бъде даден под наем през януари, пише вестник \"Марка\". След пристигането си на \"Сантяго Бернабеу\" той беше пратен в дублиращия отбор, което въпреки крехката му възраст от 18 години, си е крачка назад в развитието му. Затова сега се очаква да бъде даден на родния си клуб в Бразилия, за да трупа опит на най-високо ниво. “Фламенго” получи възможност да преподпише с Винисиус под наем още при сключването на договора и ще се възползва от тази опция в началото на годината. Арендата на играча може да е дори за цялата 2019 г., но всичко зависи от решението на “Реал“. В същото време защитникът Марсело категорично отрече писанията, че ще сменя клубната принадлежност и ще стане играч на „Ювентус“. „Чувал съм толкова глупави неща. Ще остана в “Реал“ до края на кариерата си. Някои хора си измислят неща, които не съществуват”, сподели Марсело.", "date": "2018.09.06", "title": "„Реал“ разкарва най-скъпата си покупка"}
{"url": "https://www.monitor.bg:443/bg/a/view/todor-chobanov-syedinenieto-e-chisto-bylgarsko-zavoevanie-143657", "text": "Съединението е чисто българско завоевание, самостоятелен успех на един достоен и смел народ. Това заяви зам.-кметът по култура и образование на София д-р Тодор Чобанов по време на церемония по отбелязване на 133 годишнината от Съединението на България пред Мавзолея на княз Александър I Батенберг. „На Отечеството винаги са ярки и силни водачите, които да поемат последиците от евентуален неуспех“, каза Чобанов и допълни, че имаме съзвездие от такива личности в историята ни. Той припомни пътя, по който страната ни е минала, и как един малък народ, току-що отърсил се от вековния гнет, показа пред целия свят, че е твърдо решен да живее в собствената си държава. „Историята отсъди, съединението е факт. Честит празник“, заключи Чобанов. В организираната от Столичната община тържествена програма участие взеха националната гвардейска част, вокален ансамбъл „България” с диригент акад. Валентин Бобевски и актрисата Силвия Лулчева. Пред костницата на Батенберг цял ден се стичат хора, които да поднесат венци и цветя.", "date": "2018.09.06", "title": "Тодор Чобанов: Съединението е чисто българско завоевание"}
{"url": "https://www.monitor.bg:443/bg/a/view/cska-mahna-taksite-za-du-sh-143662", "text": "ЦСКА няма да събира такси от децата в ДЮШ, похвалиха се „червените“ на официалния си сайт. Така клубът става третият в България, който не взема парите от деца, желаещи да тренират в школата. \"През този сезон в ДЮШ на ЦСКА ще има 10 отбора, които ще се състезават в различните първенства. За разлика от миналата година, през тази отпадат таксите на децата от подготвителните групи - родени 2006 - 2010 година, като малките армейци ще получат и безплатна екипировка на \"Адидас\" от клуба. Така в нашите отбори ще останат само най-изявените деца, а освен това ще бъдат привлечени и талантливи момчета от други клубове. Отборите ни до 19, до 17 и до 15 години се състезават в Елитните групи, а юношите, родени през 2001, 2003 и 2005 година, ще участват в турнира за Купата на БФС”, съобщиха от „Армията“. Като треньор в школата се завръща доскорошният помощник в мъжкия отбор Даниел Моралес, а освен това е привлечен и нов треньор – Асен Яначков от ДФК „Лъвчетата“. От ЦСКА обявиха също, че 22-годищният защитник Пламен Гълъбов ще доиграе сезона като преостъпен в „Етър“.", "date": "2018.09.06", "title": "ЦСКА махна таксите за ДЮШ"}
{"url": "https://www.monitor.bg:443/bg/a/view/sasho-kadiev-shte-vodi-ceremonijata-na-mis-svjat-bylgarija-143659", "text": "Актьорът Александър Кадиев влезе в ролята на водещ на предстоящата церемония по коронясването на Мис Свят България. Гала-спектакълът ще се проведе на 12 септември, а компания на сцената ще му прави Ива Дойчинова. Популярният като „българският Франк Синатра“ Васил Петров и балет “Памбос” също ще се грижат за доброто настроение гостите и зрителите на събитието в столичната зала „Рейнбол Плаза“. Лимузини, СПА процедури и т.н. ще глезят участничките в надпреварата за короната дни преди нейното провеждане. Начело на журито пък ще застане единствената българка, носителка едновременно на титлите Мис Свят България и Мис Вселена България Венета Кръстева, която съвсем скоро ще наследи и лиценза за провеждането на конкурсите от Страхил Гановски. Сред популярните личности, които се очаква да присъстват на церемонията, са още Кубрат Пулев, Юлияна Дончева, Ивет Григорова , Петко Димитров, Владимир Каролев и Мис Свят България 2017 Вероника Стефанова.", "date": "2018.09.06", "title": "Сашо Кадиев ще води церемонията на Мис Свят България"}
{"url": "https://www.monitor.bg:443/bg/a/view/sybudi-se-startira-s-lili-ivanova-143661", "text": "Уикенд блока „Събуди се“ се завръща в ефира на Нова тв за есенния сезон тази събота, а дебютът си ще отбележи със специален проект посветен на примата на родната естрада Лили Иванова. Той ще се разгърне в рубриката на Ива Софиянска със заглавие „Да обичаш Лили“. Зрителите ще видят певицата през погледа на музикантите, за които най-голямото признание е да застанат до нея на сцената. Не само професионалният, но и личният им живот е белязан от безкомпромисните стандарти на изпълнителката на „Ветрове“. Веселин Веселинов–Еко ще сподели, че неговата майка се убеждава в музикалния му талант едва, след като започва да работи с примата. Беквокалистките от триото LaTiDa казват, че често получават от нея и модни съвети за перфектна визия. Водещата на „Говори с Ива“ разпитва още пианиста Оги Енев, цигуларя Орлин Цветанов, китариста Ангел Дюлгеров и барабаниста Росен Ватев. Втората част на проекта ще бъде излъчен на 15 септември, когато за първи път тонрежисьорът Ангел Попов-Ачо ще разкрие подробности от 30-годишното си приятелство с Лили Иванова. След като вчера водещата на неделното издание на „Събуди се“ Лора Крумова даде живот на второто си дете – Мина, предаването ще се довери на професионализма на Мира Иванова и за двата уикенд дни. Все още не е ясно дали Лора ще бърза да се върне в ефир.", "date": "2018.09.06", "title": "„Събуди се“ стартира с Лили Иванова"}
{"url": "https://www.monitor.bg:443/bg/a/view/s-podpiska-iskat-pylna-zabrana-na-rastitelnite-maznini-143666", "text": "Подписка за пълна забрана на влагането на растителни мазнини в млякото и млечните продукти в България инициира кметът на Луковит Иван Грънчаров. Това обяви самият той при откриването на третия национален събор \"Млечният път на България през вековете\", който се организира в Луковит до 8 септември с подкрепата на аграрното министерство и Държавен фонд \"Земеделие\". \"Във връзка с третия национален събор и аз като човек, който от три години се боря с влагането на растителни мазнини в млечните продукти, тази година решихме да направим подписка за пълната забрана на влагането на растителни мазнини в млякото и млечните продукти в България, която присъстващите на събора, а и в цяла България, да я подкрепят\", каза Грънчаров. Тази година на третия национален събор присъстват над 40 млекопреработватели и млекопроизводители, сред тях и местни фермери, които продават собствената си продукция в малки количества на пазара. Различното тази година е, че има представители на животновъдите. Показани са различни животни овце, кози, коне, телета и крави от различни породи. \"Хората могат да видят истински продукти, а всъщност това е и целта на събора - да се представят истинските, качествените български млечни продукти, защото те в момента са забутани в ъгъла, което е изключително грозно от гледна точка на това, че България има традиции в млекопреработването и в частност на производството на бяло саламурено сирене и кашкавал и българско кисело мляко\", посочи кметът.", "date": "2018.09.06", "title": "С подписка искат пълна забрана на растителните мазнини "}
{"url": "https://www.monitor.bg:443/bg/a/view/vinagi-lyvove-bylgarija-predstavi-novite-ekipi-galerija-143665", "text": "Пътят към Евро 2020 започва тази вечер, когато България се изправя срещу Словения в Любляна. За старта на новия турнир на УЕФА – Лига на нациите, “лъвовете” ще дебютират с нови екипи, вдъхновени от миналото, но с актуално послание за настоящето и бъдещето. Новата колекция е страхотна смесица от модерен и ретро стил, която е специално направена от испанския бранд Joma. Домакинската фланелка, изцяло в бяло, носи духа на незабравимото представяне и сребърните медали от олимпиадата през 1968 г. в Мексико. Централно място на гърдите заема символът на отбора – лъв в бойна поза, обърнат на хералдическо дясно и поставен върху щит, а над него стои надписът „България“. В основата на яката е извезан родният трибагреник, а финалният завършек е традиционната българска шевица на гърба. Изчистеният дизайн е водещ и при резервната фланелка. Традиционното червено се завръща при националите, а яката придава класическа визия. Именно с този екип “лъвовете” на Петър Хубчев ще стартират кампанията срещу словенците. Всеки фен на българския национален отбор по футбол може да си закупи новите екипи от днес в онлайн магазина на БФС.", "date": "2018.09.06", "title": "\"Винаги лъвове\" - България представи новите екипи (ГАЛЕРИЯ)"}
{"url": "https://www.monitor.bg:443/bg/a/view/uefa-prati-polski-sydii-na-bylgarija-norvegija-143663", "text": "Съдийска бригада от Полша ще ръководи втория двубой на българския национален отбор от турнира Лига на нациите. В неделя, 9 септември, от 19:00 часа на Националния стадион \"Васил Левски\" представителният ни тим се изправя срещу Норвегия, като главен арбитър на срещата ще бъде Даниел Стефански. Негови помощници ще бъдат Марчин Бониек и Давид Игор Голис. Допълнителните асистенти са Бартош Франковски и Збигнев Добринин, а четвърти рефер е Кжищоф Мирмус. Делегат на двубоя е шотландецът Дънкан Фрейзър. Билети за мача между България и Норвегия вече могат да се закупят свободно от касите на стадион \"Васил Левски\", както и в цялата мрежа на Eventim.", "date": "2018.09.06", "title": "УЕФА прати полски съдии на България - Норвегия"}
{"url": "https://www.monitor.bg:443/bg/a/view/den-na-otvorenite-vrati-i-vhod-svoboden-v-naj-starija-grad-na-evropa-143649", "text": "Стотици бяха желаещите да разгледат най-стария град в Европа, праисторическия солодобивен и градски център Провадия-Солницата. Те имаха възможност да го направят в празничния ден на Съединението между 8 и 14 часа. Aрхеологическият екип, проучващ старините отпреди 7 500 години, организира по традиция и тази година Ден на отворените врати. Той съвпада с празничния 6 септември. „За нас е удоволствие да ви разкажем за уникалния паметник и да ви запознаем с най-новите открития“, казаха още археолозите, посрещайки своите гости. В Деня на отворените врати достъпът до праисторическия солодобивен и градски център Провадия-Солницата се осъществяваше само по новия маршрут през паркинга на бъдещия посетителски център. От паркинга пеша по новоизградена пътека се достигаше до археологическия комплекс. За улеснение на гражданите бяха поставени указателни табели. Комплексът включва солодобивен център и некропол, като се проучва от 2005 година от интердисциплинарен екип на Националния археологически институт с музей към БАН и Историческия музей в Провадия. В проучванията участват и много български и чужди специалисти. Предполага се, че градът е бил населяван от близо 350 души в периода между 4700 и 4200 г. пр. н.е., около 1500 години преди появата на гръцката цивилизация. Населението се е препитавало с извличането на така ценната по онова време готварска сол. Тя била изключително ценен ресурс и е имала стойността на злато, с което се разменяла едно към едно. Интересни за посетителите са останките от 2 двуетажни жилища, които са на близо 7 500 години. В едната от тях е открит уникален керамичен съд, увит в кафтан.  ", "date": "2018.09.06", "title": "Ден на отворените врати и вход свободен в най-стария град на Европа "}
{"url": "https://www.monitor.bg:443/bg/a/view/zatishie-pred-burja-ili-kak-da-upravljavame-avtomobil-143651", "text": "Смело можем да кажем, че за България времето до 16 септември 2018 година е затишие пред буря. Остава, разбира се, да видим дали бурята ще бъде истинска, или ще се проведе в чаша с вода. Аз лично клоня към второто, но от друга страна изглежда, че у нас вече всичко е възможно. Трябва също да видим, откъде е усещането за приближаващата буря. И да не забравяме, че има самосбъдващи се очаквания и прогнози, които се превръщат в реалност с нашето активно съдействия. Защо датата 16 септември е изведена още в самото начало? Защото се чуха призиви за грандиозен митинг срещу властта именно на тази дата. В това няма лошо, ако протестът е мирен. Обаче видни протестъри, анти-коментатори и анти-юристи, финансирани от анти-банкери, вече призоваха за граждански сблъсък на тази дата и съответно за силова промяна на конституционното устройство на държавата. Това вече е лошо и граничи с национално предателство. Още повече, че сме на прага на тежък международен военен сблъсък в Сирия, където, според една българска пророчица, ще започне голямата дандания на 21-ви век. Но то и без пророчици е ясно, накъде отиват нещата. През 1961 година, по време на Берлинската криза, и през 1962 година, по време на Карибската криза, вратите към Ада, но успяха в последния момент да ги захлопнат. Е, имаха (ние също!) и малко късмет в това отношение. Днес президентите Тръмп и Путин може и да нямат (ние също!) този късмет. Най-малкото, което можем да направим в този случай като народ и държава, е да минимизираме количеството на глупостите, които създаваме. Макар че надали. Събитията през изминалия месец август бяха многократно коментирани, включително и по един неетичен и направо недопустим начин от шефовете на някои политически сили. Това си остава за тяхна сметка и вече не е толкова интересно. Затова нека анализираме случилото се от гледна точка на една поучителна китайска мъдрост. А тя гласи, че умният се учи от чуждите грешки, а глупавият – от своите собствени. А който не се учи от своите грешки? Китайците не разглеждат такива хора, явно смятайки, че те не заслужават да бъдат обсъждани. Двуседмичната мъчителна сага с Търговския регистър на Република България имаше щастлив край: регистърът вече работи и загубена информация няма. Но някак много бързо забравихме тази случка, защото тя беше, както обикновено, похлупена под камарата други издънки на хора и институции. И ще бъде крайно глупаво, поне от китайска гледна точка, да не се поучим от случилото се. Но за да се поучим, трябва като начало да разберем, какво се случи на 10 август, когато се срина Търговският регистър и в резултат на това търговската дейност в страната спря. За щастие, през август тя не беше особено интензивна. Агенцията по вписванията и нейното ново за това, което се случи на 10 август и в напрегнатите дни след това. Така че представители на тази агенция, заедно с ръководството на фирма „Лирекс” и нейните поделения (фирмата е отговорна за подръжката на Търговския регистър), трябва час по-скоро да извършат подробен анализ на всичко случило се и да свикат пресконференция, на която да обяснят всичко и да отговорят на въпросите на медиите и на широката общественост. Тук най-важното е първо да се каже кой е виновен и как е наказан, и второ – какви мерки са взети нещата да не се повтарят. Без това да се случи, ще се окажем в категорията на откровените тъпанари, които според мъдрите китайци даже не могат да съществуват. И сривовете в жизнено важните ни компютърни системи ще продължат, превръщайки в мираж стремежа ни да влезем в Шенген и в Еврозоната. Трябва да се каже и още нещо. В момента отново активно се говори за електронното гласуване, предвидено в Изборния кодекс за изборите през следващата година. За този вид гласуване има и решение на Върховния административен съд. Фаловете с Търговския регистър и с други държавни сайтове в никаква степен не помагат в това отношение, тъй като за произвеждането на свободни и честни избори е задължително обществеността да има пълно доверие в изборния процес. Това означава всеки глас да бъде отчетен правилно. Някои от участниците в сагата с Търговския регистър имат амбиции за участие в прилагането на новите електронни изборни технологии. Те обаче трябва да убедят обществеността, че подобни фалове ще бъдат категорично изключени при едно електронно гласуване. Една от причините много големи и да се откажат (някои засега, други завинаги като Германия) е опасността от срив на доверието в изборния процес. Казано по-грубо, не може до безпаметство да повтаряш как руснаци и северни корейци са ти хакнали изборите, и после да искаш от хората да вярват в резултатите от електронното гласуване. Няма как да стане. За съжаление, все още не виждам нито адекватен анализ на сривовете в компютърните ни системи, нито бъдещи гаранции за честност и сигурност на електронното гласуване. Друга болна тема, която с особена сила избухна през август, е свързана със сигурността на движение по нашите пътища и съответно с все още големия брой загинали. С около 100 убити на 1 милион население годишно (това прави по 1 убит на 10 хиляди души) България е на едно от първите места в Европейския съюз, където средният брой убити е 60 на 1 милион годишно. Все още тече следствието за голямото нещастие край Своге, в резултат на което до този момент има 17 загинали. И за съжаление, ще има още, включително и след като минат 30 дни след катастрофата. Защото за всеки (особено възрастен) човек с много счупвания, стои въпросът със залежаването и възникващите от това вторични усложнения, някои от които могат да са фатални. Нещастието край Своге, заради което беше обявен еднодневен национален траур, е една от най-тежките автобусни катастрофи в българската история. Изглежда, че катастрофата най-после впечатли българските политици и след стандартните пропагандни клишета, май наистина се заговори за по българските пътища, при която годишно губят живота си 700 българи. През 1990 година, при население с 1,5 милиона над сегашното, жертвите са били 1527, т.е. относително около два пъти повече, отколкото днес. Явно тогава, през 1990 година, като водачи на МПС сме били пълни идиоти, докато сега можем с гордост да заявим, че вече сме само полуидиоти. Не знам доколко това е утешително. И то със сигурност не е такова за роднините и близките на загиналите, както и за ранените при катастрофи български граждани. Че пътищата трябва да се строят с повече мисъл и качество и с по-малко кражби, е повече от очевидно. И че трябва да се направи постепенна, но пълна ревизия на пътищата и пътните съоръжения у нас, също така е очевидно. Това, разбира се, е само част от проблема. Другата част, по-съществената, е в нас. Не е тайна за никого, че българите в България караме като побъркани. И че очевидно Господ е българин, защото при този стил на управление на МПС, жертвите годишно би трябвало да са много хиляди, а не само „жалките” 700. Наскоро в поредица от материали се опитах с прости сметки да покажа, че едно дори малко на пръв поглед превишаване на скоростта може да има фатални последствия. Примерно 17 убити, както при Своге. При онази катастрофа превишението уж е „малко”, равно на 13 км/час, колкото е разликата между скоростта на движение (53 км/час) и ограничението (40 км/час). е с една трета, но това води до увеличение със 76% на кинетичната енергия на движещия се автобус и до същото увеличение на центростремителната сила. Тази сила се компенсира от силата на триене между гумите и асфалта и тя би трябвало също да е почти два пъти по-голяма при скорост 53 км/час, отколкото при разрешената скорост от 40 км/час. А когато пътят е мокър, по норматив трябва да се кара със скорост, която е 75-80% от разрешената при сух път. Така, поради мокрия път, автобусът е имал 3 (три!) пъти по-висока кинетична енергия от разрешената. Е, как тогава да остане на пътя? Ами, няма как. Поради това излиза от лентата си, блъска последователно две коли отляво и поради нова грешка на водача (който рязко завива вдясно по мокрия път) излиза от пътя и пада върху намираща се по-долу площадка. Към която за щастие има път, защото иначе автобусът и хората щяха да са разхвърляни по камъните и дърветата, без възможност за разгръщане на спасителните екипи и жертвите щяха да са даже повече. Тук трябва да споменем и за „проклятието” на десния завой, който в държавите с дясно движение се смята за по-безопасен и уж лесен за взимане в сравнение с левия завой. Защото, ако не вземем добре ляв завой, влизаме в хендека и евентуално може да оцелеем. Но ако не вземем добре десен завой, влизаме в насрещното движение, където следва челен удар. от едно дете с минимални познания по физика. Наскоро обаче прочетох следния текст в един уважаван от мен сайт, чието наименование напомня редутите от славната Плевенска епопея. Текстът буквално е: „Искам да предупредя, че ще нарека идиот всеки, който ми обяснява колко опасно е превишението на скоростта с 13 км.” Аз почти се познах като обект на тази заплаха, с тази разлика, че никога не съм казвал, че превишението е „13 км”. Това е груба грешка, която интелигентен човек не бива да прави. Защото превишението е „13 км/час”, а не „13 км”. Скоростта не се мери в километри, тя се мери в километри в час, метри в секунда и други отношения от типа „дължина/време”. Но тази грешка е бял кахър. Аз по-горе казах, че превишение от 13 км/час в случая „Своге” води до (почти) удвояване на центростремителната сила (и съответно до необходимост от удвояване на силата на сцепление) при сух път, и до утрояване на тези величини при мокър път. Ако следвам лексиката на автора от горния сайт, то бих казал, че всеки, който твърди, че удвояването и/или утрояването на необходимото сцепление е без значение, не е просто идиот. Той е архиидиот. Аз обаче няма да кажа това, защото съм учтив и добре възпитан човек. Но за да не попадат и други хора в това неловко положение, ще припомня, че както кинетичната енергия, така и центростремителната сила при завой, са пропорционални на квадрата на скоростта. И ако на някого това му се струва сложно, нека поне не го коментира. Има си хора за тази работа. И накрая ще отбележа следното. За всеки случай си направих скрийншот на идиотския текст в сайта с редутите, така че е безполезно той да се поправя със задна дата. В заключение съветът ми е, че е добре да се мисли преди, а не след като е изнасилена клавиатурата. За да има полза от горните приказки, и за да изпълним завета на китайците, нека разгледаме един типичен пример, характерен за българските пътища. Преди много от завоите в нашата страна стои знак за ограничаване на скоростта до 60 км/час. Спазвайте безусловно това ограничение, дори ако то ви се струва пресилено, дори ако карате нова кола и дори ако сте убедени, че сте върха в изкуството да се управлява автомобил. Даже в последния случай, този с върха в изкуството, още по-безпрекословно спазвайте ограничението. Защо не сте върха. Там е само Господ. Ако ограничението е 60 км/час, минете завоя с тази именно скорост. Ако пък вали и пътят е мокър, минете с 45 км/час. Защото, ако се направите на велики и влезете в кривата с 80 км/час при сух път, както мнозина правят, това ще увеличи необходимото сцепление ДВОЙНО в сравнение с това при разрешената скорост. А ако пътят е мокър, скорост от 80 км/час в този завой ще изисква вече ТРОЙНО по-голямо сцепление на гумите с асфалта, за да останете на пътя. Може да се окаже, че го нямате това двойно, или тройно сцепление. За да оправим пътищата на България според високите международни стандарти за безопасност, ще ни трябват 10 години, ако започнем сега. Но да почнем да караме по-безопасно собствените си автомобили, можем още утре. Или, още по-добре, днес. И нека се надяваме, че началниците на света, президентите на САЩ и Русия (а и ние с тях!), ще имат в близките дни поне толкова късмет, колкото имаха техните предшественици преди 56 години.", "date": "2018.09.06", "title": "Затишие пред буря или как да управляваме автомобил "}
{"url": "https://www.monitor.bg:443/bg/a/view/hiljadi-pripjavaha-na-krypkata-pod-dyjda-v-grada-na-lipite-143647", "text": "Близо 2000 ентусиазирани фенове на рока припяваха с Васко Кръпката въпреки дъжда при откриването на традиционния бирен фестивал в Стара Загора. Публиката кипна, когато на сцената излезе „стария блусар“ с музикантите от „Подуене блус бенд“ и зазвучаха първите акордите от „Кучето на крайния квартал\". пожела малко преди полунощ в сряда заместник-кметът на Стара Загора Красимира Чахова, след което в ритъма зададен от Кръпката засвириха музикантите от БТР. „BEERфестът“ се провежда под мотото „Когато шофирате, никога не пийте!“, като по този повод от общината са осигурили безплатна автобусна линия, която ще отвежда късно вечерта любителите на кехлибареното пиво до домовете им. Имената в програмата на събитието са още Деси Добрева и DIA, сръбските „Guns’N’Roses Real Tribute“ и „Queen Real Tribute“. В заключителната вечер на 8 септември на сцената ще се качат Васил Найденов и Силвия Кацарова.", "date": "2018.09.06", "title": "Хиляди припяваха на Кръпката под дъжда в Града на липите"}
{"url": "https://www.monitor.bg:443/bg/a/view/indija-razreshi-homoseksualizma-143660", "text": "Върховният съд на Индия реши, че хомосексуализмът вече не е престъпление във втората по население страна в света. Това историческо решение слага край на забрана, въведена през 19 век. Най-висшата съдебна инстанция на Индия реши, че член 377 от наказателния кодекс, забраняващ \"противните на природния ред плътски отношения\", нарушава правата, дадени от индийската конституция.", "date": "2018.09.06", "title": "Индия разреши хомосексуализма"}
{"url": "https://www.monitor.bg:443/bg/a/view/mesi-se-hvali-kato-dobyr-tatko-143655", "text": "Звездата на „Барселона“ Лео Меси използва по най-добрия начин кратката пауза в шампионата в Испания. Той не е в състава на аржентинския национален отбор за предстоящите контроли и това му позволи да се порадва на малко свободно време. И Меси реши да го прекара с най-ценните си хора - неговите синове. Или поне двама от тримата. Гениалният аржентинец заведе Тиаго и Матео, съответно на училище и детска градина, а на лицето му грееше усмивка. Меси се похвали с фотосите в социалната мрежа Инстаграм и веднага си спечели комплименти от множеството си последователи там. За разлика от другите футболисти, които не са с националните си отбори и използваха тази пауза да ходят на море, Лео заложи на семейните си задължения. Той все още не е обявил официално оттеглянето си от националния отбор на Аржентина и едва ли ще го стори сега, но по всяка вероятност няма да участва в контролите на тима до края на календарната година. През 2019 г. пък предстои издание на Копа Америка.", "date": "2018.09.06", "title": "Меси се хвали като добър татко"}
{"url": "https://www.monitor.bg:443/bg/a/view/naj-dylgata-vecherja-na-plaja-sybra-stotici-v-asparuhovo-143650", "text": "Инициативата „Най-дългата вечеря на плажа“,  която се провежда за четвърта поредна година, събра в навечерието на Съединението стотици варненци на плажа в Аспарухово. Организатор на събитието е сдружение „Живей активно“, с подкрепата на община Варна.  Идеята е да се стимулира общуването между хората наживо, без интернет и мобилни телефони, обясниха организаторите, които благодариха на всички за активното участие, въпреки променливото време. За доброто настроение бе предвидена богата музикална програма, а вечерта завърши с многоцветна заря. „Радвам се, че събитието се превръща в традиция, която заедно можем да надграждаме. Прекрасна е атмосферата и морската панорамна гледка към останалата част на Варна оттук. Вярвам, че усилията, които полагаме за обновяване на градската среда, дават резултати“, каза в приветствието си към своите съгрждани и гости на вечерта кметът Иван Портних. Част от културния календар на района са и набиращите все по-голяма популярност фестивал на хвърчилата, както и международният фестивал за късометражно кино „Карантината“. През последните две години в южния район на Варна са инвестирани над 65 млн. лева. И в момента в Аспарухово се реализират големи инфраструктурни проекти от инвестиционната програма на община Варна.  Преди около месец бе завършен ремонтът на ул. „Първи май“ и на ул. „Мара Тасева“, част от проекта „Интегриран градски транспорт“. Изградени бяха пешеходен надлез, който осигурява безопасно преминаване на хората, ново спортно игрище и детска площадка. В момента продължават ремонтните дейности на бул. „Народни будители“, включително с изграждане на два нови пешеходни подлеза. Предстоят и още мащабни проекти – изграждане на рибарско пристанище в местността „Карантината“, както и обновяване и разширение на „Аспаруховия парк“.", "date": "2018.09.06", "title": " Най-дългата вечеря на плажа събра стотици в „Аспарухово“"}
{"url": "https://www.monitor.bg:443/bg/a/view/mitropolit-nikolaj-prizova-da-ne-zabravjame-podviga-na-syedinenieto-143637", "text": " Пловдивският митрополит Николай призова народа ни в днешно време да не се дели, така както не е бил разделен преди 133 години и да не забравяме подвига на героите от Съединението. Речта му бе в края на половинчасов тържествен молебен по случай 6 септември в Катедралния храм „Света Богородица” в Пловдив. На молебена присъстваха председателят на НС Цвета Караянчева, председателят на парламентарната група на ГЕРБ Цветан Цветанов, областният управител Здравко Димитров, кметът Иван Тотев, депутати от различни партии и общественици. „Спомняйки си подвига на героите от Съединението на Княжество България с Източна Румелия, ние сме призвани да се вдъхновим и насърчим от каузите за единство на нашия народ. Княжество България с Източна Румелия са съединени исторически. Преди 133 години. Но фактически днес за голямо съжаление съвременното наше общество сме допуснали духът на разединението да завладее душите ни, голяма част от семействата ни, обществото ни, народа ни”, отбеляза митрополит Николай. По думите му пред хората в катедралния храм „ако едно царство се раздели на две и едната част се противопостави на другата, ще се самоунищожи”. Владиката призова присъстващите да ценят делото на Съединението и така да достигнат до единството на духа на нашия народ. Той поздрави Пловдив и жителите с празника, като призова покровителят на града Свети Ерм, който е първият епископ на древния Филипополис, да продължи да закриля града на тепетата. „Божията благодат да пребъде над този град, за благоденствието му, за неговия напредък, за мира, за щастието и спасението на всички. Бог да пази България в свобода, в единство, в независимост, в благоденствие и спасение. Амин!”, благослови дядо Николай. След тържествения молебен официалните гости поднесоха венци и цветя на паметника на Захари Стоянов в Дондуковата градина в Пловдив и на паметната плоча на майор Райчо Николов.  ", "date": "2018.09.06", "title": "Митрополит Николай призова да не забравяме подвига на Съединението"}
{"url": "https://www.monitor.bg:443/bg/a/view/slovakija-pojali-samo-s-3-0-datskite-amatiori-143653", "text": "Контрола, която остава за историята. Така световните медии определиха куриозната проверка между Словакия и Дания, която се игра в град Търнава. Двубоят се превърна във фарс, а причината бе в гостите. Скандалите между датската федерация и националите доведоха до бойкот от страна на футболистите, в резултат на което „Червения динамит” излезе в, меко казано, експериментален състав. Треньор на Дания бе европейския шампион от 1992 година Йон Йенсен, а в стартовите 11 имаше полупрофесионалисти, пълни аматьори и петима състезатели по футзал. Един от титулярите е полицай, друг - търговски представител, трети играе в шеста дивизия. И въпреки това, тази странна селекция загуби само с 0:3. Естествено, словаците си правеха каквото поискат по терена, но бяха достатъчно великодушни, за да не унижават скромния си съперник. Адам Немец откри резултата в 11-ата минута с глава, Алберт Руснак направи 2:0 отблизо в 37-ата, а през второто полувреме Адам Фогт си отбеляза комичен автогол. Между попаденията Марек Хамшик и компания сътвориха една дузина невероятни пропуски. Именно звездата на “Наполи” се озова най-много пъти сам срещу датския вратар, но така и не го преодоля. Гостите опитаха няколко атаки и не бяха далеч от почетен гол. Титулярният селекционер на датчаните Оге Харейде не беше начело на тима в този мач, тъй като не е отговорен за селекцията на футболистите. До всичко това се стигна, след като Датската футболна федерация не постигна споразумение с титулярните национали относно индивидуалните рекламни договори. Словаците не бяха никак щастливи от така създалата се ситуация. Домакините се ядосаха, че ще срещнат на практика аматьорски отбор в контролата и билетите за мача бяха намалени от 26 евро на 1 евро.", "date": "2018.09.06", "title": "Словакия пожали само с 3:0 датските аматьори"}
{"url": "https://www.monitor.bg:443/bg/a/view/bivshata-na-kris-braun-iska-18-000-mesechna-izdryjka-143646", "text": "Бившата на Крис Браун - моделът Ниа Гузман, настоява певецът да изплаща 18 000 долара месечна издръжка за 4-годишната им дъщеря Роялти. Причината – изпълнителят на Five More Hours е генерирал печалба от над 4 милиона долара за последните две години. Браун към момента отделя само по 2500 долара месечно за наследницата си, но преди дни съдът взе решение издръжката да се удвои. „Ние се борихме за Роялти и съм доволна, че спечелихме увеличение на детската издръжка на прослушване миналата седмица за 5000 долара. Но легално някой с приходите на Браун Това иска Ниа за Роялти.“, заяви адвокатката Лиса Блум пред сп. PEOPLE. Гузман настоява да получи и 190 000 долара като обезщетение, че досега издръжката е била само 2500. Защитата на Крис гласи, че подобна сума би разглезила дъщеря му. В документите се посочва, че той е съгласен да изплаща по 9813 долара месечно. Извън издръжката, звездата дава допълнителни 6000 долара за образование, медицинска грижа и бавачка за Роялти, както и още 3000 долара за извънкласни дейности.", "date": "2018.09.06", "title": "Бившата на Крис Браун иска $18 000 месечна издръжка"}
{"url": "https://www.monitor.bg:443/bg/a/view/polagat-poslednijat-asfalt-na-bul-bylgarija-143652", "text": "Започна полагането на последния слой асфалт на бул. “България” в участъка между бул. “Иван Гешов” и бул. “Гоце Делчев”. Това съобщи кметът на София Йорданка Фандъкова във Фейсбук. Реконструкцията на ключовата улица започна в началото на август с преасфалтирането на платното в посока „Бояна“. След това ремонта премина в платното към центъра. От „Московска“ 33 обещават, че основните ремонти в столицата ще приключат до първия учебен ден. В момента тече обновяване на ул. „Граф Игнатиев“, булевардите „Васил Левски“, „България“, „Арсеналски“, „Христофор Колумб“, Източната тангента и др., отделно се реконструират и вътрешно квартални улици. За след 15 септември от големите ремонти ще остане само този на „Графа“.", "date": "2018.09.06", "title": "Полагат последния асфалт на бул. „България“"}
{"url": "https://www.monitor.bg:443/bg/a/view/turisticheski-hor-duhna-60-sveshtichki-143640", "text": "60-годишнина отбелязаха певците от туристическия хор „Средногорски звуци“ в Стара Загора, празникът бе отпразнуван с още 6 певчески планинарски формации от страната, които взеха участие в 18-я празник „Средногорско ехо“, който се проведе в Града на липите на 6 септември. Ветераните припомнят, че първите опити за хорово пеене в туристическо дружество „Сърнена гора“ възникват съвсем импровизирано – в далечния период 1958-1969 година. Сред основателите са  Георги Колев, инж. Иван Иванов, Николай Пашовски, Тончо Савов, Спаска Николова, Ганка Бонева, Васка Дончева, Димитър Македонски, Пеньо Кадънков, Богдана Аргирова, Васка и Ана Добреви и др. Учредяването е станало на 14 февруари 1973-а, пръв диригент е Азниф Куюмджан, през годините палката поемат Емил Минев, Господинка Демирева, Тони Комитов. От 2001-а Минев се завръща отново във формация и до ден днешен е неизменно на поста си. Сред дошлите да участват във фестивала и да споделят празника с домакините са формации от Горна оряховица, Казанлък, Асеновград и Самоков, към тях се присъедини и най-младият хор от Града на липите „Библиофония“.", "date": "2018.09.06", "title": "Туристически хор духна 60 свещички"}
{"url": "https://www.monitor.bg:443/bg/a/view/pesenta-na-skorpionite-zvuchi-ot-utre-v-kinosalonite-143656", "text": "Може ли песента да има целителна сила? Какво е любовта и какъв е изборът между отмъщението и съчувствието? Отговори на тези въпроси ще търси премиерното заглавие за седмицата „Песента на скорпионите“. Филмът, режисиран от Ануп Сингх, чиито корени го отвеждат в далечна Танзания, проследява живота на младата Нуран – безгрижна и независима жена, усвоила древното изкуство да лекува чрез музика от своята баба – уважавана „спорпионска“ певица. Когато Аадам, търговец на камили в пустинята на Раджастан, чува Нуран да пее, той веднага се влюбва. Но още преди да успеят да се опознаят по-добре, тя е съкрушена от едно предателство. То я тласка към опасно пътуване, с което да отмъсти и да открие своята песен. обяснява самият Сингх. С участие в лентата се разписват Голшифтех Фарахани, Ирфан Хан, Уахида Рехман, Шашанк Арора, Критика Панде, Сара Аржун, Шефали Бушан, Тилотама Шоме, а продукцията вече се гордее с номинация за Variety Piazza Grande Award от феста в Локарно миналата година.", "date": "2018.09.06", "title": "„Песента на скорпионите“ звучи от утре в киносалоните"}
{"url": "https://www.monitor.bg:443/bg/a/view/andru-garfijld-se-vryshta-v-kostuma-na-spajdyrmen-143638", "text": "Спайдърмен със сигурност не е от любимите ни герои, изиграни от Андрю Гарфийлд. Титулувани като едни от най-разочароващите филми за Човека-паяк, те все пак направиха актьора разпознаваем за широката аудитория. В навечерието на премиерата на „Венъм“ с участието на Том Харди под продуцентството на Sony, фенове вече залагат, че ще видят отново Гарфийлд на голям екран. Причината – същата компания реализира и филмите под щампата на The Amazing Spiderman, в които дебютира звездата от „Възражение по съвест“. Самият той има договор със Sony за ролята на супергероя до 2020 г. „Венъм“, логично, се фокусира върху един от най-популярните злодеи около Човека-паяк, а предвид, че продуцентите се опитват да заформят своя собствена вселена, подобна на тази на Marvel, то участието на Гарфийлд изглежда по-вероятно от всякога. Самият актьор не е изявявал конкретно желание да изгрее отново в трикото на Спайдърмен. Предвид договорните му отношения със Sony обаче може и да няма право на подобен избор. Според синопсиса за „Венъм“, действието във филма ще се развива в Сан Франсиско. Това означава, че супергероят, ако се появи изобщо в лентата, ще има единствено камео присъствие. Световната премиера на „Венъм“ е заложена за този октомври.", "date": "2018.09.06", "title": "Андрю Гарфийлд се връща в костюма на Спайдърмен"}
{"url": "https://www.monitor.bg:443/bg/a/view/radev-i-prezidenta-na-indija-otkriha-pametnik-na-mahatma-gandi-143648", "text": "Президентът Румен Радев и неговия индийско колега Рам Натх Ковинд откриха паметник на Махатма Ганди в София.  Скулптурата, издигната в Южния парк в столицата, е с автор Иван Русев и се открива в навечерието 150-годишнината от рождението на Махатма Ганди. На събитието президентите на България и на Индия бяха придружавани от съпругите си – Десислава Радева и Савита Ковинд, съобшиха от администрацията на президента. Големият подвиг на Махатма Ганди, неговата любов към родината и принос за раждането на съвременна Индия символично се родеят с делото на нашите смели борци за единна и нова България, заяви Радев. В речта си той подчерта, че у нас Махатма Ганди и неговото дело са широко известни и високо уважавани, защото неговите идеи и учение съдържат универсални ценности – да бъдем по-добри, да гледаме далеч във времето, да търсим доброто за света.  Според него посланията му за мир и ненасилие, призивът самите ние да бъдем носители на промяната, към която се стремим, отреждат на водача на индийското движение за независимост достойното място сред едни от най-светлите мислители и хуманисти. По думите му Махатма Ганди е моралният компас на индийците, благодарение на когото днес Индия е най-голямата плуралистична демокрация в света. Индийският държавен глава Рам Натх Ковинд  на свой ред поздрави българите за 133-ата годишнина от Съединението. „Благодарен съм на българския народ, че е отредил това вечно място и дом за паметник на Махатма Ганди в тази красива страна и то точно на този празник“, заяви индийският президент. Той посочи, че България има специална връзка с Махатма Ганди – българският художник Борис Георгиев е прекарал много време с водача на индийското движение за независимост в неговия ашрам и така те стават много близки приятели, заяви Ковинд.  Във времена на раздор, необуздано насилие, на разруха мислите и ценности на Махатма Ганди са още по-актуални, отбеляза индийският президент и посочи, че „като радетел на ненасилието и апостол на мира“ той е направил „политически немислимото в политически неизбежното“. Нелсън Мандела и Мартин Лутер Кинг са сред многото хора, които са се вдъхновили от философията на Махатма Ганди, посочи още индийският президент. ", "date": "2018.09.06", "title": "Радев и президента на Индия откриха паметник на Махатма Ганди"}
{"url": "https://www.monitor.bg:443/bg/a/view/djuliana-gani-zasne-klip-kym-pesenta-si-v-arbanasi-143642", "text": "Силиконката Джулиана Гани вече засне клип към дебютната си песен. Снимачният сет за видеото е разпънат в Арбанаси и областта. За локацията издаде самата тя в профила си в Инстаграм. „Кадър от видеоклипа, който заснех в Арбанаси и Велико Търново. На каква тематика са псента и видеото според вас“, попива своите последователи блондинката. Сред подкрепата от фенската й маса не липсват и подигравателни коментари от типа: и „Това, върху което си сложила ръката си, татус с името на бившия ти мъж ли е?“. За новото си амплоа русокосата изкусителка се похвали със снимки от звукозаписното студио през август. „Очаквайте скоро“, намигна тя. Пеенето всъщност не е чуждо за Гани. Тя е завършила музикално училище с профил „Поп и джаз пеене“, след което е сменила посоката с „Икономика на туризма“ в Пловдивския университет. изповяда се по време на участието си във „Вип Брадър“ тя. Мис Силикон 2013 е добавила в актива си и магистратура - „Европейски проекти“.", "date": "2018.09.06", "title": "Джулиана Гани засне клип към песента си в Арбанаси"}
{"url": "https://www.monitor.bg:443/bg/a/view/obshtina-dupnica-izbira-firma-za-zimno-poddyrjane-143644", "text": "Община Дупница обяви обществена поръчка за избор на изпълнител на зимното поддържане на пътища и улици за предстоящия зимен сезон. Общата прогнозна стойност е до 228 хиляди лева, като заплащането ще става само на база извършена дейност. Поръчката е обособена в 3 позиции: за градската пътна мрежа с дължина 78,2 км са заложени до 125 000 лева, за извънградските и общински пътища с дължина 85 км. до 95 хиляди лева и за републиканските пътища, които са 8,4 км до 8 хиляди лева. Основните дейности, които се включват са снегопочистване (патрулно и периодично) - разчистване на снежни валове, преспи и снегонавявания, отстраняване на уплътнени снежни ледени пластове, обезопасяване на пътищата против хлъзгане, разпръскване на минерални материали и химически вещества.  Отварянето на документите на кандидатите ще стане на 27 септември от 11 часа в залата на Община Дупница.", "date": "2018.09.06", "title": "Община Дупница избира фирма за зимно поддържане"}
{"url": "https://www.monitor.bg:443/bg/a/view/chernata-zlatka-ocenjava-novata-rekolta-plejmejtki-143639", "text": "Плеймейтката Златка Димитрова ще оценява визията и талантите на тазгодишната реколта красавици в конкурса. Носителката на титлата Мис Плеймейт All Stars ще е част от журито на надпреварата за по-по-най, като финалът ще следи сюжетът „нощта на Пепеляшките“. Сред другите членове на „изпитващата“ комисия ще са хореографът Галина Манова, журналистът Мартин Карбовски и представителят на Playboy в Гърция - Христос Христу. От екипа обаче пазят в тайна кой ще короняса голямата победителка. Припомняме, че списъкът с претендентки включва 11 изкусителки, сред които студентката по архитектура Катрин Апостолова, футболистката Валерия Кирилова, Мис Силикон Вероника Никифорова, която е трети курс „Право“, моделката Жени Митрева и други. Впечатление направи и Галя Георгиева – горда млада майка, чието тяло е обсипано с татуировки, посветени на любимия й изпълнител – Борис Дали. Финалът на Мис Плеймейт 2018 ще се състои на 7 септември, като се очаква на събитието да присъстват 2500 гости. За първа година конкурсът се провежда извън пределите на София.", "date": "2018.09.06", "title": "Черната Златка оценява новата реколта плеймейтки"}
{"url": "https://www.monitor.bg:443/bg/a/view/v-syrbija-stojanovich-prerodi-levski-kato-cyrvena-zvezda-143645", "text": "\"Левски\" е лидер след седем кръга от началото на сезона и феновете отново мечтаят за нещо голямо, а само преди старта на кампанията в Първа лига вече бяха унили. Всичко това се дължи на наставника Славиша Стоянович, който върна усмивките на \"Герена\" и който за работата си с отбора си заслужи много хвалби в една от страните, където постигна най-големите си успехи. Сръбското издание \"Моцарт Спорт\" похвали специалиста за свършеното до момента и го сравни с периода му в \"Цървена Звезда\". Когато преди години работеше там, роденият в Сърбия словенски специалист успя да прекъсне дългогодишната хегемония на \"Партизан\" и се превърна в полубожество за \"звездашите\". В материала си \"Как Славиша Стоянович успя да прероди \"Левски\", изданието пише следното: \"Ситуацията беше жестока, даже бихме казали и трагична.\"Левски\" изпадна от Европа след два мача с лихтенщайнския \"Вадуц\". Феновете бяха бесни и искаха глави! Дори бяха готови да посегнат физически на някои от играчите. Нищо не предвещаваше, че новият треньор Славиша Стоянович ще успее да успокои страстите. Но очевидно изкуството, което приложи в \"Цървена Звезда\" по същия начин, му помогна да превъзмогне този критичен период. Под ръководството на бившия наставник на \"червено-белите\" от Белград \"Левски\" вече записа пет поредни успеха в петте му мача и е лидер. При това на цели пет точки от хегемона \"Лудогорец\", написаха от изданието по повод успехите до момента на Славиша Стоянович на \"Герена\".", "date": "2018.09.06", "title": " В Сърбия: Стоянович прероди \"Левски\" като \"Цървена звезда\""}
{"url": "https://www.monitor.bg:443/bg/a/view/ubivat-kevin-spejsi-v-kyshta-ot-karti-143643", "text": "Каква ще бъде съдбата на Франк Ъндърууд в „Къща от карти“? Този въпрос вълнува феновете от вече близо година, след като актьорът Кевин Спейси попадна в епицентъра на поредния сексскандал в Холивуд. Теории от самоубийство до изгнание зад решетките заляха тогава медийното пространство. От продукцията на Netflix обаче категорично отказваха да коментират как ще изпратят героя на Спейси. Досега. Новият тийзър за шестия, последен сезон, на „Къща от карти“ повдига завесата, разкривайки как зрителите ще се разделят с доскорошния екранен президент на САЩ. Краткото видео, което се появи на бял свят преди дни, показва надгробната плоча на Франсис Ъндърууд. Припомняме, че последните излъчени серии поставиха неговата съпруга Клер (Робин Райт) начело на Белия дом, а какво вещае бъдещето й след смъртта на Франк, ще разберем от 2 ноември, за когато е предвидена премиерата на новия сезон.", "date": "2018.09.06", "title": "Убиват Кевин Спейси в „Къща от карти“"}
{"url": "https://www.monitor.bg:443/bg/a/view/makron-formira-koalicija-sreshtu-nacionalistite-v-evroparlamenta-143635", "text": "Френският президент Еманюел Макрон искат да сформира коалиция от прогресивни сили за следващите европейски парламентарни избори, насрочени за май догодина, предаде Ройтерс, като се позова на източник от канцеларията му. \"Идеята е да се състави коалиция, която ще обедини прогресивните заедно около съвместна платформа, излизаща извън добре структурираните политически семейства\", заяви източникът. Целта е да се възпрат антиимигрантските националисти. \"Намираме се във важен момент за Европа, когато трябва да се премоделираме, защото националистите няма да се поколебаят да го направят. Така че ние не трябва да оставаме заложници на политическите етикети\", каза източникът. Изборите ще се произведат от 23 до 26 май 2019 г. Кампанията ще започне още в началото на идната година, което означава, че коалицията, желана от Макрон, ще бъде съставена около декември-януари. Популярността на Макрон отбеляза забележителен спад от 10 пункта за един месец, но той се надява да пожъне успех на международния фронта. Само 32% от французите одобряват икономическата политика на Макрон, а 68% са на противоположното мнение. Същевременно говорител на Европейската комисия се въздържа да отговори по същество дали има изискване или препоръка председателят на институцията да ползва френски език. На всяко заседание на еврокомисарите има осигурен превод на немски, френски и английски език, посочи той. Въпросът бе поставен на пресконференция, ден след като германецът Манфред Вебер, председател на групата на Европейската народна партия в Европейския парламент, изяви желание да бъде следващият председател на ЕК. Вебер се изказва основно на немски, а понякога говори и на английски език. Говорителят на ЕК не отговори дали досега институцията е била председателствана от някой, който не може поне да чете или разбира френски език. Двата най-разпространени езика в институциите на ЕС са английски и френски, но всички правни текстове, които се обсъждат и приемат в ЕК, се превеждат и на немски. Около 80 на сто от служителите на комисията владеят френски, независимо дали това е майчиният им език, или са го изучавали допълнително. Преди пет години канцлерът на Германия Ангела Меркел бе цитирана от британската преса да подготвя искане немският да се превърне в третия работен език на институциите на ЕС. По данни на европейската редакция на изданието \"Политико\", английският взима все повече превес в работата на общностните институции и съществуват предложения той официално да бъде поставен на първо място. Отбелязва се, че въпреки напускането на ЕС от Великобритания, английският остава официален език за Общността заради Малта и Ирландия. Наскоро френският президент Еманюел Макрон бе цитиран с твърдението, че превъзходството на английския в ЕС не е необратимо.", "date": "2018.09.06", "title": "Макрон формира коалиция срещу националистите за изборите догодина за европарламента "}
{"url": "https://www.monitor.bg:443/bg/a/view/roterdam-1973-e-krajat-na-pyrvoto-ni-zlatno-pokolenie-143641", "text": "Като за начало трябва да кажем, че легендарната треньорка Жулиета Шишманова получава два много тежки удара от съдбата. Първият е смъртта на малката й дъщеря, която умира още като бебе. Шишманова заминава за един турнир в Хавана, а като се връща, заварва детето си болно в \"Пирогов\". Казат й, че на другия ден ще го изпишат. Било простуда, но всичко било минало. Когато отиват да го вземат, им съобщили, че през нощта е починало. Шишманова не е на себе си. Тя се съвзема бавно, мъчително и само в залата дава признаци на живот. След това обаче идва и друг удар - нейният шедьовър - Мария Гигова, я напуска и отива да тренира при Златка Аврамова, а после при Лили Мирчева. От другата страна пък Красимира Филипова, която до тогава е била при Аврамова, отива при Жулиета Шишманова. \"Обстановката ставаше вече наистина ненормална. Бяха амбицирани до краен предел гимнастички, амбицирани до краен предел треньорки. Жулиета наблюдаваше жадно на всяко състезание Мария. Трепваше, още като съобщят името. Стоеше, опъната като струна и констатираше неизменно: \"Моя си е Мария. Докато играе, докато е гимнастичка, моя ще е. Много са ни годините, в които сме работили заедно. Най-важните години, когато се изграждаше като гимнастичка, а аз като треньорка. Могат да прибавят каквото си искат, никога няма да е достатъчно, за да й отнемат това, което съм й дала“, казва треньорката в книгата \"Жулиета Шишманова\" на Маргарита Рангелова. Така в крайна сметка изцяло „нейна“ си остана единствено Нешка Робева, която няма нито един тренировъчен ден при друга треньорка. В тренировъчната залата напрежението може да се разреже с нож - Нешка и Красимира искат да победят Мария на всяка цена, а Гигова от своя страна кипи от желание пак да е пред двете в класирането. В такава обстановка нашите заминават за световното в Ротердам през 1973 г., като то ще се окаже последното за първото ни златно поколение гимнастички. Но тогава само Нешка Робева знае това. Защото само тя предварително е тръгнала с нагласата, че слага край на кариерата си след него. Другите още не знаят, че ще ги \"пенсионират\". \"Все по-изпепелена от всяка нова битка излизаше Жулиета. Нямаше сили да спре, не можеше да не чувствува цялата абсурдност на положението. Често като че беше страничен наблюдател на всичко, дори на себе си\", пише Маргарита Рангелова. На световното в Ротердам Робева и Филипова обаче проиграват шансовете си още на първия уред. Изпускат бухалките на едно и също място. Нито сложно, нито трудно, нито рисковано... Но ще се окаже фатално за амбициите им за титлата. Защото после играят безгрешно, но това правят и конкурентките им. Седем блестящи старта, проиграни от едно глупаво изпускане на бухалките! Мария Гигова става световна шампионка заедно с Галима Шугурова. Това е трета световна титла за българката. Но Жулиета Шишманова не може да си намери място заради грешката на Робева. \"Нямаше по-готова от нея шампионка да стане, ще ми изпуска бухалките, ще ми играе блестящо после, така - за удоволствие на залата, ще ми гърмят и скандират! С едното гърмене и скандиране ще си остане. Да, ще я помнят, ще я обичат... Просто не е от породата на шампионките! От породата на любимките е. Колко отдавна зная това и как не мога да се примиря. Още преди Варна знаех, че само Мария е достатъчно цялостна, достатъчно завършена за победителка. Трябва характер за тази работа. казва Шишманова след състезанието. След Ротердам 1973 Робева слага край на кариерата си, както е била решила, но Шишманова натиска това да стори и Гигова, която обаче желае да продължи да се състезава. Треньорката смята, че точно сега е моментът да си отиде. Когато е на върха. Според схващанията на Шишманова трикратната световна шампионка трябва да запази блясъка си непомръкнал. Никой не бива да я вижда да спада надолу от този връх. В крайна сметка е организиран бенефис на Гигова, на който Шишманова й подарява букет със 108 рози - толкова, колкото са златните медали в кариерата на Мария. По план в отбора трябва да остане само Красимира Филипова, а останалите да са грации от младото поколение. По-късно обаче Шишманова решава, че не е добре една толкова опитна гимнастичка да спира развитието им, защото тя винаги ще е по-добра от тях и ще ги потиска. Така Филипова също се оттегля. Самата Шишманова също се чувства изчерпана. През 1976 година националният отбор е поет от Нешка Робева, която вече е започнала да прави чудеса в \"Левски-Спартак\", където е треньорка от 1974 г. и където расте невероятно поколение от състезателки - Илиана Раева, Лили Игнатова, Анелия Раленкова... Преди те да се утвърдят обаче има един преходен период от няколко години, в който титулярните ни грации са дъщерята на Жулиета Шишманова - Кристина Гюрова, както и Валентина Ганева и Светла Колчевска. България пропуска световното в Мадрид през 1975, като се включва в бойкота на СССР и ГДР срещу режима на генерал Франко. Интересното е, че на световното, на нашите така или иначе си остават у дома. На световното в Базел през 1977 година Кристина Гюрова печели два бронза, единият в многобоя. Валентина Ганева прави две груби грешки и отива на четвърто място в многобоя, а Светла Колчевска - на осмо. На това световно Илиана Раева е резерва. Световното в Лондон през 1979 г. до голяма степен трябва да реши ще я бъде ли Нешка Робева като национален треньор и или не. И точна в британската столица нашите започват своя ренесанс. Взимаме две шампионски титли, макар и на отделните уреди. Кристина Гюрова е златна медалистка на въже, а Илиана е световна шампионка на бухалки. Интересното тук е, че Илиана стига до златото след бурен протест на публиката, който принуждава съдийките за пръв път в историята на този спорт да си променят оценката. Те я повишават и така Раева става световна шампионка", "date": "2018.09.06", "title": "Ротердам 1973 е краят на първото ни златно поколение"}
{"url": "https://www.monitor.bg:443/bg/a/view/porugaha-zvezdata-na-bil-kozbi-143628", "text": "Звездата на Алеята на славата в Холивуд на комика Бил Козби беше осквернена. Неизвестно лице изписа с черен маркер определението върху плочата на Козби. Надписът впоследствие е премахнат. Припомняме, че 81-годишната звезда получи обвинение за упояването и изнасилването на Андреа Констанд през 2004 година. Присъдата му ще бъде произнесена на съдебно заседание, предвидено за 24 и 25 септември. Ако бъде признат за виновен, шоуменът може да лежи в затвора до 10 години за всяко от получените обвинения. Понастоящем Козби е под домашен арест и е задължен да носи гривна за проследяване до обявяване на присъдата. Комикът се сдоби със своя звезда на холивудската Алея на славата през 1977 година. Неизвестно лице изписа върху нея подобен надпис - „изнасилвач“, през 2014 година.", "date": "2018.09.06", "title": "Поругаха звездата на Бил Козби"}
{"url": "https://www.monitor.bg:443/bg/a/view/kim-izprati-poslanie-do-sa-sht-143627", "text": "Лидерът на КНДР Ким Чен Ун помоли специалния посланик на Южна Корея да предаде послание на американските власти, съобщи корейската агенция Ренхап. Двамата се срещнаха в Пхенян, специалният посланик предаде писмо от президента Мун Чже Ин. След срещата той заяви, че Ким Чен Ун не е съгласен с мнението на Вашингтон за това, че няма прогрес по въпроса на разоръжаване на Корейския полуостров. Лидерът на КНДР също отбеляза, че демонтажа на полигона Пхунгери практически лишава страната от възможността да провежда нови ядрени изпитания. По думите му, международната общност не оценява в пълна степен стъпката на Пхенян. В същото време Ким Чен Ун заяви, че все още се надява на завършване на процеса на урегулиране на ситуацията на полуострова и нормализация на отношенията със САЩ до приключване на президентските пълномощия на Доналд Тръмп през януари 2021 г. Той допълни, че не свързва формалното споразумение за прекратяване на войните на Корейския полуостров с присъствието на американски войски в региона. Първата в историята среща на върха на САЩ и КНДР, на която се срещнаха Тръмп и Ким Чен Ун беше на 12 юни в Сингапур. В резултат на срещата Тръмп заяви, че е подписал документ с КНДР и подчерта, че процесът на ядрено разоръжаване на Корейския полуостров започва много скоро. Севернокорейският лидер в своето представяне определи подписаните документи в резултат на срещата на върха като нов старт в отношенията на двете страни и съобщи за много промени в бъдеще. Единствено след това не постъпиха каквито и да са съобщения за мерките на КНДР по ядрено разоръжаване, което да предизвика недоволството на Тръмп. В края на август президентът на САЩ заяви, че е поръчал на държавния секретар Майк Помпео да отложи плануваната визита в КНДР.", "date": "2018.09.06", "title": "Ким изпрати послание до САЩ"}
{"url": "https://www.monitor.bg:443/bg/a/view/deca-sybraha-stotinki-za-dva-kuvioza-143632", "text": "Два съвременни интензивни кувьоза ще бъдат дарени на клиниката по неонатология при старозагорската  УМБАЛ “Проф. Д-р Стоян Киркович” , средствата за тях са били събрани от деца от цялата страна в рамките на благотворителната акция „Жълти стотинки” – Деца помагат на деца. Два съвременни интензивни кувьоза ще бъдат дарени на клиниката по неонатология при старозагорската  УМБАЛ “Проф. Д-р Стоян Киркович” , средствата за тях са били събрани от деца от цялата страна в рамките на благотворителната акция „Жълти стотинки” – Деца помагат на деца.Акцията е провежда вече единадесета година, като всяка година се избира град-столица, коментират организаторите и припомнят, че всяко дете участва, като в специална, направена лично от него, касичка събира монети, с които да помогне на друго дете и да върне усмивката на лицето му. През първата година са били събрани 4100 лв, през десетата юбилейна година сумата е набъбнала на 53 191,75 лв.  В старозагорската клиника се нуждаят от два съвременни интензивни кувьоза и два комплекта тръби за апаратите за изкуствена вентилация, а в детска хирургия имат спешна нужда от преносим ехограф с трансдюсер за интраоперативна ехография на коремни органи, съвременен  кувьоз и перфузор.  Със събраните до момента средства са закупени първите два кувьоза, а до края на годината продължава събирането на останалата сума, с която да се закупи другата необходима апаратура.Дарението ще бъде предоставено на лекарите на 10 септември.  Акцията „Жълти стотинки” – Деца помагат на деца е вдъхновена от едноименната френска кампания на Бернадет Ширак – „Pieces jaunes“ и се координира от Сдружение „Съзидание 2012”.", "date": "2018.09.06", "title": "Деца събраха стотинки за  два кувьоза "}
{"url": "https://www.monitor.bg:443/bg/a/view/doli-partyn-stava-lichnost-na-godinata-143630", "text": "Кънтри певицата Доли Партън ще получи отличие за „Личност на годината“ от благотворителната фондация MusiCare, която подпомага изпаднали в нужда музиканти. Тазгодишната благотворителна гала-вечер на фондацията ще се състои на 8 февруари в Лос Анджелис, два дни преди раздаването на престижните награди \"Грами\". Звукозаписната академия обяви, че 72-годишната звезда ще бъде първия изпълнител от кънтри жанра, която ще бъде удостоена с подобна чест. Изпълнителката на Jolene ще бъде почетена заради многобройните си благотворителни ангажименти чрез своята фондация „Доливуд“. Библиотеката на Партън \"Имаджинейшън\" достави над 100 милиона книги на деца.", "date": "2018.09.06", "title": "Доли Партън става „Личност на годината“"}
{"url": "https://www.monitor.bg:443/bg/a/view/4-pokolenija-starozagorci-svedoha-glavi-za-syedinenieto-143629", "text": "Представители на 4 поколения старозагорци отдадоха почит пред паметта на онези, които са допринесли за „случването“ на Съединението  преди 133 години. Представители на 4 поколения старозагорци отдадоха почит пред паметта на онези, които са допринесли за „случването“ на Съединението  преди 133 години. Сред дошлите да поднесат цвете пред паметника на бранителите на Стара Загора през лятото на 1877 година беше и ветеранът от Втората световна война, 96-годишният Андрей Будикянов, който бил отписан от живите след кървава битка на фронта по време на първата фаза, а тялото му било оставено сред мъртвите. Ветеранът застана редом  със стотици граждани   в парк „Пети октомври“, където представителна част от Втора тунджанска механизирана бригада отдаде воински почести. Слово за значението на Съединението в най-новата история на България произнесе командирът на формированието, бригаден генерал  Костадин Кузмов.", "date": "2018.09.06", "title": "4 поколения старозагорци сведоха глави за Съединението"}
{"url": "https://www.monitor.bg:443/bg/a/view/devet-kamenodelci-vajat-na-etyra-replika-na-mramoren-friz-143631", "text": "Реплика на мраморен фриз, част от надгробен паметник, който бил намерен при археологически сондаж край безистена в Шумен през 1984 година, ще трябва да изработят участниците в традиционната майсторска надпревара,провеждаща се в уникалния етнографски музей на открито Етъра. Реплика на мраморен фриз, част от надгробен паметник, който бил намерен при археологически сондаж край безистена в Шумен през 1984 година, ще трябва да изработят участниците в традиционната майсторска надпревара,провеждаща се в уникалния етнографски музей на открито Етъра. В надпреварата за отличието Сребърна хлопка в Деня на Съединението се включиха 9 майстори на длетото, сред тях са и две млади дами:столичанката Индия Кърмова и пловдивчанката Цветелина Ангелова. Участниците ще трябва да представят крайния резултат от работата си на 8 септември, те ще бъдат оценяни от жури в състав: Ваня Донева, главен уредник в ЕМО „Етър”, проф. Константин Денев от ВТУ „Св. св. Кирил и Методий” и доц. Цветослав Христов от Националната художествена академия. Заедно с репликата на фриза, който е притежание на музея в Шумен майсторите ще представят и по една своя, предварително направена работа. За поредна година успоредно с майсторската група има и младежка секция, в която са поканени трима възпитаници на единственото на Балканите училище по каменно обработване в село Кунино:дванадесетокласникът Иван Симеонов и с година по-малките от него Денис Христов и Павел Гетов са в 11 клас. Вратите на Етъра за  ХVІ-я фестивал на традиционните занаяти се отвориха на  6 септември, а на 7 –и фестът ще бъде официално открит от  председателя на Народното събрание Цвета Караянчева, под чийто патронаж се провежда културното събитие.", "date": "2018.09.06", "title": "Девет каменоделци ваят на Етъра реплика на мраморен фриз"}
{"url": "https://www.monitor.bg:443/bg/a/view/skopjavat-glarusite-na-rim-143626", "text": "Хилядите гларуси, които напоследък мърсят на поразия Рим и безпокоят все повече и повече неговите жители, да бъдат скопени, за да намалее популацията им. Засега това е само идея, за чието осъществяване обаче вече работят усилено общинарите във Вечния град. Намерението им е стерилизацията на пернатите нашественици да бъде осъществена чрез заложено в хранителни примамки специално вещество. За целта най-вероятно ще бъде използван продукт, който е разработила и приложила успешно срещу гълъбите във Флоренция и други градове Националната агенция за нови технологии, енергетика и икономическо развитие /ЕNEA/. Според общинаря Едгар Майер, който следи за сметка на кметството развитието на фауната на свобода в Рим, мярката е наложителна, тъй като положението с поразиите на гларусите и чайките вече става неудържимо. Защото грабливите птици стават все по-хищни, нахвърлят се не само на кошчетата за боклук, но редовно връхлитат по-стръвно и от котки чиниите с остатъци от храна по масите на открито на кафенета и ресторанти, щурмуват терасите на жилищата с оставени по тях различни продукти за ядене и дори сергиите из пазарите. Да не говорим за изпражненията, които гларусите и чайките ръсят в полет, замърсявайки не само улици и тротоари, но много често главите и дрехите на прехласнатите по красотите на Вечния град туристи. Пернатите нашественици дори пробиват с клюновете си пластмасовите кофи за боклук, разпръскват наоколо всичко, което намират там и затрудняват работата на градските чистачи. Поради тази причина общината смята да замени въпросните контейнери с такива от чугун, като вътре бъде поставен пластмасов чувал, до който обаче птиците няма да могат да се добират заради тежкия капак. Интересното е, че общинарите на Рим се замислиха как да намалят популацията на гларуси и чайки в италианската столица след като американският всекидневник „Ню Йорк Таймс“ в нарочна статия направи на пух и прах кметицата Вирджиния Раджи и сътрудниците й заради тяхната неспособност да почисят превърнатия напоследък едва ли не в сметище Вечен град.", "date": "2018.09.06", "title": "Скопяват гларусите на Рим"}
{"url": "https://www.monitor.bg:443/bg/a/view/otrovitelite-na-skripal-bili-s-obratni-bileti-za-moskva-143634", "text": "Руското интернет издание „Фонтанка“ публикува първите оскъдни данни за сочените от британската прокуратура за отровители на ексразузнавача Сергей Скрипал и дъщеря му Юлия. Според Лондон извършители на опита за убийство в Солсбъри на 4 март т.г. са бившите служители на руското Главно разузнавателно управление Руслан Боширов и Александър Петров. По официални данни, двамата са излетели на 2 март от московското летище „Шереметиево“ в лондонското „Гетвик“. Заподозрените си купили билет за полета номер SU2588 на руските авиолинии „Аерофлот“. Най-вероятно те разполагали и с билети за обратно връщане за два последователни полета – на 4 март вечерта и на 5 март през нощта, пише „Фонтанка“. Предполага се, че Петров и Боширов са се прибрали в Москва с първия самолет. На руските журналисти направил впечатление факта, че международните паспорти и на двамата били с почти един и същи номера, като се отличавала само последната цифра: ...1297 и ...1294. Документите за самоличност на Бошаров и на Петров били издадени преди две години, с тях те често летели в Европа. В периода от септември 2016 г. до март 2018 г. те посетили Амстердам, Женева, Милано и няколко пъти Париж. Преди инцидента със Скрипал в Солсбъри, Петров е бил минимум веднъж в Лондон – от 28 февруари до 5 март 2017 г.           В откритите източници на информация почти липсват данни за Боширов, но по сведения на „Фонтанка“ той е роден на 12 април 1978 г. в Душанбе, като адресната му регистрация се води в жилищен блок на ул. „Болшая Набережная“ в Москва. Журналистите разпитали съседите на Боширов, които обяснили, че в апартамента му живее само една възрастна жена. От публикацията на интернет изданието става ясно още, че през 2015 г. срещу него са заведени две изпълнителни съдебни производства за неплатени автомобилни глоби, наложени на 20 и 23 юли същата година. Създаденият  през 2014 г. на името на Боширов профил във Фейсбук практически не е бил използван. В социалната мрежа мъжът има само един „приятел“ – девойка от Украйна. За Петров се знае още по-малко. По документи той е роден на 31 юли 1979 г. Човек със същото име и фамилия фигурира в списъка на сътрудниците на националния производител на имунобиологични препарати „Микроген“, пише още „Фонтанка“.           Междувременно от руското Външно министерство се усъмниха в достоверността на информацията за двамата заподозрени и призоваха британската страна да им предостави номерата на паспортите, отпечатъците и вторите имена на мъжете, за да може Москва да провери Боширов и Петров.  ", "date": "2018.09.06", "title": "Отровителите на Скрипал били с обратни билети за Москва "}
{"url": "https://www.monitor.bg:443/bg/a/view/v-denja-na-syedinenieto-sela-ot-rodopskata-jaka-na-protest-sreshtu-karieri-za-mramor-143620", "text": "Стотици жители от селата от Родопската яка: Белащица, Марково, Брани поле, Брестник, Гълъбово и на град Куклен се вдигнаха за пореден път на протест срещу инвестиционно намерение за разширяване на съществуващи кариери за добив на мрамор и трошен камък в планината над село Белащица. С новото разширяване, което е над 50 декара, площта им ще стане огромна – над 53 хектара, което ще донесе само вреди за населението, твърдят протестиращите. Хората са избрали символично датата 6 септември – Деня на Съединението на Княжество България с Източна Румелия, за да излязат отново на протест. Сборният им пункт бе в 10 часа на площада в село Белащица, откъдето множеството тръгна с автомобили, пешком и на велосипеди към кръговото кръстовище на околовръстния път на Пловдив с бул. „Кукленско шосе”. Хората скандираха „Не на кариерите”, а шофьорите надуваха клаксоните на колите си. Преди шествието да потегли, местният свещеник отец Мирослав благослови хората и им пожела успех в справедливото начинание. Живеещите в родопските села не са съгласни с разширяването на кариерите, тъй като според тях, благодарение на фините прахови частици, се е увеличила многократно заболеваемостта сред децата. Малчуганите и възрастните хора все по-често страдат от респираторни проблеми, сочи статистиката на дългогодишния семеен лекар в Белащица д-р Костадин Сотиров, която той огласи по време на предишните протести този май и юли. Причината за по-високата заболеваемост е запрашаването на въздуха, са категорични местните хора. Според тях кариерите, които обхващат източните била на Родопите, са довели до превръщането на планинските хребети в пустиня. Природата също е пострадала сериозно и ще отнеме много години за нейното възстановяване. Хората носеха плакати с надписи: „Нова концесия в Белащица и региона и сигурен път към еко катастрофа” и „Да съхраним природата и живота си!”. Те искат властите да спрат добива на инертните материали, да има контрол върху движението на товарните автомобили, да се обезопасят по-добре пътищата и да има реален контрол върху запрашеността, шума и качеството на въздуха и водата.", "date": "2018.09.06", "title": "В деня на Съединението: Села от Родопската яка на протест срещу кариери за мрамор"}
{"url": "https://www.monitor.bg:443/bg/a/view/republikanec-sydi-borat-143633", "text": "Бившият републикански кандидат за сенатор в щата Алабама Рой Мур подаде жалба за клевета срещу британския актьор Саша Барън Коен, известен с филмите \"Борат\" и \"Бруно\", предадоха световните агенции. Жалбата е за обезщетение от 95 милиона долара за нанесени морални вреди на Мур и на съпругата му. Тя е и срещу телевизиите Шоутайм и Си Би Ес.  До жалбата се стигна след мнимо интервю на актьора с републиканеца, в което той бе представен като педофил. В жалбата Мур обяснява, че през февруари е бил помолен да даде интервю на израелски специалист по борбата с тероризма на име Еран Морад. Интервюто било взето по време на проява, на която Мур бил отличен с награда за произраелската си ангажираност. Еран Морад в действителност бил Саша Барън Коен, който Мур не разпознал. По време на разговора пред камерата Саша Барън Коен демонстрирал устройство, за което казал, че е детектор за педофили. Предполагаемият детектор започнал да свири при преминаването на Мур пред него. Тогава Мур осъзнал, че интервюто е клопка и го прекратил. Скечът бил излъчен по двете медии, които Мур също съди. Миналата година по времето, когато водеше кампания за сенаторското място в Алабама, няколко жени обвиниха Мур в сексуална агресия, когато той бил на 30 години, а те били непълнолетни. Доналд Тръмп не сне подкрепата си от него, но Мур накрая бе победен от непознатия демократ Дъглас Джоунс. В жалбата си Мур твърди, че не е нито педофил, нито агресор и казва, че неговото семейство и той лично са преживели дълбоки емоционални страдания след унижението от страната на Саша Барън Коен.", "date": "2018.09.06", "title": "Републиканец съди Борат "}
{"url": "https://www.monitor.bg:443/bg/a/view/tablet-sychetava-naj-novite-tehnologii-s-drevnostta-143636", "text": "През древността, хората са чели от свитъци папирус, докато днес четем от плоски таблети. Учените от Канадския университет на Кралицата са комбинирали двете, в доста удобното устройство MagicScroll. Прототипът е разработен от екип, ръководен от д-р Роел Вертегал, който преди време създаде гъвкав смартфон, от Queen's Human Media Lab. Това не е всичко, MagicScroll има и някои други интересни функции, освен да се разгъва. Таблета има цифров фотоапарат в единия край, позволявайки му да служи подобно на Wiimote устройство за управление със жестове. MagicScroll може да се използва и като мобилен телефон или за записване на глас, също така, двете въртящи се колела са моторизирани, така че MagicScroll може да завърти на място, предупреждавайки потребителя, че получава известие. Малкото тегло и цилиндрична форма на MagicScroll правят употребата му по-лесна, като може да се носи в джоба на панталона, когато не се използва. Екипът ще представи изследването си с подробно описание на MagicScroll на конференцията MobileHCI, която се провежда тази седмица, в Испания.  ", "date": "2018.09.06", "title": "Таблет съчетава най-новите технологии с древността"}
{"url": "https://www.monitor.bg:443/bg/a/view/16-godishna-uchenichka-napisa-poema-za-angelite-ot-planinata-v-dupnica-143623", "text": "16-годишна ученичка от Дупница написа поема за Ангелите от планината в Дупница, които през последните години спасиха десетки човешки животи на бедстващи туристи по Рила. Поемата на Валентина е вдъхновена от напълно доброволния труд на планинските спасители, който в рамките на последните два месеца проведоха 18 акции в района на Рила. \"След 2 години ще бъда и аз кандидатка за планински спасител. Това са невероятни хора, смели мъже и жени, които са истинска рядкост в България. Колко са хората у нас, които с риск за собствения си живот, без пари, без никакви облаги, тръгват да помагат в сурови условия на някой закъсал или бедстващ в планината, някой задавал ли си е този въпрос? Те са на пост 24 часа в денонощието, по 365 дни в годината. Оставят семейството си и тръгват“, коментира с възхищение Валентина. Тя е озаглавила поемата си „Ангели на планината“ и в нея описва трудностите, с които ежедневно се сблъскват планинските спасители от Дупница. „Приятелю, спокойно, тук сме вече… Дишай, не се предавай.  Бори се, стискай зъби, минутка още дай ни, живота защитавай“. Ангели в червено, не в бяло?! Туристи ли дойдоха? Мираж? „Спасители сме в планината. Ще живееш, приятелю! Кураж““, гласи част от поемата на 16-годишната ученичка, която след 2 години ще поеме по нелесния път на спасителите в планината.  ", "date": "2018.09.06", "title": "16-годишна ученичка написа поема за Ангелите от планината в Дупница"}
{"url": "https://www.monitor.bg:443/bg/a/view/borisov-se-sreshtna-s-indijskija-prezident-143621", "text": "Министър-председателят Бойко Борисов се срещна с президента на Индия Рам Натх Ковинд, който е на държавно посещение в България, съобщиха от пресслужбата на кабинета.  “Това посещение е много знаково за нас и ще спомогне да увеличим интензитета на нашите отношения в различни сфери”, казал премиера Борисов. Фокус на разговорите бил поставен върху възможностите за задълбочаване на икономическите отношения и сътрудничеството в областта на образованието и науката между двете страни.  “Бихме искали да увеличим значително сътрудничеството в бизнеса, инономиката и инвестициите от Индия в България. Особено в обладстта на образованието имаме поле за засилване на обмена”, подчертал пък президента Рам Натх Ковинд. Той използвал случая и да поздрави премиера Борисов по повод 133-ата годишнина от Съединението на България и пожела успех и просперитет на страната ни.", "date": "2018.09.06", "title": "Борисов се срещна с индийския президент"}
{"url": "https://www.monitor.bg:443/bg/a/view/sled-tajfuna-9-zaginali-pri-zemetresenie-v-japonija-143618", "text": "Силно земетресение удари Япония броени дни след тайфуна „Джеби“. Жертвите на земетресението, което удари о. Хокайдо, вече са 9, след като в развалините на къща в планинското селище Ацума бяха открити още пет трупа, съобщи АФП. Най-малко 39 души се водят за изчезнали в Ацума, където трусът с магнитуд 6,6 е предизвикал огромни свлачища, затрупали къщи и пътища. Трусът стана в 3,12 ч. Епицентърът бе в окръг Ибури, на дълбочина 37 километра. Земетресението предизвика и спиране на тока из целия остров Хокайдо. Близо 3 милиона домакинства останаха на тъмно. Избухнаха и няколко пожара. Спирането на тока стана причина и атомната централа Томари да изгуби външното си захранване и да се наложи трите реактора да бъдат охлаждани с помощта на система за аварийно захранване. Централата не работи от 2011 г., от аварията в централата Фукушима. Преди броени дни Страната на изгряващото слънце бе покосена от най-мощния тайфун от 25 години насам. Стихията, носеща името „Джеби“, отне живота на най-малко 10 души и наруши сериозно транспортните връзки и работата на японските предприятия. „Джеби“ връхлетя във вторник Западна Япония. Танкер пък удари мост, свързващ международното летище Кансаи край Осака и град Идзумисано. Скоростта на съпътстващите ветрове достигна близо 240 км/ч. Бяха отменени близо 800 полета. Бяха спрени и много високоскоростни влакове, в това число и влакът стрела между Токио и гарата Шин-Осака. Западна Япония вече бе ударена от серия природни бедствия. През юли наводнения и гигантски свлачища причиниха смъртта на близо 220 души. та в централата Фукушима.", "date": "2018.09.06", "title": "След тайфуна, 9 загинали при земетресение в Япония"}
{"url": "https://www.monitor.bg:443/bg/a/view/nole-otstrani-palacha-na-federer-143615", "text": "Новак Джокович не повтори грешката на Роджър Федерер и отстрани \"палача\" на швейцарската легенда - Джон Милман, записвайки чиста победа с 6:3 6:4 6:4 на 1/4-финалите на US Open. Следващият съперник на Ноле в полуфиналите е Кей Нишикори, който победи Марин Чилич с 2:6 6:4 7:6(5) 4:6 6:4. На 1/4-финалите във \"Flushing Meadows\" Ноле остава непобедим и за 11-и пореден път е сред последните четирима в Ню Йорк. Сърбинът загуби именно срещу Нишикори 1/2-финала на Откритото първенство на САЩ през 2014 г., но е в серия от 13 поредни успеха срещу японеца.", "date": "2018.09.06", "title": "Ноле отстрани \"палача\" на Федерер "}
{"url": "https://www.monitor.bg:443/bg/a/view/samolet-pod-karantina-na-letishteto-v-nu-jork-143619", "text": "Самолет на компанията \"Емирейтс\", който кацна в Ню Йорк от Дубай, беше поставен под карантина за няколко часа, след като стана ясно, че най-малко 19 души на борда са болни.   В самолета е имало 521 пътници. Десет от болните - трима пътници и седем членове на екипажа - са закарани в болници, а другите девет са били допълнително прегледани, но са отказали лечение, съобщи говорител на кметството на Ню Йорк. Симптомите са за остро дихателно заболяване. Редица пасажери от полета Дубай - Ню Йорк на \"Емирейтс\" са съобщили пред медиците на летище \"Джон Ф. Кенеди\", че имат кашлица и/или висока температура.", "date": "2018.09.06", "title": "Самолет под карантина на летището в Ню Йорк"}
{"url": "https://www.monitor.bg:443/bg/a/view/sydjat-ruskinja-za-uronvane-na-myjkoto-dostojnstvo-143622", "text": "Руска феминистка отива на съд заради възгледите си относно силния пол, информира Newsru.com. Следователите от Омска област образуваха наказателно дело срещу 31-годишната кандидатка на филологическите науки Любов Калугина. Тя е заподозряна в „разпалване на ненавист към мъжете и в унижаване на тяхното достойнство“, се казва в мотивите на разследващите. Основание за повдигнатите срещу Калугина обвинения станали нейните публикации и постове в социалните мрежи. Предварителната проверка по случая продължила година и половина, като в крайна сметка следователите се спрели на 12 поста на Любов в социалната мрежа „ВКонтакте“, които залегнали в основата на обвинението, пише „Город55“. В един от постовете тя пуснала кадър от филма „Селото на глупаците“, на който се вижда жена с тиган, и поставила подпис: „Бий мъжете – спасявай Русия!“. Пресата пише, че филоложката е известна като отявлена феминистка, която често публикува изображения и текстове, осмиващи взаимоотношенията между половете. Самата Калугина не се признава за виновна и дори съзира „дискриминация в действията на Следствения комитет“. „Аз много пъти съм подавала жалби срещу интернет ресурси, разпространяващи явна ненавист към жените. Без резултат. Това, което се случва сега с мен, е очевиден случай на сексистки двойни стандарти“, коментира филоложката, цитирана от агенциите. Любов няма намерение да се отказва от феминистките си възгледи и продължава да вини мъжете за всички женски беди. Подсъдимата е убедена, че представителките на слабия пол не могат да изградят пълноценна професионална кариера заради неплатения домашен труд. „Всеки мъж има някаква изгода от тази система, затова е виновен за угнетяването на жените“, категорична е Калугина. В нейна подкрепа вече тече подписка, като в мотивите на петицията се казва, че „вместо да издирват реални престъпници, следователите се занимават с интернет публикации със 100-годишна давност“.    ", "date": "2018.09.06", "title": "Съдят рускиня за уронване на мъжкото достойнство "}
{"url": "https://www.monitor.bg:443/bg/a/view/samuil-ot-ruse-svali-za-154-kg-za-13-meseca-shte-byde-abiturient-143625", "text": "21-годишният Самуил Александров от Русе допреди 1г. и 1 м. е тежал рекордните 276 килограма, но с огромна воля и безценна помощ от приятели и близки, вече е свалил 154 килограма. В момента Самуил тежи 120 килограма и казва, че няма да се откаже, докато не постигне идеалното тегло от 90 килограма. Всичко това обаче преди година му се е струвало нереално. И ако днес той идва на срещата с екипа на „Телеграф” на велосипед, иска да завърши средното си образование и да бъде абитуриент, има истински приятели и смята, че действително животът е пред него, то допреди малко повече от година не е вярвал, че мечтите за нормален живот могат да бъдат реалност. Всичко започнало на 16 юли 2017 г., когато майка му Руслина Александрова публикувала в социалните мрежи отчаян пост. Молела за помощ. Отзовали се адски много хора, разказва Самуил, но и той, и майка му, повярвали на фитнес инструктора от Пловдив Чудомир Григоров. Той написал, че е готов да помогне безвъзмездно и отначало Самуил не повярвал. Писали си във Фейсбук и Григоров поканил младежа в Пловдив. „Просто му повярвах. Майка ми от първия момент му повярва, но аз бях скептичен, че някой без да иска нищо, ще ми помогне. Той и двама негови колеги Ваган Аветисян, както и Мирослав Марков, ми направиха хранителен режим и фитнес програма. Много е малко да се каже, че съм им благодарен. На Чудомир дължа живота си! Благодарен съм и на хората около него, които не познавам, но за които знам, че помагаха с хранителни продукти и със средства. Получих и много силна морална подкрепа”, обяснява Самуил. Точно преди 1 г. и 1 м. той и майка му дошли в Пловдив от Русе. Срещнали се с Чудомир Григоров и малко след това Самуил останал да живее сам в града на тепетата. „Вече не си сам”, му казал Чудомир тогава. В момента Самуил признава, че в началото в Пловдив никак не му е било леко, защото никога до този момент не се е отделял от семейството си. Бил е обаче твърдо решен да „поправи” теглото си и да води в бъдеще нормален живот. „Като цяло слаб никога не съм бил, но нещата ескалираха, когато станах на 16-17 години. На 18 години тежах точно 300 килограма. Нямаш абсолютно нищо. Всяко едно действие ти представлява огромно усилие и трудност”, казва още младежът. Имал зверски апетит. Не се задоволявал с малко храна. Ядял в огромни количества пред компютъра. Не се движел достатъчно и килограмите започнали да се трупат. Наложило се да прекъсне образованието си, което му се отразило също зле. Нямал приятели. Връстниците му или не му обръщали никакво внимание, или се отнасяли не особено добре към него. Пристрастил се към храната, вероятно като единствен отдушник на проблемите „Денят ми тогава протичаше по най-еднообразния начин – пред компютъра, с храна. Липса на всякакво движение. Единствено мога да обвинявам себе си”, казва Самуил. На въпроса какво му е било менюто в онези години отговаря лаконично: „От всичко по много. Нечовешки количества храна”. Когато бил стигнал върховата точка от 300 килограма, едно хранене било: фамилна пица, 2 литра кола и 2 пакета вафли. „Всичко това на едно ядене. И след час пак бях гладен”, признава младежът. Не се съобразявал с ограниченията, които родителите му се опитвали да наложат. Признава, че като истински пристрастен, започнал да продава по интернет ценни вещи от дома, за да си осигури пари за любимите храни. Виновник за огромния апетит се оказал естественият инсулин, произвеждан от тялото на Самуил в големи количества. Първо бил заведен за лечение в болница в София. Престоят по клинична пътека там обаче покрива 5 дни. В резултат от консултацията с лекарите, все пак положил усилия и свалил малко над 20-тина килограма. Това обаче било крайно недостатъчно, за да води нормален живот. Започнал да приема лекарства, за да регулира нивото на инсулин, но и това се оказало недостатъчно, за да промени живота му. Опитвали работа с психолози, дори хипнотерапия, но всичко имало кратковременни ефекти, после бездната му зейвала отново още по-страшна. Истинската помощ дошла едва след като приел подадената ръка от пловдивчанина Чудомир Григоров и излязъл от дома си. В момента Самуил се храни здравословно. Не яде нищо пържено, но не е и гладен. Казва, че най-важното за един хранителен режим е спазването му. Категоричен е, че за организма е вредно да се храни след 20 часа преди лягане за сън. Диетата му включва пилешко и риба – пъстърва и скумрия, варени или печени. Похапва също орехи и овесени ядки. Балансираното хранене в комбинация с физическите упражнения са дали своя ефект и в момента Самуил изглежда така, както са повечето негови връстници. Признава обаче, че има още един проблем, с който ще се бори. А това е излишната кожа. Тя трябва да бъде отстранена с пластични операции, които ще са няколко на брой. Тези операции ще бъдат извършени от пластичния хирург д-р Костадин Гигов, с който вече се е срещал и разговарял за това, което му предстои. В същото време младият русенец се готви за 12-и клас в пловдивско училище, за да завърши средното си образование. Догодина през май ще бъде абитуриент, все още обаче не е сигурен коя ще е дамата на бала му. Мечтите му не свършват само до това да свали излишните килограми и да завърши средно образование. Самуил, който е кръстен на баба си София по бащина линия, иска да бъде студент в НАТФИЗ. Твърдо решен е още през тази учебна година да започне да взима уроци и да успее да влезе в желаната специалност „Актьорско майсторство”. Признава, че музиката и изкуството са в кръвта му. Докато е живял в Русе, е учил в музикалното училище в Русе. Свирил е на гайда и смята, че ще се справи с приемните изпити в НАТФИЗ. „Изкуството ме влече. Музиката и актьорското майсторство ме влекат. Човек трябва да следва сърцето си и мисля да го направя”, е категоричен Самуил Александров.", "date": "2018.09.06", "title": "Самуил от Русе свали 154 кг за 13 месеца, ще бъде абитуриент"}
{"url": "https://www.monitor.bg:443/bg/a/view/premieryt-edinstvoto-e-tova-koeto-ni-dyrji-v-momentite-na-izpitanija-143624", "text": "Премиерът поздрави българите за празника на Съединението - 6 септември в пост в социалните мрежи.  По думите му именно единството е това, което ни държи в трудни моменте. Ето какво написа Борисов в профила си във Фейсбук: \"Честваме 133-ата годишнина от Съединението на България с Източна Румелия. Победа, която сами сме извоювали. Вярвам, че и днес носим този несломим дух. Единството е това, което ни държи в моментите на изпитания и трудности. И днес единни трябва да работим за просперираща държава, без да чакаме друг. Ако се поучим от миналото си и вложим усилията си в настоящето, България ще бъде по-добро място за достоен живот на всички българи. Честит празник!\" ", "date": "2018.09.06", "title": "Премиерът: Единството е това, което ни държи в моментите на изпитания"}
{"url": "https://www.monitor.bg:443/bg/a/view/bg-operi-navyrtjaha-blizo-30-000-km-s-turneta-po-sveta-143604", "text": "Близо 30 000 км са навъртели българските оперни театри от началото на годината с турнета по света. Софийската е изминала над 12 000 км при гостуванията си в Италия, Русия и Полша, близо толкова - Пловдивската, Варненската е преодоляла над 5000 км до сърцето на Европа – Брюксел, и до Белград и обратно, а Русенската – около 1000 по престижни фестивали в Румъния. Единствено Старозагорската опера не е пътувала в чужбина, но пък преговаря за предстоящи гастроли в далечен Китай. Над 12 000 километра с 12 ТИР-а декори и костюми е навъртяла трупата на Софийската опера и балет от началото на годината, за да осъществи триумфални гастроли на сцените в Италия, Полша и, разбира се – паметното гостуване в Большой театър в Москва. Тази цифра може и да не звучи чак толкова внушително като увертюра от Вагнер, но забележителните успехи на националната ни опера по света не са се измерват с навъртените километри, а с възторжените рецензии и аплодисменти. „Нашият театър не е пътуваща опера, за да отчита километри, тя се гордее с качествени продукции и с престижните места. Не приемаме ангажименти, които не са представителни, а само такива, които предизвикват максимален респект към Софийската опера“, категоричен е нейният дългогодишен директор акад. Пламен Карталов. Международната дейност на Операта винаги се базира на прецизно предварително Договарят се репертоарните заглавия, дължината на гастрола, градовете и залите. Поддържа се постоянна връзка с импресарската агенция, тъй като на всеки етап може да настъпят промени и доуточнения в състава, а мениджмънтът на големите световни театри особено държи да види списъка на солистите. Сегашната международна година на трупата започва с много успешно турне в Италия с две обикнати от ценителите произведения на балетната класика – „Лебедово езеро“ и „Дон Кихот“. Спектаклите обикалят част от Ботуша – Флоренция, Удине, Павия, Ровиго, стигат до Каляри и Сасари на о. Сардиния. През април, по случай 25-годишнината от създаването на оперния фестивал в град Бидгошч, Полша, единствено наш чуждестранен оперен театър е поканен специално за руския шедьовър „Княз Игор“ на Бородин. А през месец май идва ред на отдавна подготвяния и бленуван от всеки оперен артист гастрол в митичния Большой в Москва по силата на договор, подписан между двата театъра. „Аз съм особено горд, че представяме българския композитор Любомир Пипков точно с първата му, но с европейска значимост опера „Янините девет братя“, която беше приета абсолютно категорично от дирекцията на театъра. Наистина, с голям риск и страх дали публиката ще се отзове на български репертоар, но се оказа, че всички билети са продадени и Любомир Пипков се игра за първи път там“, връща лентата маестро Карталов. Балетът „Корсар“ също е приет много топло, ала „черешката на тортата“ е Вагнеровата тетралогия „Пръстенът на нибелунга“ с изцяло национален състав. „Няма да забравя как за оркестъра, викаха „Браво!“ и не пускаха целия състав от 350 души да си тръгне от сцената. Последното представление, „Залез на боговете“, премина особено вълнуващо, повдига завесата режисьорът Карталов. Няма нищо чудно, че билетите за Вагнер са изкупени 6 месеца преди спектаклите – в Большой тетралогията не е била показвана от много години. Театрално-музикален продуцентски център – Държавна опера Варна, пък гастролира в Брюксел с „Аида“ от Джузепе Верди непосредствено преди Рождество Христово. „Този авторски спектакъл е на един от най-известните съвременни италиански оперни режисьори Франко Драгоне. Показахме го на най-престижната белгийска сцена Forest National в Брюксел, която разполага с 5000 места. За нас бе чест няколко дни преди поемането на председателството на Съвета на Европа да представим в столицата на ЕС българското оперно изкуство“, споделя директорът на ТМПЦ – Варна, Даниела Димова. През март „Аида“ се игра с изключителен успех и в Белград с маестро Борислав Иванов на диригентския пулт. А през юли Русенската държавна опера участва със спектакли на „Трубадур“ и „Макбет“ на Верди в 8-ото издание на международния оперен фестивал „Хунедоара Лирика“, провеждащ се в три града на Румъния – Хунедоара, Дева и Петрошани. Приходите от чужбина помагат на Софийската опера за реализация на следващи постановки. Във всички гастроли се стремим приходите да покриват разходите, а там, където не е достатъчно, търсим спонсори, обяснява директорът Пламен Карталов. Министерството на културата също ги подкрепя: за гостуването в Москва е осигурило транспортирането на декорите. „Всеки международен гастрол инвестира в бъдещи проекти на Софийската опера – както финансово, така и морално“, казва акад. Карталов. В годините чрез система на самофинансиране са инвестирани само в нови музикални инструменти за оркестъра на операта около 635 000 лева и 550 000 за модерна осветителна техника. Гостуванията водят до още покани, но следват преговори до материализирането им. Например в Полша отново искат нашата опера, но това зависи и от националната програма. Софийската опера е на делегиран бюджет. Той се формира на база законова субсидия, гарантирана в зависимост от преизчисленията на донесени собствени приходи от билети. Преизчислението на приходите е на база стандарт. Той за Софийската опера е 4 лв. за 1 лев приход – най ниският в сравнение със Софийска филхармония, Музикален театър, останалите опери и симфониети в страната, за които държавата дава стандарт 6 и 8 лв. за приход от 1 лв. Приходите от гастроли в чужбина формално постъпват в Министерството на културата, но не се преразпределят – оперите изцяло могат да разполагат със сумите си, но за тях не получават субсидия, уточняват за „Монитор“ от пресцентъра на културното ведомство, като обясняват, че при тях няма отделни разбивки колко е спечеленото в България и колко – в странство. Трупата на пловдивската опера заминава в камерен състав на турне в Китай този декември. Това ще е поредната държава, в която талантливите артисти от Пловдив ще изнесат представления. Почти няма престижна световна сцена, на която различните формации на Държавна опера Пловдив да не са имали изяви, признава директорът доц. Нина Найденова. „Може би само в Австралия не сме били”, казва доц. Найденова. И изрежда едни от най-престижните сцени, на които артистите са имали представления: Музикферайн във Виена, \"Дойче опер\" и залата на Берлинската филхармония в Берлин, Кралската опера и зала \"Тиволи\" в Копенхаген, \"Малий театър\" в Санкт Петербург, Двореца на изящните изкуства в Брюксел, Аудиториумите в Мадрид, Барселона и Палма де Майорка. Пловдивската опера е гостувала в Германия, Дания, Русия, Франция, Швеция, Норвегия, Малта, Белгия, Испания, Италия, Холандия, Португалия, Южна Корея, Гърция, САЩ. Оркестърът е свирил в прочути европейски зали – театър “Шатле” в Париж, “Тонхале” в Бон, Голямата зала на Консерваторията в Москва, Залата на филхармонията в Санкт Петербург, “Брукнерхаус” в Линц, Аудиториумите в Мадрид, Барселона, Сарагоса и Палма де Майорка, „Гроссе фестшпил хаус” в Залцбург и Музикферайн във Виена. Многократно участва в национални и международни фестивали – „Софийски музикални седмици”, „Мартенски музикални дни”, „Варненско лято”, „Нова българска музика”, Фестивала за съвременна музика – Загреб и др. „Това са имиджови турнета, които са важни за страната и за състава, защото когато сме на тези престижни сцени, влизаме в друга категория театър”, коментира доц. Найденова въпроса дали трупата е на печалба от турнетата в чужбина. „За турнетата зад граница няма държавна субсидия и печалбата от тях покрива разходите”, обясниха от пресслужбата на пловдивската опера. „Нямаме турнета в чужбина през тази година не защото сме нямали предложения, а защото смятам, че е срамно нашите певци да излизат на сцената за по 35 евро дневно без дори да им се плащат пътните!“, съобщи директорът на старозагорската държавна опера Огнян Драганов. През изминалите 8 месеца трупата е осъществила три спектакъла на „Лебедово езеро“ пред меломаните в Пловдив, Хасково и Смолян, предстоят още 6 с „Палячи в операта“. Те ще бъдат във Варна, Пловдив и София през септември, октомври и ноември. По един спектакъл са били представени в Шумен, Велико Търново, в Одрин по покана на местния Тракийски университет, във виенския Дом Витгенщайн, в София в Народния театър „Иван Вазов“, на лятната сцена в Свети Влас, Пловдив и Варна, на 18 януари – „Лебедово езеро“ в Шумен, на 5 февруари – „Лебедово езеро в Благоевград“. Играни са били спектаклите „Мадам Бътерфлай“, „Процесът срещу Мерилин Монро“, детската „Едно лято в едно блато“ и „Турандот“ на фестивала в Правец. В ход са преговори за турнета в Антверпен и Гент с „Риголето“ и в Пекин с мегапостановката на „Турандот“, но те най-вероятно ще бъдат през 2019 година, уточни Драганов.", "date": "2018.09.06", "title": "БГ опери навъртяха близо 30 000 км с турнета по света"}
{"url": "https://www.monitor.bg:443/bg/a/view/akad-georgi-markov-v-syedinenieto-njama-politika-a-samo-nacionalen-ideal-143599", "text": "6 септември е доказателството, че когато сме обединени, можем да успеем, каза в интервю за \"Монитор\" историкът. - Поуките са дълготрайни и мъдри. Преди всичко, че когато сме обединени и имаме обща национална кауза, можем да успеем. Тогава сме го постигнали, въпреки че меродавните Велики сили се обявяват против Съединението. Според мен дори би трябвало да наричаме този акт единение - на народа, на големите цели. И тогава, както сега, е имало непоносимост между партиите, между техните водачи, но като се стига до Съединението, те са си подавали ръка. - Съединението за разлика от Независимостта започва от долу на горе. Българският таен централен комитет, председателстван от Захари Стоянов, е връзката с освободителното движение преди възстановяването на българската държава. Това е един успешен етап от националното ни обединение. За съжаление и последният, когато въпреки Берлинския договор, българите от двете страни на Стара планина извикват „Да живее Съединението“. Защитиха го с една бляскава, но кратка война към агресорката Сърбия. Тогава се наблюдава едно възрожденско вълнение. Така че народът искаше национално обединение и то започна от съединението между Княжество България и Източна Румелия. - Трябва да се замислим, че 6 септември обединява българите. Не случайно престанахме да отбелязваме дата като 9 септември, защото тя ни разделяше. Нямаше как да бъде национален празник. Докато 6 септември може да ни служи за поука. Стефан Стамболов успява да накара княз Александър да подкрепи Съединението, въпреки рисковете за неговата корона. Той подкрепя този акт, но само след година трябва да абдикира заради разгневения си братовчед Александър III. Тук обаче нека вметнем и че без армията нямаше да има успешно Съединение. Тогава цялата източнорумелийска милиция застава на страната на четите и революционерите. - На първо място Захари Стоянов. Също така Георги Странски, който е председател на временното правителство до идването на княз Александър. Данаил Николаев, който осигурява източнорумелийската милиция. Една фигура, която твърде много е възпята - Чардафон Велики и неговата годеница, Иван Андонов, който пък е съратник на Левски и е връзката с освободителното движение. Има и ученически доброволчески легион, народни представители, които обличат военната униформа, за да се бият на Сливница. Но ние като че ли бяхме забравили за тази битка. Само да припомня, че уличката до сегашната сграда на БАН се казваше „Съединението“. Но после бе преименувана, тъй като някои смятаха, че 7 ноември е Великата октомврийска революция, а всъщност тогава е победата при Сливница. Но това е друг въпрос и повод за различна дискусия. - Така е. Известно е, че Александър III не е понасял своя братовчед Александър I. Той се обявява против съединението, но пък от това следва и нещо положително. За един-единствен път в световната история Англия помага на България. Отначало кралица Виктория се обявява против този акт, но когато разбира за позицията на Александър III, тя променя мнението си и го подкрепя, за да отбие русофилството в България. Това е единственият принос на английската дипломация. - Не бих казал. Дори в онези 45 години, когато историята не беше обществено-политическа наука, идеологията беше угаснала. Съединението винаги се е отбелязвало, защото в него няма политика, а само национален идеал. Няма идеи, внесени от вън. Има с какво да се гордеем, а това са само някакви 7 години след възстановяването на българската държава на европейската политическа карта. Българите показваме национален характер и точно това смайва Великите сили. Тогава много се говори за нас като народ, което се случва може би само след Априлското въстание. Само след година пък ще последва криза, но тогава наистина името на България се появява по европейските вестници. - Особено след 1989 година. Винаги съм протестирал за това и когато засягам тази тема, цитирам Тома Аквински, който казва, че философията е слугиня на богословието. След 1989 година перифразирах този цитат на „историята не е слугиня на политиката“. Михаил Покровский казваше, че историята е политика, обърнала поглед към миналото. Затова е добре политиците да оставят историята на историците, макар че и ние спорим по различни теми. Трябва да се престане с пренаписването, защото децата губят вяра в тази наука. Сега за едни и същи събития има различни оценки в различни учебници. А до 1989 година имаше един учебник по история. Хората обичат историята, но нямат доверие на историците. - Не мисля. Историята се подменя с бутане на паметници. Преди време дори спорих за Паметника на Червената армия и попитах дали след като го съборят, могат да променят събитията по някакъв начин? Ще пренапишат историята ли? Времето няма как да се върне, затова нека политиците да се учат от историята, да намерят време да четат. Историята не бива да се използва в злободневните политически разговори. Крайно време е да бъде оставена на учените и те да я напишат обективно. Това е моя призив за Деня на Съединението. Има национални цели, които е необходимо да се следват. Но за това народът трябва да бъде обединен. Не бива да бъркаме понятията. Поуките са важни. Историята не се състои в това кой колко е убивал. Трябва да се върви към единение. Роден е в Пловдив през 1946 г. Завършва история в Софийския университет Специализира в Института за европейска история в Майнц, ФРГ Професор, доктор на историческите науки, академик от 2008 г. От 1993 г. до началото на 2012 г. е директор на Института по история при БАН Автор на близо 20 книги и учебници, специалист по нова история, международни отношения и войните в края на ХІХ и началото на ХХ век Автор е на десетки студии и монографии", "date": "2018.09.06", "title": "Акад. Георги Марков: В Съединението няма политика, а само национален идеал"}
{"url": "https://www.monitor.bg:443/bg/a/view/naznachavat-600-dushi-tol-policija-143600", "text": "Тол полиция ще следи за плащане на винетки и пътни такси по републиканските пътища от шофьорите. Това обяви регионалният министър в оставка Николай Нанков пред „Монитор“.  За целта ще бъдат назначени 600 души, които ще патрулират по пътищата. За да изпълняват те службата си, от Агенция „Пътна инфраструктура“ (АПИ) ще закупят 100 нови автомобила. Преди дни регионалното министерство предложи Под нейната шапка ще бъде създадено ново звено „Национално тол управление“. В него ще бъдат назначени нови 921 служители, които да управляват тол системата за плащане на пътни такси по републиканските пътища. Част от тази бройка ще бъдат и новите тол полицай. Издръжката им ще струва на държавата 1,3 млн. лева на година, обяви Нанков и допълни, че сумата е два пъти по-малко от тази, предложена им от вътрешното министерство за същата дейност. Около 3 млн. лева са поискали от Пътна полиция, за да следят дали шофьорите са изрядни. Нанков твърди, че защото всичко ще бъде „дигитализирано“. „Освен от камери контрол трябва да има и от хора. Новите служители ще бъдат назначавани на трудово правоотношение чрез конкурси. Само 10 човека от целия щат от новото звено ще бъдат в общата административна дирекция“, коментира промените в институцията министърът в оставка. От документите става ясно, че за новото звено ще са необходими близо 3.7 млн. лева на година. Новото звено \"Национално тол управление\" ще подготвя издаването на разрешителни, събиране таксите за движение на тежки и извънгабаритни превозни средства и за рекламните съоръжения в обхвата на пътя и в обслужващите зони, ще поддържа съоръженията и системите на системата. Първоначално е имало идея цялата дейност да се извършва от външна фирма, но по настояване на двама министри – Горанов и Нанков, работата ще се извършва в рамките на Агенция „Пътна инфраструктура“. Към нея в който ще се извършват всички дейности, свързани със събиране на данните за целите на пътното таксуване, изчисляване на пътните такси и тяхното събиране. Отделно се предвижда създаването на кол център, в който да се получава информация за нередности, запитвания на ползватели на платените пътища и да бъде предоставяна информация и отговори на запитвания. Предвижда се до края на 2018 г. да бъдат назначени до 393 служители, като поетапно през следващата година ще се назначат и останалите служители.", "date": "2018.09.06", "title": "Назначават 600 души тол полиция"}
{"url": "https://www.monitor.bg:443/bg/a/view/uvolniha-policaj-za-katastrofata-na-bashtata-na-prezidenta-rumen-radev-143614", "text": "Полицаят, който е изготвил протокола от катастрофата в Харманли с участието с Георги Радев - баща на президента, е дисциплинарно уволнен, съобщиха от полицията в Хасково. Вътрешна проверка на Областната дирекция на МВР е показала, че младши автоконтрольор Митко Станков не е изпълнил служебните си задължения, съобщи bTV. Случаят се проверяваше от две дирекции на вътрешното министерство, но министър Валентин Радев подаде оставка в деня, в който резултатите трябваше да бъдат оповестени. Министърът на МВР в оставка Валентин Радев заяви, че полицаят е действал неграмотно и некомпетентно. Информация за катастрофата, в която участват бащата на президента и мъж в електрическа триколка излезе 9 дни по-късно, след като в интернет беше публикуван видеоклип от инцидента на 17 август 2018 г.  Автомобилът на Георги Радев участва в катастрофа с триколка на мъж с увреждания на кръгово кръстовище в Харманли.  Мъжът бе откаран в болница. По случая имаше и прокурорска проверка, резултатът от нея обаче до момента е неизвестен.", "date": "2018.09.06", "title": "Уволниха полицай за катастрофата на бащата на президента Румен Радев"}
{"url": "https://www.monitor.bg:443/bg/a/view/zapadnonilskata-treska-zapochva-kato-nastinka-143605", "text": "Западнонилската треска започва като настинка и грип - с главоболие, болки в мускулите, висока температура, сълзене на очите. Това са симптомите, които подсказват за инфекцията, предупреди проф. Тодор Кантарджиев – национален консултант по микробиология и директор на Националния център по заразни и паразитни болести. Когато болестта напредне, човек може да изгуби ориентация и памет, да не може да се сети дори за собственото си име, допълни той. Кой е застрашен да развие енцефалит? Утешително е, че ако 200 души бъдат ухапани от заразен комар, заболява един, който може да развие възпаление на централния мозък. От 100 души с такова възпаление може 15-20 да загинат, в зависимост от степента на възпалението, обясни националният консултант. Той обясни, че опасният вирус се разпространява от нашите комари, които хапят вечер и през нощта, а резервоар на вируса са прелетните птици. Носителите категорично не са тигрови комари, това е заблуда, посочи проф. Тодор Кантарджиев и допълни, че вирусът може да бъде пренесен чрез заразена кръв. Това потвърди и републиканският здравен инспектор д-р Ангел Кунчев. По думите му западнонилската треска може да провокира тежки състояния, които могат да доведат до смърт само при страдащи от хронични заболявания и възрастни хора. Като проблем за ранното диагностициране той посочи факта, че в 80% от случаите инфекцията протича без симптоми, а в останалите 20 на сто те наподобяват тези на грипа и настинките От 1000 човека, инфектирани със западнонилска треска, 180-200 ще проявят някаква симптоматика. Само в 1 процент може да се стигне до тежка ситуации с възпаление на главния мозък, както се случи с 55-годишния мъж в Пловдивско. В 80% от случаите човек преболедува инфекцията, без дори да отиде на лекар, като се лекува сам с прахчета срещу настинки. Как се диагностицира заразата? Инфекцията се установява с лабораторно изследване на кръв от човека, който има съмнение, че е заразен. Пробите се изследват за две антитела. Ако и двете показват наличие на инфекцията, това означава категорично, че човекът вече носи вируса на заболяването. Такъв е случаят с 55-годишния мъж от Пловдивско, при който и двата вида антитела бяха доказани категорично. За разлика от него при 70-годишната жена от Бургаско беше налично само едното антитяло, което не даде основание на лекарите да заключат, че тя е на 100% носител на инфекцията западнонилска треска. Затова медиците класифицираха случая като „вероятен“. Впоследствие се оказа, че те не са го подценили, тъй като пенсионерката вече е напълно здрава и върши обичайните си делнични задължения. Това разказа проф. Тодор Кантарджиев и допълни, че заболяването се среща често в съседните ни страни на Балканите, като има доста случаи, особено в Сърбия и Гърция. Той припомни, че през 2015 г. беше потвърден на 100% такъв случай при малко дете у нас. Ваксина за хора срещу заразата западнонилска треска все още не е създадена, макар че от години англо-американска компания работи по този въпрос. Технологията се основава на разработената и доста ефективна ваксина против жълта треска, в която генът, кодиращ обвивката на вируса на жълтата треска, ще бъде заменен с гена, кодиращ обвивката на вируса Западен Нил. За профилактика при конете се произвежда инактивирана ваксина. Еднократното й приложение обаче не създава траен имунитет у животните. Фирмата производител не препоръчва прилагането й върху други домашни еднокопитни животни.  Вирусът на западнонилската треска се разпространява много бързо. Затова болестта е една от тези, разработвани като биологично оръжие. За пренасянето й не са необходими специални устройства и ракети. Предполага се, че през 80-те години САЩ са изпратили на Ирак щамове на болестта заедно с други заболявания. Една от хипотезите за зачестилите случаи на западнонилска треска е именно употребата му срещу САЩ от иракските военни преди войната от 2003 година. По думите на иракски беглец съгласно заповед от април 1999 г. на бившия диктатор Саддам Хюсеин, Ирак разработва вируса като биологично оръжие на базата на щам SV 1417.", "date": "2018.09.06", "title": "Западнонилската треска започва като настинка"}
{"url": "https://www.monitor.bg:443/bg/a/view/otklonjavat-dvijenieto-na-kamioni-po-am-trakija-v-rajona-vakarel-143617", "text": "Колона от автомобили се е образувала на ГКПП \"Кулата\" на изхода от страната. Пунктът работи на пълен капацитет, съобщава от МВР. Поне час отнема чакането на опашка, заради интензивния трафик на ГКПП Кулата\", съобщиха от ГД \"Гранична полиция\". Оттам са обезпечили със служители всички работни места за осъществяване на гранични проверки, за да може да се преминава по-бързо и безпрепятствено.  През идните 4 дни се очаква засилен трафик по пътищата на страната и през граничните пунктове. В тази връзка отделите \"Пътна полиция\" към всички областни дирекции на МВР са предприели необходимите мерки за осигуряване на засилено полицейско присъствие по основните пътища и автомагистралите и по всички входно-изходни артерии на големите градове.  Отклонява се движението на тежкотоварните автомобили по АМ Тракия на територията на ОДМВР - София в района Вакарел, съобщават от МВР. Във връзка със засиления трафик след изход от София по АМ Тракия, в участъка след 6-тия километър на автомагистралата движението на тежкотоварните автомобили над 12 тона временно се отклонява както следва: с.Нови хан - стария път за Пловдив посока Вакарел - детелината на Вакарел посока Бургас, където отново се включват на автомагистралата. Очаква се ограничението да е в сила докъм 21 часа тази вечер", "date": "2018.09.06", "title": "Колона от коли чака поне час на изхода на ГКПП \"Кулата\""}
{"url": "https://www.monitor.bg:443/bg/a/view/bylgarija-chestva-133-godini-ot-syedinenieto-na-6-septemvri-1885-g-143611", "text": "България празнува днес 133 години от Съединението. На 6 септември 1885 година хората в изкуствено разделена територия се обединяват. На 5 срещу 6 септември 1885 г. Продан Тишков-Чардафон организира и предвожда Голямоконарската, която  влиза в Пловдив.  Арестува главния управител на Източна Румелия Гаврил Кръстевич и провъзгласяването на Съединението. Провъзгласяването на Съединението е направено във Варна от княз Александър І Батенберг. Обединението на Княжество България и Източна Румелия е една от най-паметните дати в българската история. Денят е обявен за официален празник на страната с решение на Народното събрание от 18 февруари 1998 година. В цялата страна днес ще има празнични прояви по случай Съединението. В София в мавзолея-костница на княз Александър І Батенберг ще се проведе тържествено почитане на празника. Център на тържествата е Пловдив. Празникът ще започне в катедралния храм \"Света Богородица\", където митрополит Николай ще отслужи молебен.", "date": "2018.09.06", "title": "България чества 133 години от Съединението на 6 септември 1885 г."}
{"url": "https://www.monitor.bg:443/bg/a/view/jasen-chasyt-na-pyrvoto-derbi-i-machovete-za-kupata-programa-143613", "text": "Станаха ясни дните и часовете до 12-ия кръг на Първа лига. Големият сблъсък, който голяма част от родните запалянковци очакват с нетърпение между ЦСКА и \"Левски\" от 10-ия кръг на първенството, ще изиграе на 29 септември от 17:00 часа, като символичен домакин на \"Васил Левски\" ще бъдат \"червените\".  Цялата пограма на Първа лига от 9-ти до 12-ти кръг както следва: IX кръг  21.09 /петък/ Етър - Берое, 17:30 часа, Нова спорт Левски - Витоша, 20.00 часа, Диема спорт 22.09 /събота/ Септември - Локомотив Пд, 17.30 часа, Диема спорт Ботев Вр - ЦСКА, 20.00 часа, Диема спорт 23.09 /неделя/ Верея - Дунав, 15.00 часа, Диема спорт Черно море - Славия, 17.30 часа, Диема спорт Ботев Пд - Лудогорецм, 20.00 часа, Диема спорт X кръг  28.09 /петък/ Витоша - Септември, 20.00 часа, Диема спорт 29.09 /събота/ ЦСКА - Левски, 17.00, Диема спорт Лудогорец - Черно море, 20.00 часа, Диема спорт 30.09 /неделя/ Дунав - Берое, 15.00 часа, Нова спорт Верея - Ботев Пд, 17.30 часа, Диема спорт Локомотив Пд - Етър, 20.00 часа, Диема спорт 01.10/понеделник/ Славия - Ботев Вр, 20.00 часа, Диема спорт XI кръг  05.10 /петък/ Черно море - Верея, 20.00 часа, Диема спорт 06.10 /събота/ Ботев Пд - Дунав, 15.00 часа, Нова спорт Берое - Локомотив Пд, 17.30 часа, Диема спорт Септември - ЦСКА, 20.00 часа, Диема спорт 07.10 /неделя/ Етър - Витоша, 14.30 часа, Диема спорт Ботев Вр - Лудогорец, 16.45 часа, Диема спорт Левски - Славия, 19.15 часа, Диема спорт XII кръг 19.10 /петък/ Верея - Ботев Вр, 20.00 часа, Диема спорт 20.10 /събота/ Славия - Септември, 15.00 часа, Нова спорт Ботев Пд - Черно море, 17.15 часа, Диема спорт Лудогорец - Левски, 20.00 часа, Диема спорт 21.10 /неделя/ Дунав - Локомотив Пд, 17.30 часа, Диема спорт ЦСКА - Етър, 20.00 часа, Диема спорт 22.10/понеделник/ Витоша - Берое, 20.00 часа, Диема спорт Станаха ясни дните и часовете и за повечето срещи от 1/16-финалите за Купата на България. Най-очакваните сблъсъци са тези на ЦСКА, \"Левски\" и \"Лудогорец\". Първите два отбора ще изиграят своите срещи във вторник (25 септември), докато мачът на \"зелените\" е в сряда.  Ето и цялата информация от СТК към БФС: Купа България 1/16 финал  25.09 /вторник/ Предст.Югозапад - Берое, няма определен час Ботев (Гълъбово) - Витоша, няма определен час Поморие - Локомотив Пд, няма определен час Кариана - Септември, няма определен час Добруджа - Локомотив Сф, няма определен час Струмска слава - Царско село, няма определен час Предст.Югоизток - Левски, 16:00 часа, Диема спорт Литекс - Етър (ВТ), 17:00 часа Монтана - ЦСКА, 19:00 часа, Диема спорт 26.09 /сряда/ Предст. Север - Верея Арда - Черно море Несебър - Лудогорец, 16:00 часа, Диема спорт Локомотив (ГО) - Дунав (Рс), 17:00 часа Черноморец (Бч) - Ботев (Вр), 18:00 часа ЦСКА 1948 - Ботев (Пд), 19:00 часа, Диема спорт 27.09 /четвъртък/ Пирин Бл - Славия, 19:00 часа, Диема спорт", "date": "2018.09.06", "title": "Ясен e часът на първото дерби и мачовете за купата (ПРОГРАМА)"}
{"url": "https://www.monitor.bg:443/bg/a/view/bylgarija-debutira-dnes-v-ligata-na-naciite-sreshtu-slovenija-143612", "text": "Националният отбор гостува на Словения днес в дебюта си в Лигата на нациите. Новият турнир на УЕФА беше създаден с идеята да замести досадните контроли, но освен възможност тимовете да се обиграват, дава и шанс някои от тях да си осигурят участие на Евро 2020. Това е достатъчно сериозен стимул, както и фактът, че всеки ще играе срещу съперници на същото ниво. Жребият прати България в една група със Словения, Норвегия и Кипър. Самите футболисти заявиха преди заминаването за Любляна, че противниците са напълно преодолими и целта е първото място. Селекционерът Петър Хубчев многократно подчерта, че няма да позволи никой да гледа с пренебрежение на предстоящите двубои. За два месеца “лъвовете” ще изиграят 6 мача, в които ще се види дали позитивните впечатления от световните квалификации ще бъдат затвърдени и кои от новите футболисти в тима ще се превърнат във важна част от него. Довечера съставът ни няма да има много общо с този от последните мачове срещу Босна и Херцеговина и Казахстан през март. Някои от играчите са контузени, други са без отбори, а трети са в слаба форма и не получиха повиквателни. Това пък ще даде шанс на тези, които хванаха окото на Хубчев от началото на сезона, да се докажат.  На вратата със сигурност ще е Пламен Илиев, а в отсъствието на Антон Недялков най-вероятно четиримата в защита ще са Страхил Попов, Николай Бодуров, Божидар Чорбаджийски и Васил Божиков. Не е изключено и Божиков да действа в центъра на отбраната вместо Чорбаджийски, а ляв бек да е Иван Горанов. Двойка вътрешни халфове ще са Георги Костадинов и Симеон Славчев, а малко пред тях ще играе Галин Иванов. Ивелин Попов ще води атаката, подкрепян по фланговете от Кирил Десподов и Тодор Неделев. Статистиката сочи, че словенците никога не са вкарвали гол на “трикольорите”. Двата тима бяха в една група в квалификациите за Евро 2008, когато нашите спечелиха с 3:0 в София и с 2:0 в Целье.  Вероятни състави: СЛОВЕНИЯ (4-2-3-1): Белец; Скулич, Струна, Мевля, Йокич; Кампъл, Кърхин; Безяк, Куртич, Вербич; Матавж Селекционер: Т. Кавчич БЪЛГАРИЯ (4-2-3-1): П. Илиев; С. Попов, Бодуров, Чорбаджийски, Божиков; Г. Костадинов, Славчев; Десподов, Г. Иванов, Неделев; И. Попов Селекционер: П. Хубчев СЪДИЯ: Давиде Маса (Италия) СТАДИОН: “Стожице”, Любляна НАЧАЛО: 21:45 часа", "date": "2018.09.06", "title": "България дебютира днес в Лигата на нациите  "}
{"url": "https://www.monitor.bg:443/bg/a/view/trymp-otricha-poredni-kleveti-po-negov-adres-143616", "text": "Президентът на САЩ Доналд Тръмп увери, че никога не е говорил с шефа на Пентагона Джеймс Матис за евентуално убийство на президента на Сирия Башар Асад, предадоха световните агенции. \"Този въпрос никога не е бил обсъждан. Това дори не е било обмисляно\", каза Тръмп в отговор на журналистически въпрос относно пасаж от книгата на разследващия журналист Боб Удуърд, в който се говори именно за това. Тръмп определи този пасаж като \"чиста фикция\". В книгата си \"Страх: Тръмп в Белия дом\" журналистът разказва епизод, който се е случил след атаката с химическо оръжие в Сирия през април 2017 г., приписана на режима на Башар Асад. Според журналиста Тръмп позвънил на Матис и му казал много ясно, че би искал сирийският президент да бъде убит. След като затворил телефона, Матис се обърнал към съветник и казал: \"Няма да направим нищо подобно. Ще бъдем много по-умерени\", се твърди още в пасажа от книгата. Шефът на Пентагона не отрече експлицитно този епизод, но каза, че никога не е произнасял пропити с презрение думи, които са му приписани в книгата от журналиста. По повод приписваните на Матис думи, Тръмп бе запитан днес дали министърът ще остане на поста си. Той каза, че Матис ще остане министър на отбраната, предаде Ройтерс. Удуърд стана известен с това, че заедно с Карл Бърнстейн разкри скандала Уотъргейт, припомня Франс прес. Същевременно вчера Тръмп каза, че САЩ ще се разгневят много, ако сирийското правителство атакува и избие цивилни в контролираната от бунтовниците провинция Идлиб в Сирия, предадоха световните агенции. Тръмп каза, че светът и САЩ следят много отблизо развитието на ситуацията в Сирия. \"Ако там се извърши клане, тогава светът ще бъде много разгневен и САЩ също ще бъдат много разгневени\", каза той. Във вторник Белия дом предупреди, че САЩ и техните съюзници ще реагират бързо и адекватно, ако сирийският режим отново прибегне до химически оръжия, по-специално в Идлиб, припомня Франс прес. В бастиона на бунтовниците живеят около 3 милиона цивилни, допълва Асошиейтед прес.", "date": "2018.09.06", "title": "Тръмп отрича поредни клевети по негов адрес"}
