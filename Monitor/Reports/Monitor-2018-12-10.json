{"url": "https://www.monitor.bg:443/bg/a/view/posrednici-zarobvat-klienti-s-dogovori-do-sdelka-151897", "text": "Имотни посредници у нас успяват да прилъжат продавачи или наемодатели да подписват с тях договор за изключително представителство не с определен срок, а до извършване на сделка, научи „Монитор“. В същото време едва 5-10 на сто от решилите да купят или продадат имот подписват договор за изключително представителство и се доверяват само на един брокер. Според Добромир Ганев, председател на Национално сдружение „Недвижими имоти” (НСНИ) четири са основните неща, които трябва да се спазват, когато клиентът (собственик, купувач, наемател или наемодател), подписва договор с изключителни права. „Първо - да има срок на договора. Някои лидерски компании у нас си позволиха да манипулират по определен начин клиентите си и да записват срок „до сделка”. В случая потребителите носят известна отговорност, че не се задълбочават при четенето и подписването на подобни договори. Второто, което е задължително (пак някои компании си позволиха тази практика),  Обещават само на думи, без да е вписано в договора, че офертата ще бъде разпространена към всички посредници, за да не бъде ограничаван собственикът от гледна точка на броя на купувачите. Третата точка е свързана с маркетинговия бюджет. Трябва да е ясно компанията какво ще направи за да намери повече потенциални клиенти. Четвъртата точка е отчетността - да има информация какво се е случило, защо няма сделка, има ли огледи, няма ли. Нерядко се отчитат 20 огледа, а всъщност не е направен нито един”, уточнява председателят на НСНИ. Константин Пандов от ЕППИ, обяснява, че най-често договорите за изключителни права се сключват с препоръка от познати и с утвърдени посредници на пазара на имоти. „Офертите с такива договори обаче са много малко”, уточнява той. На въпрос дали американската система е подходяща за нас, Пандов отговори, че в САЩ браншовите организации са много силни и са преценили, че този начин на работа ги улеснява и е с по-голям процент успеваемост. „В момента една оферта у нас  реализирал сделката. Останалите са тичали и правили огледи с клиенти, напразно са харчили средства. В същото време на клиента ползвал услугите на посредници му изглежда скъпо, а нас - парите малко”, пояснява той. Според Пандов оптималният начин на работа е с изключителните права, но нерядко притежателят им иска да реализира двойна сделка - комисионна и от двете страни. „Това обаче е некоректно за продавача, защото дори друг брокер да има клиент, готов да даде по-висока, държачът на изключителните права го отказва, за да вземе комисионна от свой купувач. Така се намалява и броят на потенциалните купувачи. „Ексклузивно значи да представиш имота на всеки, иначе не работиш за продавача. Ако си в обратна посока с купувач и колеги не те допускат до оферта няма как да представляваш екслузивно купувач”, обяснява Даниела Грозева от „Веда корект”. По думите й, някои брокери със стремежа си да вземат двойна комисионна не помагат на продавача, защото не допускат до офертата всички възможни клиенти. „Все повече продавачи обаче осъзнават, че когато работиш с изключително представителство това дава възможност за работа по маркетинг план и тогава задължително има успех в сделката”, уточни тя. Шефът на НСНИ Добромир Ганев припомни, че  Щатите са една от държавите, където регулацията на този бизнес е най-тежка, изключително подробна и обхваща всички аспекти на посредничеството. Там режимът е много тежък, лицензионно обременен, с двегодишен период, в който трябва да се работите като стажант, преди да се стане брокер”, обясни той. Според него това е начинът на функциониране на един регулиран пазар, при който потребителите използват услугата на посредниците много малко пъти в живота и правата им са добре защитени.", "date": "2018.12.10", "title": "Посредници заробват клиенти с договори до сделка"}
{"url": "https://www.monitor.bg:443/bg/a/view/ochakvam-nov-skok-na-toka-prez-proletta-151891", "text": "Производители вече прогнозират поскъпване на основни стоки и храни, след като енергията за индустрията поскъпна. За това обаче няма никакво основание. Освен че българският потребител е най-бедният в Европейския съюз, той не е защитен и от законодателството и регулаторните ни органи. Спомняте си, че още преди време предупредихме, че не е лошо да се излезе на свободния пазар, но в условията на българската пазарна икономика това е огромен риск както за потребителите, така и свободната енергийна система за бизнеса. Слава Богу, поне засега цената на тока за бита няма да се променя. Още тогава стана ясно, че някои чакат в засада и при първата индикация за повишаване на цената на борсата ще последва увеличение на цените на стоките от първа необходимост за потребителите. Ето че дойде това време. Смятам, че българският потребител е подложен на издевателство от страна на производителите. Няколко пъти поискахме среща с браншовия съюз на хлебопроизводителите, защото в този сектор има най-много сива икономика. Все още обаче нямаме отговор. Необяснимо е увеличението на цените или на желанието за такова увеличаване. Вече някои търговци заявиха, че цената на баничката може да се повиши от 1,20 на 1,40 лева. Това е спекула. В същото време разходите за отопление през тези месеци са огромни. Не знам докъде ще стигне с това галопиране на цените, страшното е, че контролните органи не вземат мерки. Никъде не се забелязва конкуренция. Може би в края на пролетта и началото на лятото ще последва ново увеличение на цената на електроенергията. Затова ние призоваваме да се направят корекции в закона на енергетиката. Цяло лято работим върху промяната му, но имаше пълен блокаж върху работата на групата. Ние доказахме аргументирано, че има огромна кражба на електроенергия. Това са т.нар. нетехнически загуби. Затова и предлагахме драстични промени в Наказателния кодекс. Тази безконтролна дейност при всички положения ще доведе до увеличение на цената на електроенергията. ЕРП-та така или иначе не може да насмогнат от кражбите на електроенергия. При нас да си крадец на електроенергия е невероятно удоволствие. Законът не защитава обикновените потребители. Едва ли някой в момента може да каже при кои стоки точно ще има най-голямо поскъпване. Дори може би там, където най не очакваме, може да има най-голямо увеличение. Така че на пазара няма логика. Всичко се отразява на гърба на родния потребител и на неговото търпение.", "date": "2018.12.10", "title": "Очаквам нов скок на тока през пролетта"}
{"url": "https://www.monitor.bg:443/bg/a/view/velikobritanija-se-gotvi-za-brekzit-bez-sporazumenie-151900", "text": "Великобритания засилва подготовката си за Брекзит без споразумение. Това подчерта британският премиер Тереза Мей, след като обяви отлагането на решаващото гласуване в парламента на споразумението за Брекзит, сключено с Европейския съюз през миналия месец, съобщава АФП. \"Докато не успеем да постигнем споразумение, рискът от случайна липса на споразумение се увеличава. Така че правителството ще засили работата си по подготовката за този потенциален резултат\", изтъкна Тереза Мей пред британските депутати. Мей е изправена пред огромен бунт от депутати от нейната Консервативна партия заради споразумението с ЕС за Брекзит, докато опозиционните партии също са против нея.  Мей проведе разговори през уикенда с председателя на Европейския съвет Доналд Туск и германския канцлер Ангела Меркел.  Междувременно паундът се срина спрямо долара до невиждани от 18 месеца равнища след обявлението на Тереза Мей за отлагане на гласуването на споразумението, което увеличи несигурността за това дали Великобритания ще успее да договори каквито и да е условия с ЕС преди да излезе от Общността в края на март следващата година.", "date": "2018.12.10", "title": "Великобритания се готви за Брекзит без споразумение"}
{"url": "https://www.monitor.bg:443/bg/a/view/uosh-ms-specheli-big-bradyr-most-wanted-151898", "text": "Рапърът Стефан Иванов, по-известен като Уош МС, е големият победител в предаването \"Биг Брадър: Most Wanted\". \"Дами и господа, истинският победител е Джулиана Гани\", заяви той, преди да изпрати от Къщата на Големия брат сребърния медалист. Уош определя победата си като най-голямото постижение в своя живот. \"Адски се вълнувам в момента- Всички хора заслужаваха да спечелят. Всеки човек си имаше своите битки, трябваше да си помагаме повече. Трогнат съм, наистина\", сподели той с Големия брат. Рапърът не скри сълзите си. На трето място се нареди Никита Джонсан. \"Много се радвам, той наистина заслужаваше. Ще останем приятели и в живота.\", коментира и Джулиана Гани при излизането си.  Пети се класираха Златка и Благой, четвърти беше актьорът Станимир Гъмов.  Преди финалните елиминации съквартирантите бяха подготвили дуети с известни български изпълнители. Гъмов пя заедно с Любо Киров, Никита направи дует с Емануела, Джулиана застана на сцената с Анелия, \"Скандау\" пяха с Уош, а Златка и Благой изпълниха песен с Орлин Горанов и Кристина Димитрова.", "date": "2018.12.10", "title": "Уош МС спечели \"Биг Брадър:Most Wanted\""}
{"url": "https://www.monitor.bg:443/bg/a/view/makron-objavi-izvynredno-polojenie-v-ikonomikata-151899", "text": "Френският президент Еманюел Макрон обяви извънредно положение в икономиката и социалното дело. Целта на мярката е съживяване на икономиката и връщането на достойнството на французина. От началото на 2019 г. във Франция минималната заплата се вдига с €100. Това обяви Макрон. Извънредните работни часове няма да се облагат с данъци. Освен това се мисли и за годишен бонус, който също няма да се облага с данъци. Освен това на тези французи, които имат доходи от по-малко от €2000 месечно, ще им бъдат възстановявани данъците. Държавният глава отново потвърди желанието си да се бори с укриването на данъци, да сложи край на ненужните данъчни облекчения и да контролира по-добре публичните разходи. Президентът обеща директно увеличение със 100 евро на минималната работна заплата, като това няма да бъде разход за работодателите, отбелязва \"Либерасион\". Президентът заяви, че големите компании ще бъдат призовани да подкрепят усилията. \"Аз ще ги събера и ще вземем решения през следващата седмица\", каза Емануел Макрон. Той не пропусна да обяви, че тогава ще започне и срещи с френските кметове, за да обсъдят проблемите на всеки регион и да намерят решения за всеки местен проблем. Макрон не пропусна и въпроса за създаването на нови работни места и за активни политики за защита на екологията. \"Днес ние сме длъжни да възстановим нашия общ социален проект во името на Франция и в името на Европа\", заяви Макрон. Той обеща редовно да се отчита за постигнатото. Френският президент заяви, че осъжда насилието и методите, използвани от много протестиращи. В същото време той разбира гнева и възмущението на французите, които нямат достатъчно пари, за да издържат семействата си. Междувременно училищните синдикати обявиха черен вторник на протест.", "date": "2018.12.10", "title": "Макрон обяви извънредно положение в икономиката (обновена)"}
{"url": "https://www.monitor.bg:443/bg/a/view/skypijat-tok-vdiga-hljaba-s-10-kolbasite-s-5-na-sto-151896", "text": "Скъпият ток ще вдигне цената на хляба с 10%, а на колбасите - с 5 на сто, прогнозират производители. Повишените цени на енергията ще вдигнат и други хранителни и нехранителни стоки от потребителската кошница, като например мляко, безалкохолни, дрехи и обувки. Хлебопроизводителят от Балчик Николай Пармаксъзов съобщи, че доставчикът му на промишлена електроенергия за фирмата вече е вдигнал цената с 13-14 на сто и това ще го принуди да оскъпи продуктите си с десетина на сто, като това е минимумът. Атанас Урджанов, председател на управителния съвет на Асоциацията на месопреработвателите в България, прогнозира за „Монитор“, че скъпият ток ще вдигне цената на колбасите с около 5 на сто. „В момента цената на тока за повечето наши фирми е към 80 лв. за мегаватчас, а исканията на доставчиците е да скочи от 1 януари на 105 лв. или около 25% повече. В нашия бранш към 14-15% от производствената цена се дължи на електроенергията. За това от началото на януари ще трябва да вдигнем цената на колбасите, защото нямаме друг изход“, обясни той. По думите му, принудителната мярка пък може да накара много потребители да потърсят по-евтини вносни продукти и така се намалява конкурентността на българската индустрия. Според него производителите вече няма накъде да свалят производствените разходи и в зависимост от пазара фирмите може и да свият дейността си.", "date": "2018.12.10", "title": "Скъпият ток вдига хляба с 10%, колбасите - с 5 на сто"}
{"url": "https://www.monitor.bg:443/bg/a/view/na-izlojenie-za-bg-stoki-malinovo-biovino-i-drehi-s-shevici-naj-tyrseni-151893", "text": "Българска фирма, произвеждаща биовина на достъпни цени, е хит на последното издание на изложението „Доверете се на българското”, организирано от Българската търговско-промишлена палата в ЦУМ. Земеделският производител повече от 10 години се занимава с лозарство в района на Галата, Варненско, разказа Емил Димитров. От четири години фирмата изцяло е преминала към биоземеделие, като отглеждат 230 дка биолозя и 12 дка биомалини. Именно дребният плод е в основата на най-търсеният продукт на изложението – без изкуствени вкусове, ароматизанти, есенции и подсладители. Фирмата е отличена с бронзов медал на престижния конкурс \"London EXPERTS IN Wine Awards\" (най-доброто от България) под егидата на НВ Кирил Преславски (Кирил Сакскобургготски). Конкурсът представлява сляпа дегустация измежду над 150 проби от вина на различни производители. дни преди светлия християнски празник са и дрехи в духа на българската традиция. На щандовете може да намерите от фолклорни ризи до детски роклички и бебешки бодита с етномотиви. На изложението може да намерите и класически коледни подаръци като вълнени пуловери по 25 лева, а кожените пантофи са на цени от 25 лева за най-малките номера до 35 лева за възрастни. Сред новите изложители и родна фирма произвеждаща 100% натурални без ГМО ръчно приготвени кремове за студено време, раздразнения и бръчки. Сапуни за ароматерапия без натриев сулфат са търсени от дамите. На това изложение се включват и производители на сувенири и ръчно изработени подаръци. Заради тях и От там могат да се закупят ръчно изрисувани дъски за рязане на храни, дървени солници, както и много керамични съдове. За предстоящите празници предприемчиви производители са направили свещи във формата на Девата и Младенеца, както и във формата на къщи, звезди и други. Цените им са различни в зависимост от формата и размера, като варират от 5 до 15 лева. Изложението ще продължи от 10 до 23 декември в ЦУМ, а входът за всички посетители е безплатен. „Малките и нововъзникналите производители Необходима е подкрепа от държавните институции за първоначален тласък, заяви председател на УС на БТПП Цветан Симеонов. По думите му големите проекти за иновации са неприложими за такива фирми. „Остава за по-големите фирми въпросът с липсата на кадри, както и притесненията за поскъпване на различните източници на електроенергия“, допълни Симеонов.", "date": "2018.12.10", "title": "На изложение за БГ стоки: Малиново биовино и дрехи с шевици най-търсени"}
{"url": "https://www.monitor.bg:443/bg/a/view/nacionalnata-biblioteka-otkri-zala-istorija-na-knigata-151887", "text": "Чисто нова зала, наречена „История на книгата“, отвори врати за посетители навръх 140-ия рожден ден на Националната библиотека „Св. Кирил и Методий“. Току-що откритото пространство на първия етаж на емблематичната сграда притежава музейна част, където може да се проследи зараждането и развитието на различни писмености и изобретяването на книгопечатането до навлизането на най-модерните технологии в бранша. Във витрините са намерили място египетски папируси, старобългарски и средновековни кирилски писмени паметници, дори изсушени растения, от които в античността се е правело мастило. Повечето от книгите са показани в т. нар. мулажни копия – на оригиналните произведения, които са много скъпи и за чиято изработка в България почти не са останали майстори калиграфи, обясниха за „Монитор“ организаторите от НБКМ. В музейния отдел на два големи постамента – екрани с размера на разгърнат вестник, могат да се разлистят в електронен вариант някои от най-ценните екземпляри от хранилищата на Библиотеката, вкл. части от личното тефтерче на Васил Левски. В залата е и работещият модел на Гутенбергова преса от зората на книгоиздаването, и миниатюрната холограмна пирамида, която освен „космически“ ефекти ще демонстрира и значими книжовни паметници от фонда. Другата зона в залата „История на книгата“ е своеобразна класна стая, обзаведена с работни места, където с модерни средства посетителите ще могат да обогатят културата си на четене. „Залата „История на книгата“ е изцяло създадена с помощта на спонсори – Асоциацията на интериорните дизайнери, Съюза на печатарите и др. Луксозният ни албум „Съкровищница“ със 140 от най-интересните книжовни паметници, които притежаваме, е издаден благодарение на Министерството на културата и 13 спомоществователи от родолюбивия бизнес“, обяви директорът на НБКМ доц. Красимира Александрова, откривайки днес двудневната международна научна конференция „Благотворителност и култура на дарителството“. „Най-лесният начин да получиш, каквото искаш, е като и ти даряваш онова, от което другите имат нужда“, отбеляза доц. Александрова, припомняйки, че всеки месец Националната библиотека прави В петък патриарх Неофит направи водосвет в Библиотеката, а днес от негово име за 140-годишнината на НБКМ бе подарен рамкиран антиминс, осветен на 5 декември 1923 г. от тогавашния Софийски митрополит Стефан. Антиминсът представлява везано реликвено парче плат, в което са вградени мощи на светци. Председателят на парламентарната Комисия по култура и медии Вежди Рашидов пък връчи на директора почетния плакет на Народното събрание.", "date": "2018.12.10", "title": "Националната библиотека откри зала „История на книгата“"}
{"url": "https://www.monitor.bg:443/bg/a/view/ot-pnevmonija-i-izmryzvane-pochinal-namerenija-v-shahta-myj-vyv-varna-151883", "text": "Пневмония и измръзване са причините за смъртта на мъжа, открит в петък в шахта, близо до трасето на новоизграждащия се бул. „В. Левски“ във Варна. Това съобщи изпълняващият длъжността Районен прокурор в морския град, Красимир Конов.  Не е изцяло приключена и медицинската експертиза, която трябва да установи и произхода на травмите, от които има следи по тялото. Все още се работи и по уточняване на въпроса дали шахтата, в която е открит мъртвият мъж, е била оставена отворена, или капакът ѝ е бил откраднат. Трупът беше открит на 7 декември вечерта от строителни работници. Те подали сигнал на тел.112  и на мястото пристигнали екипи на полицията, пожарната и спешна помощ. След огледа на място, тялото е било откарано за аутопсия в Съдебна медицина. Взети са кръвни проби и за алкохол, като работната версия по случая е нещастен инцидент. Според патоанатомите, смъртта е настъпила преди около 20 дни, когато имаше минусови температури. Четвърти ден обаче разследващите не могат да установят самоличността на трупа. Те са категорични само, че в случая няма данни за престъпление. „Мястото, където беше открито тялото в петък, е на пресечната точка от изграждащото се ново трасе на бул. „Васил Левски“ с ул. „Георги Пеячевич“, в района на ромската махала „Максуда“. Мъжът е бил без документи. На видима възраст е от около 30-40 години. Проверяват се сигнали за изчезнали хора, за да се разбере кой е, но засега няма резултат“, уточни Ивана Милева от ОД на МВР-Варна.   ", "date": "2018.12.10", "title": "Намереният в шахта починал от пневмония и измръзване "}
{"url": "https://www.monitor.bg:443/bg/a/view/uchenici-sviha-dva-pryta-s-lukanki-ot-komshija-151895", "text": "Тийнейджъри от Карнобат свиха луканките на комшия и го оставиха без мезе за Коледа. Кражбата е станала на 7-ми декември, а два дни по-късно полицията спипа тарикатите.  Оказало се, че злосторниците са петима ученици на възраст от 15 до 18 години. Те забелязали, че в съседски двор на ул. \"Димитър Благоев\" са изтипосани два пръта с общо 16 суджука и хвърлили око на вкусната плячка. Късно вечерта след Никулден прескочили оградата и отмъкнали апетитните наденици. Момчетата са направили пълни самопризнания и се разкаяли, после обещали че повече няма да крадат. Луканките обаче не могли да върнат, защото още на другия ден ги изяли. Крадците ще трябва да платят на собственика паричната равностойност, след като бъде извършена оценка на открадната и излапана наденица. Освен това петимата ще си имат работа и с прокуратурата, където преписката ще бъде изпратена. ", "date": "2018.12.10", "title": "Ученици свиха два пръта с луканки от комшия "}
{"url": "https://www.monitor.bg:443/bg/a/view/vodata-v-banjata-ne-stiga-za-kypane-151888", "text": "Дебитът на минерална вода в Централна баня в София е недостатъчен, за да се напълнят трите басейна и да се изгради спа център там. Това стана ясно от анализ на възможностите за реставрация на неизползваната част от сградата, който бе представен от заместник-кмета Тодор Чобанов пред общинските съветници от комисията по култура. Те се събраха в Банята днес, за да се запознаят на място със състоянието на сградата. Част от нея беше реставрирана преди три години и там се настани Музеят за история на София. Другото крило обаче е в тежко конструктивно състояние, а в момента там се съхраняват стотици стари вещи и музейни експонати. Предвиждаше се то да се ремонтира и да стане модерен спа център, като се използва минералният извор. Комплексът трябваше да бъде изграден от частен инвеститор, но такъв така и не се намери. Затова миналата година общината се отказа от концесията. Сега общинският съвет трябва да избира между два варианта. Единият е общината сама да изгради спа и балнеолечебен комплекс в неизползваното крило от сградата. Другият е, в него да се направи разширение на музея, а някогашните басейни да се превърнат в концертна зала и театър. Засега вторият вариант се нрави повече на общинската управа. Една от причините е, че дебитът на минералната вода е намалял с около една трета след земетресението в Перник през 2011 г. и е недостатъчен да пълни трите басейна в сградата. Изчисленията показват, че за поддръжка на басейните и функционирането на спа център са необходими 25 литра в секунда. В момента обаче дебитът е двойно по-малък – 12 литра. От тях 8 литра изтичат от чешмите навън, от които столичани си пълнят минерална вода. Друг проблем е, че в близост няма места за паркиране. Все пак течащата под сградата минерална вода се използва за отопление на сградата чрез геотермална станция, която работи и в момента.", "date": "2018.12.10", "title": "Водата в Банята не стига за къпане"}
{"url": "https://www.monitor.bg:443/bg/a/view/87-ot-rabotodatelite-razdavat-koledni-bonusi-151881", "text": "87% от фирмите у нас ще раздадат бонуси за Коледа на служителите си. Делът им нараства спрямо предходната година, когато те са били 80 на сто. Едва 2% от работодателите няма да дадат на работниците си никакви допълнителни пари за празниците. Това показва проучване на Българската стопанска камара. Без бонуси ще останат тези, които работят във фирми, които нямат добри финансови резултати обясни зам.-председателят на БСК Камен Колев. В 2/3 от предприятията ще има финансови стимули, в по-малък процент ще са под формата на фирмени подаръци и ваучери. 13 на сто от работодателите залагат на подаръци, а 10% от тях на ваучери за храна и напитки. Едва 1% са склонни да дадат ваучер за почивка. През изминалата година процентът на тези, които са залагали на допълнителните пари към заплатата, е бил по-малък, докато тези, които са предпочитали подаръци или ваучери малко повече, се казва в изследването по поръчка на бTV. „Работодателите осъзнават, че човешкият ресурс е най-важен и се стремят да го стимулират. Осъзнават, че по този начин могат да го привлекат и задържат”, посочи Колев До 20% от месечното възнаграждение ще е коледният бонус, който смятат да дадат около половината от фирмите. 27 на сто от работодателите пък са склонни празничната надбавка като през миналата година те са били 30 на сто. Едва 8% са готови да дадат 75% от сумата, която заработват служителите му всеки месец. Подобен е и процентът на фирмите, които биха дали 13 заплата. По думите на Камен Колев това са фирми с добри финансови резултати и висок износ. Такива били компаниите в сектор металургия и ИТ сферата. Основната причина, заради която работодателите са готови да дадат празнични надбавки са добрите финансови резултати на фирмата. Оказва се, че бизнесът често раздава „Мотивите за раздаване на допълнителни пари са свързани с корпоративната социална отговорност на всеки един работодател, те съзнават, че по-добрите възнаграждения и условия на труд са важни фактори за привличане на добри работници”,отбеляза зам.-председателят на БСК. Най-честите причини, които посочват работодателите за раздаване на бонуси са поощряване, сплотяване на екипа, спазване на традицията на фирмата, намаляване на облагаемата печалба.", "date": "2018.12.10", "title": "87% от работодателите  раздават коледни бонуси"}
{"url": "https://www.monitor.bg:443/bg/a/view/zaharieva-za-makedonija-iskame-priznavane-na-istorijata-kakvato-e-151886", "text": "Искаме признаване на историята такава, каквато е. Така коментира вицепремиерът и външен министър Екатерина Захариева отношенията между България и Македония след заседанието на Съвета на ЕС по външни работи в Брюксел, предаде БТА. Според нея подписването на договора за добросъседство не означава, че всичко е свършено, а това е началото на процеса и работата. Захариева призова за резултати от работата на българо-македонската комисия от историци. Тя изрази очакването комисията да достигне до някакви общи позиции по отношение на историята, още повече тогава, когато има автентични източници - автобиографии, писмени следи. Не искаме нищо необичайно, искаме истината за историята на двете държави, добави Захариева. Тя посочи, че българският национален интерес предполага Македония да бъде в НАТО и да започне преговори с ЕС за присъединяване. Вицепремиерът е отбелязала, че е необходимо изпълнението на двустранния договор между София и Скопие. Изрично изискване на България е, ако се вземе решение за начало на преговори, изрично условие е изпълнението на всички поети ангажименти по отношение на добросъседството, каза тя. Никоя от европейските държави не желае да внесем нашите проблеми в ЕС и те да станат причина понякога за вътрешни противоречия. Нерешени въпроси не бива да остават преди членство в ЕС. Преди започване на преговорите по всяка глава има задължение за съгласие на всички държави от ЕС, поясни вицепремиерът Мнозинството държави в ЕС констатираха, че пътят и мотивацията за реформи е европейската перспектива на всички страни от Западните Балкани. Имаше призив за изпълнение на реформите, допълни тя. На заседанието пък България е призовала за начало на преговорите с ЕС за присъединяване на Македония и Албания догодина, както бе решено в Люксембург през юни.", "date": "2018.12.10", "title": "Захариева за Македония: Искаме признаване на историята такава, каквато е"}
{"url": "https://www.monitor.bg:443/bg/a/view/vylchev-napravi-pyrva-kopka-na-remont-na-uchilishte-v-simitli-151894", "text": "Образователният министър Красимир Вълчев и кметът на Симитли Апостол Апостолов направиха първата копка от ремонта на СУ „Св. Св. Кирил и Методий“.  Проектът ще бъде реализиран с 2 млн. лева от фонд „Земеделие“ и средства от общината. Благодарение на ремонта ще бъдат изградени три класни стаи на открито и беседки със специални настилки. В СУ „Св. Св. Кирил и Методий“ ще има и нов спортен комплекс, включващ игрища за футбол, баскетбол, тенис на корт, волейбол и писта за бягане. По време на визитата си министърът акцентира на важността на заниманията по интереси за учениците. „Досега тези дейности се провеждаха по проект „Твоят час“, но от догодина ще ги финансираме с 25 милиона лева от бюджета, за да има устойчивост“, посочи Вълчев. 10% от средствата ще са за общините, които да организират различни форми на взаимодействие между училища и външни организации, посещение на предприятия, музеи. Министър Вълчев посети и защитеното училище в Обединеното училище „Паисий Хилендарски“ в село Долно Осеново, където има и професионална паралелка „Текстообработване“. В Долно Осеново учителите разказаха, че имат подкрепата на родителите и децата се чувстват добре в училище. Когато има извънкласни занимания, те искат да ги посещават и в събота, и в неделя. Там със средства от МОН ще бъде изграден нов физкултурен салон и спортна площадка.", "date": "2018.12.10", "title": "Вълчев направи първа копка на ремонт на училище в Симитли"}
{"url": "https://www.monitor.bg:443/bg/a/view/naum-shopov-cherpi-s-pica-za-diplomiraneto-151861", "text": "Наум Шопов-младши реши да почерпи с пица приятелите си по повод дипломирането. След като преди ден се похвали в Инстаграм със снимка в тога и диплома, която го прави вече правоспособен лекар, звездата от „Откраднат живот“ спретна купон у дома. За целта не се хвърли в кухнята да готви, а поръча три пици, които носят неговото име „Наум“ от голяма верига пицарии. Остава загадка дали актьорът с диплома за лекар е рекламно лице или просто има съвпадение с името на продукта. Освен че ще хапнат мързеливо и вкусно, с поръчката си компанията избра точно тези пици, защото с всяка се даряват по два лева за деца от SOS Детски селища.", "date": "2018.12.10", "title": "Наум Шопов черпи с пица за дипломирането"}
{"url": "https://www.monitor.bg:443/bg/a/view/skyrshil-vrata-na-desislava-kato-na-pile-151877", "text": "С постоянна мярка „задържане под стража” съдия Розалия Шейтанова остави зад решетките бившия рейнджър Светослав Каменов, който е  обвинен за умишленото убийство на редник Десислава Стоянова. Самият Каменов настоя пред съдебния състав, чрез служебния си адвокат Снежанка Почева, да бъде пуснат под домашен арест. Това не бе удовлетворено поради опасността Каменов да избяга от правосъдието или да извърши друго престъпление. Разследването до момента е установило, че ден след убийството той е избягал в Гърция. Прекосил е границата между двете държави пеша. На 29 ноември около 19 часа Каменов и Десислава тръгнали от Карлово с микробус „Форд транзит” към Сопот. До там ги закарал свидетелят по делото Стоян Чолпаров. Оставил ги в близост с едноетажната постройка, в която по-късно е открит трупът. Тази постройка се намира във вилната зона на Сопот, строена е без разрешения и е в наследствен имот на Светослав от покойния му баща. Бившият военен е живял там, въпреки че къщата няма и официален адрес. Когато той и жертвата му пристигнали в къщата, прекарали известно време в разговори. Каменов подготвял Десислава за обучението й в сержантското училище във Велико Търново. 40-годишната носела в себе си само личните си документи и тези на колата, която била дала на Светослав 10 дни по-рано да й я поправя. Двигателят на автомобила обаче блокирал и мъжът дал колата на автоморга за 315 лева. Парите така и не получил, защото не представил документите на возилото. Как се е стигнало до скарването между двамата, не е ясно. Според аутопсията на трупа вратът на Десислава Стоянова е бил скършен като на пиле. Причината за смъртта й е висока шийна травма с размекчаване на мозъчните съдове на гръбначния мозък, изтъкна в съдебната зала прокурор Петър Петров. След като я убил, натъпкал трупа й в ракла под ъглов диван в къщата си и заковал с видии облегалката над раклата, за да не може да бъде отворена. На 30 ноември отишъл до София, където отседнал при бившата си приятелка. Двамата се скарали и Светослав Каменов тръгнал към Благоевград. Именно оттам тръгнал пеша към границата с Гърция и я пресякъл. На 7 декември се върнал в България и отишъл в родното село Зверино, община Мездра. Там се обадил на бившата си жена, от която взел телефона на брат й полицай. Казал й: „Станало каквото станало. Само на него ще кажа”. Уговорили си среща в гора до селото, където пред брата и още двама полицаи признал за зверството. Ден по-късно завел полицаите в едноетажната постройка във вилната зона на Сопот и им показал къде е трупът. Пред съда в Пловдив Светослав Каменов отказа да говори с думите, че иска по-лека мярка „домашен арест”. Пред журналисти попита „Кой е казал, че аз съм я убил?”. Определението на окръжния съд не е окончателно и може да бъде обжалвано в 3-дневен срок пред Апелативния съд в Пловдив.", "date": "2018.12.10", "title": "Оставиха в ареста убиеца на рейнджърката, избягал пеша в Гърция"}
{"url": "https://www.monitor.bg:443/bg/a/view/koleden-retro-tramvaj-trygva-iz-sofija-151880", "text": "Коледен ретро трамвай тръгва из улиците на София на 17 декември. Желаещите да се возят на уникалния трамвай, ще имат възможност да се снимат с Дядо Коледа и да получат подаръци до 23 декември. Заради ремонта на ул.“Граф Игнатиев“ ретро трамваят ще се движи по различен маршрут. Новият маршрут започва от пл. „Възраждане“ – пл.“Македония“ – бул.“Прага“ – Национален Дворец на Културата – бул.“Пенчо Славейков“ – 14-ти ДКЦ – Читалище „Петър Берон“ и кв. “Иван Вазов“. Тръгването е на кръгъл час от пл. „Възраждане“ и на 30 минути от кв.“Иван Вазов“. В делничните дни мотрисата ще пътува от 15 до 19 ч, а през уикенда – от 10 до 14 ч.", "date": "2018.12.10", "title": "Коледен ретро трамвай тръгва из София"}
{"url": "https://www.monitor.bg:443/bg/a/view/opasna-snejna-burja-v-sa-sht-ima-zaginali-otmeneni-sa-blizo-2000-poleta-151878", "text": "Най-малко 4 души загинаха, след като силна снежна буря удари няколко американски щата. Повече от 1000 полета от най-голямото летище в американския щат Северна Каролина бяха отменени заради зимната буря, която се разрази над югоизточните райони на САЩ, съобщи Асошиейтед прес. Международното летище Шарлот-Дъглас съобщи, че ограничава дейността си заради дъжд, суграшица и сняг, които валят в района. Шарлот-Дъглас е вторият авиотранспортен център на компанията \"Американ еърлайнс\". Авиолинията отмени близо 2000 полета. Губернатори и представители на местните власти в няколко щата обявиха извънредно положение преди бурята да премине през няколко южни щата. Губернаторът на Северна Каролина Рой Купър предупреди, че жителите в някои части на щата трябва да са готови за дълга битка с бурята, която миналата вечер започна да натрупва сняг над Южните Апалачи.", "date": "2018.12.10", "title": "Опасна снежна буря в САЩ, има загинали, отменени са близо 2000 полета"}
{"url": "https://www.monitor.bg:443/bg/a/view/rozalin-penchev-na-vyrha-v-brazilija-s-tima-sesk-151876", "text": "СЕСК (Рио де Жанейро) с българския волейболен национал Розалин Пенчев в състава оглави класирането в бразилската Суперлига след 7-а победа. Водените от легендата Джоване Гавио волейболисти надиграха \"Волей УМ Итапетининга\" с 3:1 (19, 18,-24, 18) в мач от осмия кръг и се качиха на върха с актив от 22 точки от 7 успеха и 1 загуба. Пенчев стана втори по резултатност, след като записа 16 точки (5 аса, 52% ефективност в атака, 33% перфектно и 56% позитивно посрещане) в последния двубой. Топреализатор стана бразилският национал Уолъс Де Соуса с 18 т. (1 ас, 1 блок), а Тиаго Барт добави 13 т. (2 блока). За съперниците им Роджерио Ногера завърши с 19 т. (1 блок). \"Итапетининга\" е седми с 10 точки (3 победи, 4 загуби). В следващия кръг Пенчев и съотборниците му се изправят срещу \"Сеси-СП\" на 13 декември. Друг наш национал - Николай Пенчев, по-големият брат на Розалин и обявеният за най-полезен играч (MVP) на световното за мъже в България и Италия Бартош Курек пък ще продължат кариерата си в полския тим \"Онико\" (Варшава). Двамата напуснаха \"Сточная\" (Шчечин), който изпадна в тежка финансова криза. Заради нея от тима си тръгнаха и треньорът Радостин Стойчев и Матей Казийски и Аспарух Аспарухов. В \"Онико\" треньор е бившият селекционер на Полша, а после и на Канада - Стефан Антига, който се е прицелил в титлата от местната \"Плус лига\". За Ники Пенчев това ще е пети клуб в Полша след тези на \"Ефектор\", \"Асеко Ресовия, СКРА и \"Сточная\". “Въпреки младостта си, Нико Пенчев е много опитен играч в полската Plus Liga, но и в европейските клубни турнири. Радваме се, че такива волейболисти искат да играят за \"Онико\" и виждам голям потенциал в този проект\", коментира след подписването на договора президентът на тима Пьотър Гацек. Цветан Соколов пък беше най-резултатен с 12 точки за \"Кучина Лубе\" при загубата с 0:3 (-17,-22,-21) от \"Ревивре\" (Милано) в 11-ия кръг на италианската Суперлига. Това е второ поражение за тима от Чиватанова след онова на финала на световното клубно първенство от \"Трентино\" с 1:3. С нея той се смъкна на 4-о място в класирането. От клубното ръководство обявиха, че ще вземат спешни мерки за излизане от ситуацията.", "date": "2018.12.10", "title": "Розалин Пенчев на върха в Бразилия с тима СЕСК"}
{"url": "https://www.monitor.bg:443/bg/a/view/var-v-bylgarskija-futbol-do-3-godini-151873", "text": "Системата за видеоповторение ще бъде въведена най-късно след три години в българския футболен шампионат. Това заяви вицепрезидентът на БФС Атанас Фурнаджиев. \"Безспорно имаше съдийски грешки, но те са както в посока подпомагане, така и в ущърб на определени клубове, сподели Фурнаджиев пред „Блиц“. - Не мисля, че е имало грешки, които да са само в едната посока. Безспорно системата ВАР в европейския футбол доведе до това да има доста по-малко спорни ситуации от съдийско естество, така че с нетърпение очаквам тази система да бъде въведена и в България. Въпрос на време е ВАР да влезе и тук. Дали ще е след една, две или три години най-късно, но това ще се случи\", допълни вицепрезидентът на БФС. Той не пропусна да отговори и на нападките от ЦСКА, че футболната централа бави писмото към УЕФА, с което „червените“ да наследят историята на фалиралия преди години клуб. \"Цялата българска общественост знае какво направи БФС ЦСКА да бъде това, което е днес. Най-малко ние може да бъдем упреквани в това, че сме пречили или да сме били прът в колелото за развитието на даден клуб. За нас е важно да имаме силни отбори, които да играят силно в Европа. Пример, за съжаление, в последните години е само “Лудогорец”. Надявам се, с един правилен мениджмънт и правилно развитие, да имаме победи на европейската сцена\", завърши Фурнаджиев.", "date": "2018.12.10", "title": "ВАР в българския футбол до 3 години"}
{"url": "https://www.monitor.bg:443/bg/a/view/10-000-dushi-postradali-ot-nikolaj-banev-151871", "text": "Над 10 000 души са директно пострадали от действията на Николай Банев. Говоря за тези, работили в „Полимери“ - Девня, съобщи президентът на КНСБ Пламен Димитров пред Нова тв. „Най-накрая трябва да възтържествува някаква справедливост. Николай Банев наистина е нарицателен за българската приватизация. Само в касата на „Полимери“ имаше 6 милиона долара. Той го придоби за жълти стотинки през масовата приватизация. Тогава там работеха 2000 души. Това са драматични човешки съдби, които през всички тези години всички управляващи не виждаха“, каза още Димитров. Според думите му в приватизираните от Банев предприятия е имало и самоубийства. „Произходът на всяко богатство трябва да е ясен. Да говорим, че семейство Баневи са жертва на системата, е абсолютно грешно, тъй като има доказани много на брой дела, в които хората са пострадали от техни действия, конкретни работници, конкретни семейства през всички тези години”, добави Пламен Димитров. \"Възможно е в свободния свят на бизнеса даден бизнесмен да контролира сметка, която е собственост на друг. Разликата между \"притежавате\" и \"контролирате\" е много голяма\", твърди пък адвокат Марин Марковски. В неделя зам. главният прокурор Иван Гешев съобщи, че е открита сметка на Николай Банев в размер на 1 млрд. лева в швейцарска банка. Въпреки че не е адвокат на Баневи, Марковски продължи да ги защитава в ефир. \"Тези категории дела са възможно най-добре подплатени с шанс за прокуратурата и следствието да докаже фактите, защото присвояване, пране на пари, офшорни сметки – всичко това подлежи на доказване с документи. Когато документите говорят, и адвокатите мълчат”, посочи той. „Това, че г-жа Банева си е купила рокля, че се е държала несъобразено във времето, в което живее, не ги прави престъпници и въпросът с присъди, с арестувания, с мерки, не може да бъде така лесно поставен. Справедливост трябва да има, но тя трябва да бъде разумна, балансирана и доказана”, каза още адвокат Марковски. Николай и Евгения Баневи са обвинени в ръководене и участие в организирана престъпна група за източване и фалиране на приватизирани предприятия, както и за пране на пари. Групата, в която участвала и майката на Банев Мария, започнала да действа след смъртта на втората му съпруга Дочка, през август 2005 г. Баневи бяха арестувани в Ница, Франция, на 26 октомври т.г. и екстрадирани в България на 6 декември. Спецсъдът им наложи мярка за неотклонение „задържане под стража“, която в четвъртък апелативният спецсъд ще разгледа на втора инстанция.", "date": "2018.12.10", "title": "10 000 души пострадали  от Николай Банев "}
{"url": "https://www.monitor.bg:443/bg/a/view/obirdjija-s-12-prisydi-vzema-obezshtetenie-ot-dyrjavata-zaradi-tjasna-kilija-151874", "text": "Обирджия не с една или две присъди, а с цели 12, успя да осъди Главна дирекция „Изпълнение на наказанията“ заради твърде тясна килия в следствения арест. Ангел Томов беше задържан преди около 2 години след опит за въоръжен обир на златарско ателие в Дупница. Тогава мъжът нападна обекта с незаконно притежавана пушка „Манлихера“ и то само 10 дни, след като излезе от затвора в Бобов дол. Всички присъди на Ангел до този момент са за грабежи. При последния път обаче собственикът на златарското ателие е успял да предотврати обира, като веднага е подал сигнал чрез паник - бутона. Последва „постоянно задържане“ за обирджията, като 1 година и 2 месеца той прекара в ареста в Дупница. По-късно Томов сключи споразумение с прокуратурата и бе осъден на 7 години лишаване от свобода. Ангел Томов заведе и дело срещу Главна дирекция „Изпълнение на наказанията“, като поиска обезщетение в размер на 150 000 лв. Пред магистратите, той посочил, че заради твърде тясната килия в ареста, липсата на самостоятелен санитарен възел и осветление, в периода от 20.12.2016 до 20. 12.2017 г., той получил физически и психически увреждания. По време на съдебното заседание беше установено, че килия №1, която е ползвал Ангел Томов е с размери 2,20 на 1,60 м, или с площ от 3,5 кв.м, т.е. под минимално определената от 4 кв.м. В крайна сметка магистратите от Административен съд – Кюстендил осъдиха Главна дирекция „Изпълнение на наказанията“ – София да заплати на Ангел Томов сумата от 1 200 лв.", "date": "2018.12.10", "title": "Обирджия с 12 присъди взема обезщетение от държавата заради тясна килия"}
{"url": "https://www.monitor.bg:443/bg/a/view/brymbari-zakovavat-ivancheva-pred-temida-151872", "text": "Бръмбари заковават отстранената кметица Десислава Иванчева и заместничката й Биляна Петрова, уличени заедно с бившия кмет на района Петко Дюлгеров в искането на подкуп в размер на половин милион евро от строителния предприемач Александър Ваклин. Стотици страници записи на разговори, придобити със специални разузнавателни средства (СРС), потвърждават корупционните действия и тоталния хаос в община \"Младост\" при управлението на задържаната кметица, пише „Правен свят“. Изданието публикува и части от стенограмите на записаните разговори. Преди седмица Специализираният наказателен съд (СНС) разсекрети разговорите, като започна изчитането на стенограмите. От тях се разбира, че прилагането на СРС е започнало през първата половина на месец февруари 2018 г. и продължава над два месеца, като приключва с арестите на триото. СРС-та напълно се припокриват с показанията на Ваклин, че в продължение на месеци Иванчева и Петрова умишлено са бавели разрешителните за строежа на предприемача, с цел личното им облагодетелстване и това на посредника Дюлгеров. С разрешение на съдия, службите са подслушвали телефоните на Александър Ваклин, Десислава Иванчева, Биляна Петрова и Петко Дюлгеров. Като веществени доказателства по делото освен аудиозаписи на телефонни разговори, включително и такава, на която са Десислава Иванчева, Биляна Петрова и Александър Ваклин. Приложените към делото разузнавателни средства разкриват напълно различен образ на бившата кметица и нейната заместничка от този, който двете са се опитвали да представят пред обществото, докато управляват район \"Младост\", а още повече след тяхното задържане в центъра на София на 17 април 2018 г., след получаването на първата вноска от предварително белязаните 70 000 евро от поискания подкуп. Разговори между Иванчева и Петрова, а и техни с трети лица потвърждават твърденията и на други предприемачи, желаещи да инвестират в район \"Младост\", на които документите умишлено са били забавяни с цел изнудване, прикривано като дарения за общината.  СРС-ата показват още, че Дюлгеров активно е посредничил между строителя и общинското ръководство на \"Младост\". Има десетки разговори на Дюлгеров с Ваклин, в част от които се говори за всички нужни документи за строителството да се придвижат от кметицата и нейната заместничка. При една от документираните срещи, проведена на 23 март в заведение на ъгъла на бул. \"Мария Луиза\" и бул. \"Тодор Александров\", в която участват Петко Дюлгеров и Александър Ваклин, двамата говорят за конкретните суми, срещу които Десислава Иванчева се е съгласила да издаде разрешението за строителство и последващите документи, а именно 20 евро на квадратен метър. През двата месеца, в които Ваклин е уверяван, че пречките му с документацията ще се решат, ако си плати и съответно приеме да направи дарение – като изгради детска площадка, строителят търси гаранция, че това ще се случи. Мнителността му се засилва особено, след като на няколко пъти предаването на подкупа се отлага. Забавянето е обяснено от Дюлгеров със страх на Иванчева, че може да е обект на разследване. В крайна сметка се стига до среща на Ваклин с кметицата на \"Младост\" и заместничката й. В началото на разговора, проведен след работно време в общината, присъства и трети човек, служител в районната администрация. В конкретната стенограма той е посочен като \"мъжът\". Ваклин, Иванчева и Петрова разговарят на 13 април, четири дни преди предаването на подкупа. Срещата им е документирана с аудио- и видеозаписи. А едно от първите неща, които Към края на срещата на 13 април задръжките на Иванчева и Петрова тотално са паднали и те директно обясняват на Ваклин колко ниски са възнагражденията в общинската администрация за сметка на високите заплати в строителния сектор и големия интерес за нови обекти у инвеститорите. Срещата приключва по начина, по който е започнала, без размяна на любезности. Биляна Петрова се обръща към Ваклин с думите: \"...разбрахме се, да сте спокоен...\". Няколко дни преди да се види \"лице в лице\" с Александър Ваклин на среща между Десислава Иванчева, Биляна Петрова и Петко Дюлгеров, кметицата на \"Младост\" е обявила начина, по който очаква да се извърши плащането на подкупа: \"С Ваклин на три по седемдесет и пет...“. В един от първите записи Дюлгеров и Ваклин коментират и възможността за намаляване на искания подкуп с 50% и с оглед на голямата квадратура на строежа. В телефонен разговор, проведен на 31 март, Дюлгеров обявява и комисионата, която ще иска за себе си – между 15 и 20%. От следващите коментари на Десислава Иванчева се разбира, че Ваклин далеч не е изключение, а всеки строителен предприемач, решил да строи в \"Младост\", бива принуждаван \"да дарява\". В хода на разговора се разбира и защо Иванчева не е поискала директно подкупа от Ваклин. По повод строителството на офис сграда в \"Младост 4\" Иванчева посочва, че тя лично не разговаря с инвеститорите. След като чиновникът от общинската администрация е напуснал срещата, провеждана в кабинета на кмета на \"Младост\", Иванчева и Петрова без никакви задръжки обясняват на Ваклин и към кого точно трябва да се обърне за изграждането на детската площадка. След като \"дарението\" е изяснено, идва момент, в който Иванчева дава да се разбере, че е останала много разочарована от входирана преди месеци от адвокат на Ваклин молба за издаване на разрешение за строителство в Столична община. Ваклин се принудил да предприеме тази стъпка, тъй като в продължение на месеци, още през 2017 г., документациите на неговата фирма са били стопирани от управата на район \"Младост\". В рамките на разговора Иванчева изпада в противоречие. Първоначално тя демонстрира, че дори не помни името на Ваклин, докато после да се разбере, че знае и за други парцели из \"Младост\", които са собственост на инвеститора. В крайна сметка се оказва, че познанията на бившата кметица за градоустройството са я подвели и става въпрос за няколко парцела на едно и също място.", "date": "2018.12.10", "title": "Бръмбари заковават Иванчева пред Темида"}
{"url": "https://www.monitor.bg:443/bg/a/view/diana-dimitrova-risuva-blagotvoritelno-151846", "text": "По-позната като доктор Огнянова от „Откраднат живот“, актрисата Диана Димитрова се оказа, че може да помага на деца и болни наистина. Учила в Художествената академия тя е високо оценена и като художник, а днес обяви, че ще дари своя картина, за да помогне благотворително. Димитрова е поредната знаменитост, която се включи в ежегодния търг на Дарик Радио, който набира средства за недоносените деца и децата от аутистичния спектър. казва в кратко видео актрисата, като държи в ръцете си картина на име “Пазителят на лунните деца”. Търгът ще се състои на 13 декември между 8 и 17 часа за девети път в ефира на радиото и на фейсбук страницата на инициативата.", "date": "2018.12.10", "title": "Диана Димитрова рисува благотворително"}
{"url": "https://www.monitor.bg:443/bg/a/view/gazova-butilka-vzrivi-apartament-v-sv-vlas-tejko-rani-76-godishen-myj-151865", "text": "Газова бутилка се взриви и потроши апартамент в Свети Влас. Тежко пострадал е 76-годишен мъж, собственик на жилището. Той е получил 42% изгаряния то цялото тяло и е бил откаран в бургаската болница в критично състояние. Веднага след това обгорелият е транспортиран до Варна и настанен в реанимацията на местната Военна болница. Лекарите се борят за живота му. Инцидентът е станал на 6-ти декември в около 17.00ч. в кооперация на ул. “Пейо Яворов” в Свети Влас. При извършения оглед е установено, че взривената бутилката е била пълна с газ пропан-бутан и поставена в банята. От адската експлозия жилището е помляно. Вратите на тоалетната и банята са изкъртени, а вътрешните им елементи - стопени, деформирани са и стените. От взривната вълна са изпочупени и стъклата на прозорците. Минути след експлозията, в жилището на възрастния дядо Кръстю е избухнал пожар, разказаха съседи. Живущите в сградата обаче са успели сами с кофи вода да потушат пламъците. Причините за гръмналата газова бутилка са в процес на изясняване. Работата по случая продължава от служители на Районно управление – Несебър, казаха от полицията.", "date": "2018.12.10", "title": "Газова бутилка взриви апартамент в Св. Влас, тежко рани 76-годишен мъж"}
{"url": "https://www.monitor.bg:443/bg/a/view/bivsh-topagent-na-fbr-iskyt-sreshtu-peevski-ne-e-razglejdan-ot-us-pravitelstvoto-151875", "text": "Измисленият иск на банкера беглец Цветан Василев по Глобалния закон „Магнитски“ срещу депутата и издател на „Телеграф медиа“ Делян Пеевски дори не е разглеждан от US институциите. Всички твърдения в противното, разпространявани главно от финансирания от Василев сайт „Фрогнюз“, са измислици, целящи единствено и само да клеветят основния враг на Василев и другарите му олигарси – Пеевски. Това става ясно от становище на бившия топагент на ФБР и настоящ управляващ директор на базираната във Вашингтон BGR Public Affairs Томас Лок. Поводът за становището е поредната статия, пусната от сайта на агент Академик на ДС, за абсурдните обвинения на Василев срещу Пеевски. Новият памфлет, чиято единствена цел е с иска на банкера беглец по „Магнитски“, е от миналата седмица. Уповава се на твърденията на един от адвокатите на Василев – Константин Симеонов, че всеки миг щяло да излезе решението на САЩ по „казуса“. За да вкара повече достоверност в думите си, адвокатът на банкера, източил милиардите на вложителите в КТБ, дори заявява, че решението щяло да бъде обявено първо от радио Свободна Европа, пробвайки се да внуши, че именно затова и радиото стартирало наново излъчването си у нас. Думите му обаче нямат нищо общо с реалността, показва становището на управляващия директор на BGR Public Affairs. „Тази информация е измислица. Колегите ми и аз самият многократно сме говорили с представители на правителството на САЩ, свързани с процеса по налагане на санкции по Глобалния закон „Магнитски“ и г-н Пеевски дори не се разглежда. Всякакви твърдения за обратното са измислица, целяща да позори и клевети г-н Пеевски“, категоричен е Томас Лок, който допълва, че представителите на американското правителство от евентуални санкции по „Магнитски“. Лок разбива на пух и прах и внушенията на адв. Симеонов, свързани с подновеното излъчване у нас на радио Свободна Европа. „Санкциите по „Магнитски“ не се обявяват през радио Свободна Европа. Те се обявяват от правителството на САЩ чрез прессъобщения по обичайните канали. Радиото, подобно на останалите новинарски медии, може да разгласява и повтаря тези новини, но не в качеството на оригинален източник или като основен канал за разпространяването им. С други думи, г.н Симеонов е в грешка едновременно и за естеството, и за процеса по налагане на санкции по Глобалния закон „Магнитски“, категоричен е бившият топагент на ФБР. Любопитното е, че макар информациите му за иска на Василев срещу Пеевски да са опровергавани от всички страни, „Фрогнюз“ се активизира все повече по темата. Вероятно, за да оправдае финансирането си от страна на Цветан Василев, който всъщност налива пари в сайта на агент Академик на ДС Огнян Стефанов от милиардите, откраднати от всички нас. Въпросната статия е третата измислица в рамките на последните няколко месеца, като в предната си фалшива новина сайтът си позволи да намеси дори името на дипломат №1 на САЩ - държавния секретар Майк Помпео.", "date": "2018.12.10", "title": "Бивш топагент на ФБР: Искът срещу Пеевски не е разглеждан от US правителството "}
{"url": "https://www.monitor.bg:443/bg/a/view/miro-otide-pri-djado-koleda-151858", "text": "След като за месец новата песен на Миро „Печат от моята душа“ навъртя 1 200 000 гледания в Youtube, изпълнителят реши да си направи подарък за рекорда. Той стигна чак до работилницата на дядо Коледа на Северния полюс. С това се похвали в профила си в Инстаграм, където пусна поредица от видеа от най-празничното място в момента – Северния полярен кръг. До къщата на Добрия старец Миро беше откаран с истински еленски впряг, а селцето, където се творят чудеса е празнично украсено с милиони светлини. Всичко това певецът документира в няколко клипчета, на които грее постоянната му усмивка, видимо доволен от далечната дестинация. Миро не крие, че е фен на зимата и обича да си избира снеговити крайни точки за почивка. Преди две години отскочи до Гренландия, където се забавлява на минус 30 градуса. \r\n", "date": "2018.12.10", "title": "Миро отиде при дядо Коледа"}
{"url": "https://www.monitor.bg:443/bg/a/view/big-bradyr-debne-v-naj-golemija-burgaski-kompleks-151864", "text": "Най-големият бургаски комплекс \"Меден Рудник\" ще бъде опасан от край до край с камери. Местните власти вече започнаха изграждането на цялостна система за видеонаблюдение там. Проектът предвижда да бъдат монтирани общо 67 високотехнологични камери на 24 ключови локации в комплекса. Вече са разположени 20 от тях, а до началото на 2019 година ще бъдат поставени и останалите 47, съобщиха от общината. Фокусните точки са ключови кръстовища, учебните заведения, криминогенните зони и входно-изходните артерии на \"Меден рудник\". Те са изцяло съобразени и съгласувани с изискванията на МВР за изграждане на системи за видеонаблюдение. Под окото на \"Биг брадър\" ще бъдат най-ключовите точки, в които се събират и най-много хора. На три места ще бъде изградена специална ANPR система за разпознаване на регистрационни табели на превозни средства. Тя ще обхваща зоните на бул. \"Захари Стоянов\" - входно-изходна точка за гр. Средец, на бул. \"Ал. Г. Коджакафалията\" - входно-изходна точка за с. Твърдица и на входа и изхода за кв. Горно Езерово. Всички камери в комплекса ще бъдат свързани помежду си с общ софтуер и ще предават информацията в реално време към градския Център за управление на трафика, който ще координира получените сигнали и при необходимост ще го изпраща на компетентните органи. Записът на изображението от високотехнологичните камери ще се извършва в режим NVR H.265 4K и ще се съхранява за период от 60 дни. Устройствата имат застраховка против вандализъм и гаранционна поддръжка на свързаността и софтуера към тях за 60 месеца. Проектът на Община Бургас се изпълнява със съдействието на мобилния оператор \"Виваком\". Монтирането на новите камери в к-с \"Меден рудник\" представлява надграждане на единната градска система за трафик контрол, която функционира от няколко години в Бургас. \"С разширяването на обхвата на видеонаблюдението в най-населения жилищен комплекс ще се подобри сигурността на жителите и гостите му, а битовата престъпност ще намалее минимум с 30 %. Камерите ще подобрят взаимодействието на службите за сигурност и ще скъсят значително времето за реакция. Освен това те имат за цел превенция срещу проявите на вандализъм, посегателство върху собствеността, пътно-транспортните произшествия, контрол на скоростта в натоварени точки като пешеходни пътеки, училища, обществени сгради и идентифициране на издирвани автомобили при навлизане в комплекса\", коментираха от община Бургас. ", "date": "2018.12.10", "title": "Биг Брадър дебне в най-големия бургаски комплекс"}
{"url": "https://www.monitor.bg:443/bg/a/view/bojinov-iskam-i-v-shesticata-i-transfer-151860", "text": "Нападателят на „Ботев“ (Враца) Валери Божинов не крие амбициите си да заиграе отново в чужбина. „Ако не се получи, вратите ми във Враца са отворени. Ако няма предложение от български клубове или в чужбина, не мисля, че това ще е нещо фатално. За мен е важно да продължа да се развивам. Трябва да се чувстваш щастлив, когато играеш. Желанието ми е такова, но не на всяка цена”, сподели Божинов по време на награждаването си за футболист на месец ноември и играч на 16-ия кръг. Нападателят коментира и амбициите на врачани да се преборят за място в първата шестица. „Черно море“ дръпнаха пред нас, но никой не може да ни отнеме мечтата. Дали ще има феърплей, това е друга тема. Виждам, че българският футбол се развива и върви напред. Има доста оспорвани мачове. Не коства нищо да мечтаеш и да имаш амбиции и цели. Няма да е лесно, защото бюджетите на отбори като „Черно море“, „Локо“ (Пд), „Ботев“ (Пд) и „Берое“ са по-големи от нашите, а по-богатите винаги са били подкрепяни. В мача с „Берое“, например, отсъдиха дузпа срещу нас. Не искам да се връщам назад. Нормално е да се греши. И съдиите са хора и са част от играта”, коментира Божинов.", "date": "2018.12.10", "title": "Божинов: Искам и в шестицата, и трансфер"}
{"url": "https://www.monitor.bg:443/bg/a/view/eto-go-ubieca-na-krasivata-rejndjyrka-151863", "text": "Светослав Каменов, убиецът на рейнджърката Десислава Стоянова, застана пред съда в Пловдив. 42-годишният обвиняем бе докаран под засилена охрана и с пранги на краката. Убийството е извършено на 29 ноември, а тялото е открито в ракла под диван. Защитата поиска 30 минути да се запознае с делото.  ", "date": "2018.12.10", "title": "Ето го убиеца на красивата рейнджърка (СНИМКА)"}
{"url": "https://www.monitor.bg:443/bg/a/view/bulgargaz-iska-3-5-po-visoka-cena-na-sinioto-gorivo-151867", "text": "Природният газ да поскъпне с 3.5% от 1 януари, предлага „Булгаргаз“ с предложение до Комисията за енергийно и водно регулиране (КЕВР), като регулаторът трябва в рамките на този месец да реши дали да го одобри. От КЕВР коментираха за БНР, че при такова сравнително ниско увеличение няма да се наложи промяна в цената на парното, топлата вода и тока. Това е сигнал, че вероятно предложението ще бъде прието. Внесената в КЕВР нова цена е малко по-ниска, отколкото беше пусната за обществено обсъждане преди месец, тогава „Булгаргаз“ поиска цената да се повиши с 5 на сто. Цената, предложена тогава от дружеството за доставка природен газ на своите клиенти през първото тримесечие на 2019 г., да бъде фиксирана на 45.44 лв./MWh, без цени за достъп, пренос, акциз и ДДС. За третото тримесечие регулаторът одобри увеличение с 14 на сто, а за второто – 11% на цената на природния газ.", "date": "2018.12.10", "title": "„Булгаргаз“ иска 3.5% по-висока цена на синьото гориво"}
{"url": "https://www.monitor.bg:443/bg/a/view/mestjat-otdelenieto-na-vlastta-ot-bolnica-lozenec-sled-godina-151870", "text": "Първо отделение на Университетска болница „Лозенец“ в София, популярна като Правителствена, ще бъде преместено в друго лечебно заведение. Това ще стане не по-рано от една година след като започне да функционира новата национална педиатрична болница в сградата на „Лозенец“. Това съобщи здравният министър Кирил Ананиев след среща с ректора на Софийския университет проф. Атанас Герджиков и студенти от Медицинския факултет в университета, които са разтревожени, че няма да има къде да провеждат своите стажове и практики, след като бившата Правителствена болница спре да функционира. Въпросното първо отделение е със специален статут за лечение на хора от властта и дипломатическия корпус. То бе единственото запазено за ВИП пациенти, след като статутът на болницата като правителствена падна преди 25 години. По думите на министър Ананиев студентите от факултета по медицина в СУ в столицата. Ще им бъдат предоставени възможности да практикуват и в такива, каквито сега в болница „Лозенец“ няма. Медицинският факултет на Софийския университет, който беше основан от сегашния директор на болница „Лозенец“ проф. Любомир Спасов и който е негов декан, е работил без акредитация в продължение на шест години. Въпросът с акредитацията на факултета, от която студентите се интересуваха основателно, е уреден. Тя беше получена през месец юли, каза още министър Ананиев и уточни, че процедурата по получаването й е отнела шест години. както и досегашните, увери още министър Ананиев. По думите му, реорганизацията ще изисква много време. Днес той се е разбрал със студентите да правят срещи по всеки въпрос и проблем, който възникне, за да бъде решаван своевременно, а не административно, както се е случвало досега. Ректорът проф. Атанас Герджиков допълни, че министър Ананиев е обещал поредица от анализи в следващите месеци. Отговорите му ще бъдат такива, че Медицинският факултет да не пострада. Ще разговаряме с всеки един от лекарите в болница „Лозенец“ и ще им направим конкретни предложения, които да удовлетворяват техните изисквания. Така министър Ананиев отговори на въпроса, как ще се процедира с медиците, които не искат да отидат на работа в друга болница. Ректорът проф. Герджиков пък заяви, че мандатът на проф. Любомир Спасов като декан на факултета изтича в края на 2019 г. След избори ще стане ясно кой ще бъде новия декан. По думите му от принципала, тоест от здравния министър зависи дали той ще остане или не директор на създаващата се Национална педиатрична болница. Миналата седмица Кирил Ананиев заяви, че той няма да я оглавява.  ", "date": "2018.12.10", "title": "Местят отделението на властта от болница „Лозенец“ след година (ОБНОВЕНА)"}
{"url": "https://www.monitor.bg:443/bg/a/view/pazardjiklija-zastrelja-sysedsko-kuche-mnogo-laelo-151854", "text": "41-годишен мъж от Пазарджик, застрелял с въздушна пушка кучето на съседа си, е задържан в ареста на местното Районно управление на полицията и срещу него се води производство. Случката се разиграла в петък вечерта на улица в пазарджишкото село Алеко Константиново. 41-годишният В.Д. се прибирал към домът си, когато кучето на съседа му И.П.- 62г., изскочило на улицата и започнало да лае срещу него и съпругата му. Това вбесило В.Д., той взел от къщата си законно притежавана пневматична пушка и прострелял животното. Четириногото издъхнало пред очите на стопанина си, който не могъл нищо да направи, за да го спаси. Веднага в селото са пристигнали служители от Районното управление на МВР в града, които са иззели пушката и са задържали нейния притежател. Спрямо него е образувано полицейско производство.", "date": "2018.12.10", "title": "Пазарджиклия застреля съседско куче, много лаело"}
{"url": "https://www.monitor.bg:443/bg/a/view/klientite-na-a1-kupuvat-ot-app-store-s-mesechnata-si-faktura-151856", "text": "А1 вече предлага на своите клиенти да заплащат покупки от App Store и iTunes директно със своята месечна сметка. Услугата ще бъде налична за всички клиенти на А1 в България на абонамент или на предплатени мобилни планове. Въвеждането на услугата ще позволи на А1 да направи поредна стъпка в развитието на своите финансови услуги и подобряването на клиентското изживяване. Използването на услугата e лесно. Клиентите с нов или съществуващ Apple ID трябва да посочат месечната сметка като метод за плащане в своите потребителски настройки за App Store и iTunes от своето устройство – iPhone, iPad, iPod touch и Mac или персонален компютър (iTunes). Новият начин за плащане ще бъде автоматично конфигуриран и веднага ще позволява пазаруване с един клик от Apple устройства, включително Apple TV и Apple Watch.", "date": "2018.12.10", "title": "Клиентите на А1 купуват от App Store с месечната си фактура "}
{"url": "https://www.monitor.bg:443/bg/a/view/razsledvat-rusija-za-namesa-v-pogromite-v-parij-151866", "text": "Френските власти разследват намеса на Русия в протестите на \"жълтите жилетки\", които прераснаха в насилие, съобщи Блумбърг. \"Води се разследване от спецслужбите\", потвърди и министърът на външните работи Жан-Ив Льо Дриан в интервю за RTL. „Все още не са направени изводи“, коментира министърът. По информация на Алианса за защита на демокрацията, около 600 профила в Twitter, известни с прокремълска пропаганда, са започнали да се фокусират върху Франция и да използват хаштаг #giletsjaunes - \"жълти жилетки\". Тези акаунти обичайно са публикували новини за САЩ и Великобритания, но през последните седмици основно започнали публикации за протестите във Франция. Блумбърг отбелязва, че голяма част от тях са от руски държавни медии, включително Sputnik и RT. Междувременно и The Times съобщи, че в Twitter са се появили стотици акаунти свързани с Русия, в които всеки ден са били публикувани над 1500 съобщения с призиви за присъединяване към протестите. По данни на изданието, акаунтите разпространявали лъжлива информация, публикувайки снимки от други протести, с цел да бъде показано \"полицейско насилие\" срещу протестиращите. Същевременно френският президент Еманюел Макрон свика среща със социалните партньори и отговорните политици, преди да направи ключово обръщение към нацията, в опит да успокои гнева на протестиращите, предаде Франс прес. Макрон събра на среща в Елисейския дворец 37 души, сред които премиера Едуар Филип и 12 членове на правителството, ръководителите на основните синдикати и работодателски организации, както и председателите на двете камари на парламента и на асоциациите на местната власт. Френският президент, който запази мълчание почти през цялото време на съпроводените с насилие демонстрации, започнали на 1 декември и сцените на вандализъм при прочутата Триумфална арка, го наруши в понеделник вечерта.", "date": "2018.12.10", "title": "Разследват Русия за намеса в погромите в Париж"}
{"url": "https://www.monitor.bg:443/bg/a/view/kradec-na-kucheta-otnese-uslovna-prisyda-151855", "text": "Крадец на породисти кучета се отърва с условна тримесечна присъда. Обвинението срещу В.В. е затова, че на 6 октомври в село Пчелище откраднал от стопанина им две кучета, пуснати да се разхождат свободно в двора на селстостопанска сграда. Няколко дни по-късно обаче соственикът на животните случайно ги видял в двора на крадеца и подал жалба в полицията. Срещу В.В. е образувано наказателно производство и той е изправен пред съда.", "date": "2018.12.10", "title": "Крадец на кучета отнесе условна присъда"}
{"url": "https://www.monitor.bg:443/bg/a/view/dva-moshtni-jaguar-xe-vyv-vtori-shans-za-praznicite-151857", "text": "Два мощни автомобила Jaguar XE очакват късметлиите за празничните тиражи около Коледа и Нова година на БСТ. Единият е сребрист, а другият - червен вече са паркирани пред националния стадион \"Васил Левски\" в София. За да бъдат спечелени, просто трябва тото любителите да пуснат фишове за \"6 от 49\" за тиражи №102 и 104. Печелившите номера ще бъдат изтеглени чрез жребий за играта \"Втори ТОТО шанс\" за \"6 от 49\". Българският спортен тотализатор е раздал над 70 автомобила от \"Втори шанс\" през 2018 г. Моделът Jaguar XE е избран за автомобил на 2015 г. в категория \"Семеен автомобил\" на престижната класация на Euro NCAP. Джакпотът за \"6 от 49\" порасна с нови 183 598,12 лв. и след тираж №98 в него останаха 5 156 003,29 лева. Очаква се до четвъртък към тях да се прибавят още към 160 000. В \"6 от 42\" има вече 537 101,47 лв. и към тях ще се прибавят към 18 000. В \"5/50 - 1/12 Зодиак\" си чакат непроменящите се 3 млн. лв., а в \"Рожден ден\" се трупат към 5500. Така се събират общо към 8,87 млн. във всички джакпоти. Най-скъпата печалба в неделния тираж №98 е леката кола \"Форд ЕкоСпорт\" от \"Втори шанс\". Тя е за щастливец, заложил в Стара Загора на 2 комбинации за \"6 от 49\" за 3 лв. От \"Втори шанс\", но за \"5 от 35\" пък бяха изтеглени още 21 печалби по 3000 лв. Най-много пари пък донесоха на тото любителите двете петици по 12 919,70 лева от I теглене на \"5 от 35\". Едната е за играч, заложил на 2 комбинации плюс 2 за \"Тото Джокер\" за 1,80 лв., а втората - за късметлия, избрал 2+1 за 1,60 лв.  Числа - (2, 8, 12, 34, 40, 41); 6 - няма, 5 - 10 по 3346,70 лв., 4 - по 65,20 лв., 3 - по 4,60 лв.; ДЖАКПОТ: 5 156 003,29 лв.  Числа - (1, 7, 11, 18, 22, 36); 6 - няма, 5 - 11 по 1023,70 лв., 4 - по 24,80 лв., 3 - по 2,90 лв.; ДЖАКПОТ: 537 101,47 лв.  I теглене - (8, 11, 24, 31, 32); 5 - 2 по 12 919,70 лв., 4 - по 153,70 лв., 3 - по 5,80 лв.; II теглене - (4, 17, 20, 25, 35); 5 - 4 по 6459,90 лв., 4 - по 105,00 лв., 3 - по 5,30 лв.  Числа - (11, 19, 39, 43, 48); Зодия 12 - Риби; 5+1 - няма, 5 - няма, 4 +1 - няма, 4 - 2 по 500,00 лв., 3+1 - 8 по 100,00 лв., 3 - 142 по 10,00 лв., 2+1 - по 5,00 лв., 1+1 - по 1,50 лв., 2 - по 0,80 лв., 0+1 - по 1,00 лв; ДЖАКПОТ: 3 000 000,00 лв.  Позиции - (4, 5, 8); Цифри – (2, 3, 2); 3 - 14 по 2066,70 лв., 2 - 2540 по 11,40 лв.; ДЖАКПОТ: 0,00 лв.  Година 44, месец 08, дата 21, ден 7; I група - няма, II - 1 от 490,90 лв., III - няма, IV - 2 по 122,70 лв., V - 3 по 81,80 лв., VI - 6 по 32,70 лв., VII - 7 по 35,10 лв., VIII - 23 по 8,50 лв., IX - 35 по 8,40 лв., X - по 4,40 лв., XI - по 3,10 лв., XII - по 2,20 лв., XIII - по 2,10 лв., XIV - по 1,30 лв., XV - по 1,20 лв.; ДЖАКПОТ: 5320,27 лв.  \"6 от 49\"             889554821             Ст. Загора", "date": "2018.12.10", "title": "Два мощни Jaguar XE във \"Втори шанс\" за празниците"}
{"url": "https://www.monitor.bg:443/bg/a/view/akcija-za-pijani-i-drogirani-shofiori-151853", "text": "Пътна полиция започва проверки от днес за контрол на водачите на моторни превозни средства за шофиране след употреба на алкохол, наркотични вещества и техните аналози, съобщиха от МВР. Операцията е по линия на Европейската мрежа на службите на Пътна полиция TISPOL, като проверките ще продължат до края на тази седмица - 16 декември. Целта на акцията е да се обърне внимание на водачите на моторни превозни средства, че управлението след употреба на алкохол или наркотични вещества е изключително опасно и е недопустимо.", "date": "2018.12.10", "title": "Акция за пияни и дрогирани шофьори "}
{"url": "https://www.monitor.bg:443/bg/a/view/cr7-mesi-se-nujdae-ot-men-az-imam-vsichko-151869", "text": "Суперзвездата на „Ювентус“ Кристиано Роналдо направи интересен коментар относно това дали му липсва съперничеството с Лионел Меси. „Дали ми липсва Меси? Не! Играл съм в Англия, Испания, Италия, Португалия, вдигнах трофей с националния отбор, а той все още е в Испания. Може би Меси се нуждае повече от мен, отколкото аз от него. За мен животът е предизвикателство. Харесва ми да правя хората щастливи. Бих се радвал да дойде в Италия някой ден. Както аз, нека приеме ново предизвикателство. Той е фантастичен играч, добър човек. Това е новият ми живот и аз съм щастлив. Имам всичко”, заяви CR7 в съвместно интервю за Gazzetta dello Sport и Corriere dello Sport. „Мисля, че всичките тези години заслужавах „Златната топка”. Да, разочарован съм, но животът продължава. Поздравления за Модрич, но през следващата година отново ще се видим и ще е различно, ако ме разбирате”, сподели звездата, като посочи, че Шампионската лига не трябва да е мания за „Ювентус“. „Ако играя срещу Мадрид, ще се опитам да дам най-доброто от себе си. Виждам, че се пише за Хамес, Бейл, Асенсио, но за да бъда честен, ще кажа, че „Ювентус“ не се нуждае от други футболисти”, каза още Кристиано.", "date": "2018.12.10", "title": "CR7: Меси се нуждае от мен, аз имам всичко"}
{"url": "https://www.monitor.bg:443/bg/a/view/sofija-bobcheva-pishe-kniga-151842", "text": "Актриса София Бобчева ще се разпише с дебютна книга. Чаровната блондинка няма ново амплоа, а четивото е дело на героинята й Диди в сериала на по bTV „Скъпи наследници“. В епизодите тази седмица тя ще довърши книгата, а първите бройки от изданието ще накарат всеки от обитателите на селото да се замисли, включително и авторката. Опасението, че не всеки ще разбере какво точно е искала да каже, ще разстрои фризьорката и ще я накара да се колебае за премиерата. Около тревогите за книгата Диди ще намери време и да избере кръстница за детето си. Това ще мотивира Васил да обясни на дъщеря си Рая, че скоро ще има братче или сестриче. Междувременно, екранното село Бели Вит ще избере кмет. В последните метри на предизборната надпревара разликата в подкрепата към Цветан и Венета ще бъде много малка, което ще накара Георги да се притеснява за своя кандидат. Кметският наместник ще се постарае да изфабрикува компромат срещу опонентката си в последния момент, а Васил ще атакува противника по друг фланг.", "date": "2018.12.10", "title": "София Бобчева пише книга"}
{"url": "https://www.monitor.bg:443/bg/a/view/globalnijat-pakt-za-migracijata-na-oon-be-oficialno-odobren-151868", "text": "Глобалният пакт на ООН за миграцията беше одобрен официално на междуправителствената конференция в Маракеш, Мароко, с участието на около 150 страни, предаде АФП. Генералният секретар на ООН Антониу Гутериш призова \"да не се поддаваме на страха, нито на фалшивите информации\" за миграцията. В реч при откриването на дебатите той порица множеството лъжи за пакта, предизвикал критиките на националистите и на поддръжниците на затварянето на границите. Споразумението цели да засили международното сътрудничество с цел \"сигурна, редовна и законна\" миграция. Предстои то да бъде одобрено от Общото събрание на ООН на 19 декември. Очакваше се конференцията в Маракеш да бъде чисто формален етап в този процес, но предвид страстите, които предизвика пактът, петнайсетина държави обявиха, че се оттеглят или замразяват своето решение, отбелязва АФП. Глобалният пакт за миграцията е необвързващ. Той съдържа принципи - защита на правата на човека, на децата, признаване на националния суверенитет - и излиза с предложения в помощ на страните, които се сблъскват с миграцията. Те включват обмен на опит и информация, както и интегриране на мигрантите. Пактът забранява произволното задържане на мигранти и разрешава арестите само в краен случай, посочва АФП. Защитниците на правата на човека смятат текста за недостатъчен, особено по отношение на достъпа на мигрантите до хуманитарна помощ и основни услуги. Според противниците обаче пактът насърчава неконтролираните миграционни потоци. Германският канцлер Ангела Меркел оцени Глобалния пакт на ООН за миграцията като \"крайъгълен камък\" в разработването на многостранен подход по въпроса. В изказването си на конференцията Меркел заяви, че споразумението е голяма стъпка в битката срещу трафикантите на хора. Миграцията е нормално явление и \"когато е законна, е нещо добро\", подчерта тя. Меркел определи икономическата миграция като нещо, от което държави като Германия могат да извлекат полза. Отделни страни не могат да се справят със световната миграция, а само международната общност като едно цяло е способна да го направи, предупреди тя.", "date": "2018.12.10", "title": "Глобалният пакт за миграцията на ООН бе официално одобрен"}
{"url": "https://www.monitor.bg:443/bg/a/view/osydiha-uslovno-pensioner-za-bludstvo-s-10-godishno-dete-151862", "text": "Пенсионер от Димитровград е осъден на две години условно с четири години изпитателен срок заради блудство с десетгодишно дете. Случаят се разигра през юни. Тогава мъжът примамил момиченцето на съседите си в къщи. Започнал да я целува и опипва с цел да получи сексуално удовлетворение без проникване. Гаврата продължила като дядото търкал члена си в тялото на детето. Присъдата на димитровградските магистрати е неокончателна и може да бъде обжалвана пред Окръжния съд в Хасково. Срокът за това е 15 дни.", "date": "2018.12.10", "title": "Осъдиха условно пенсионер за блудство с 10-годишно дете"}
{"url": "https://www.monitor.bg:443/bg/a/view/predkoledno-izvadiha-na-scena-zabraven-roman-na-karaslavov-v-stara-zagora-151844", "text": "Почти умишлено загърбвана вече почти три десетилетия творба на Георги Караславов извади предколедно на голяма сцена трупата на старозагорския драматичен театър „Гео Милев“. На 10 декември беше премиерата на „Снаха“ в прочита на младия режисьор Стефан Спасов, който съвсем наскоро постави в Града на липите „Полет над кукувиче гнездо“. В главната роля на караславовата Севда, антиподът на Тодор Юрталана, почитателите на Мелпомена видяха актрисата Йоанна Темелкова, на която се налагa поне два пъти седмично да изминава разстоянието между Стара Загора и София, за да играе Анна Каренина в постановката на Николай Поляков. Междувременно трябва да намери време и за двегодишния си син Филип, внукът на оперната легенда Николай Гяуров, който отскоро ходи на ясла. Актрисата признава, че поканата да влезе в кожата на Севда я изненадала, никога не била чела произведението на академик Георги Караславов, все още не била гледала и едноименния филм от 1976 година, където ролята е поверена на Виолета Гиндева. „Не знаех как да подходя, за пръв път имам шанса да играя в българска пиеса, беше ми мечта, може би защото там има един особен уют и чувствителност на персонажите. Няма място за сравнение дори на емоционално ниво между Каренина и Севда и то не защото липсват…влак и релси“, коментира Темелкова помежду две репетиции на голямата сцена, където си партнира с Ивалин Димитров в образа на Юрталана.", "date": "2018.12.10", "title": "Предколедно  извадиха  на сцена забравен роман на Караславов в Стара Загора"}
{"url": "https://www.monitor.bg:443/bg/a/view/podigravka-kym-oficer-otkluchila-agresijata-sreshtu-rednik-stojanova-151816", "text": "Подигравка срещу офицер отключила агресията на бившия рейнджър Светослав Каменов да убие на 29 ноември т.г. Десислава Стоянова в къщата си в Сопот. Жертвата била едва редник в редиците на 61-ва Стрямска механизирана бригада в Карлово, но си позволила да се присмее на един от офицерите там. Именно това провокирало Каменов да се нахвърли върху красивата и беззащитна жена, признал самият той пред разследващите. За няма и секунда-две прекършил врата й с добре заучено армейско движение, завъртайки главата й наляво и надясно. Смъртта настъпила на момента, а по тялото на убитата не били открити други следи от насилие. Нямало удари по лицето й, е установила извършената аутопсия. Редник Десислава Стоянова не била нито пребита, нито изнасилена. След като бил арестуван, Каменов признал, че адски се ядосал на присмехулното отношение на редник Стоянова към един от капитаните в бригадата. Това, според разследващите, е допълнителният мотив за извършеното престъпление. Първият и основен мотив обаче си остава финансовият. Две седмици преди да бъде убита Десислава Стоянова дала колата си на Каменов, който й обещал да я ремонтира. Вместо това той я дал на автоморга, откъдето му обещали 250 лева. Излъгал служителите в моргата, че двигателят се е развалил и не може да бъде ремонтиран. Той така и не получил пари за колата. Причината е, че нямал документи за собственост. На 29 ноември Десислава намерила свой познат, който да я откара от дома й в Карлово до този на Светослав в Сопот, за да си поиска автомобила. Тя явно нямала намерение да се бави, защото оставила в дома си включени лампи, компютър и телефон към зарядното. Човекът я превозил и именно той обяснил на разследващите, че Каменов е последният, който видял Десислава Стоянова. Когато тя на 30 ноември не се явила на работа, колегите й подали сигнал във военна полиция. На 3 декември официално от военна полиция уведомили МВР, че военнослужещата се е отклонила от военна служба и че към онзи момент нямало данни за нейното местонахождение. Два дни по-късно тя била обявена за общонационално издирване. На този етап никой не подозирал, че 40-годишната жена е убита. Светослав Каменов бил потърсен за разпит, защото бил последният, с когото тя се била срещнала. Разследващите са категорични, че редник Стоянова не е имала интимни отношения с убиеца си. Двамата се познавали, но нищо повече. След зверството Каменов натъпкал трупа й в ракла под диван в къщата си и напуснал Сопот. Там трупът престоял цели осем дни преди самият Каменов да заведе разследващите до местопрестъплението и да им покаже къде е скрил жертвата си. Той направил самопризнания, след като на 7 декември т.г. бил задържан край свой наследствен имот във врачанското село Зверино, където се опитал да се укрие. Срещу Светослав Каменов на 8 декември прокуратурата е повдигнала обвинение за умишлено убийство, за което го грози затвор от 10 до 20 години. В зависимост от резултатите от аутопсията ще се прецени дали обвинението да бъде прецизирано в по-тежко – извършено с особена жестокост. Обвиненият в убийството на редник Десислава Стоянова Светослав Каменов е бил един от ранените ни военнослужещи при атентата срещу българската база „Индия” в Кербала през 2003г. След като се възстановил, Светослав се върнал в 61-ва Стрямска механизирана бригада в Карлово, но вече като инструктор по военно-тактическа подготовка на бъдещите командоси. Имал три мисии в Ирак и в Афганистан. Напуснал армията през 2009г. Година по-късно бил осъден заради причинена в пияно състояние катастрофа. Тогава получил условна присъда от 4 месеца и останал без книжка за 11 месеца. Има още една присъда за шофиране в пияно състояние, както и трета за фалшиво негово обаждане за сложена бомба в банков клон. Срещу него имало и дело за неплащане на издръжка.", "date": "2018.12.10", "title": "Подигравка към офицер отключила агресията срещу редник Стоянова"}
{"url": "https://www.monitor.bg:443/bg/a/view/lidl-otkri-naj-golemija-si-magazin-v-bylgarija-151851", "text": "Най-новият и модерен магазин на Lidl във Варна отвори врати днес. Това е 92-ят Lidl магазин в страната и 5-ият в морската столица. Той е сред първите в Европа, който е създаден съобразно най-новите корпоративни изисквания на Lidl за самостоятелен обект в градска среда – първият такъв у нас отвори врати само преди няколко месеца в София. Това е най-големият магазин на веригата в страната с обширна търговска зала от 1780 кв. м. Магазинът е разположен на 2 етажа и осигурява всички необходими улеснения и удобства за клиентите в забързаното градско ежедневие. Той разполага със 151 паркоместа, голяма част от които са на закрито в подземния паркинг. Всичко това, заедно с подбрания асортимент, удобната подредба на стоките и обособяването им по сектори и по продуктови групи, правят пазаруването в Lidl лесно и бързо. „Въведохме този нов модел с цел да търсим оптимални решения и да предложим на клиентите си максимално удобство при пазаруване, дори в гъсто населени градски райони. С откриването на този обект ще осигурим на варненци достъп до още една удобна локация, където ще открият широка гама от внимателно подбран асортимент с оптимално съотношение качество-цена“, коментира Милена Драгийска, главен изпълнителен директор на Лидл България. В новия магазин клиентите ще открият разнообразие от стоки за трапезата и дома – от продуктовата линия „Родна стряха“ с качествени продукти само от български производители, през продуктови иновации като серията колбаси Clean Label по чиста рецепта без консерванти, овкусители и оцветители, колбаси от собствени марки без механично обезкостено месо, до всичко за бебетата и най-малките под марката Lupilu. Откриването на новия обект затвърждава тенденцията за динамичното и устойчиво разрастване на компанията на българския пазар. Само през 2018 г. това е 6-тият магазин, който отваря врати в България.", "date": "2018.12.10", "title": "Lidl откри най-големия си магазин в България"}
{"url": "https://www.monitor.bg:443/bg/a/view/katastrofa-mejdu-pytnicheski-avtobus-i-tir-se-razmina-po-chudo-bez-jertvi-151848", "text": "Катастрофа между пътнически автобус и ТИР по чудо се размина без жертви. Инцидентът възникна малко преди обяд в понеделник в района на 60 км, малко преди Дупница, в посока София. „Автобусът не е спазил дистанция и се е ударил в пътуващият пред него товарен автомобил. Няма пострадали хора. Пътуващите в автобуса хора са продължили с резервен автобус на частната фирма към столицата. Няма наложени ограничения за пътуващите по този маршрут“, обяви говорителят на ОДМВР – Кюстендил, Катя Табачка. На двамата водачи в пътния инцидент са направени проби за алкохол с дрегер, като резултатите са отрицателни.  ", "date": "2018.12.10", "title": "Катастрофа между автобус и ТИР се размина по чудо без жертви"}
{"url": "https://www.monitor.bg:443/bg/a/view/na-protest-v-sofija-pchelarite-poiskaha-poveche-pomoshti-151852", "text": "Повече помощи за сектора, затвор за отравянето на пчели и строг контрол на вноса на мед от трети страни поискаха днес на протест пред земеделското министерство пчелари от цялата страна. Протестиращите поискаха още да се създаде акредитирана лаборатория за изследване смъртността на пчелите, строг контрол на нелегалния внос на забранени препарати, с които пръскат земеделските производители. По думите на Михаил Михайлов, председател на една от пчералрските браншови организации през последните 9 години пчелните стопанства са намалели с 43%, а само през изминаваща 2018 г. смъртността сред пчелните семейства е скочила с над 70% и загиналите са почти 27 хиляди, като от отравяния са измрели над 21 хиляди. Според браншовика липсва надлежен контрол от страна на Агенция по храните относно пръсканията с химикали, както и по качеството на внасяния от трети страни пчелен мед и последващото предлагане на пазара и функционирането на фирмите да преработка. „Необходимо е да се създаде в България акредитирана лаборатория за установяване на отравянията на пчелите и замърсяванията с пестициди на пчелните продукти“, смята той. От името на протеста, в който участваха стотици пчелари от цялата страна, Михайлов поиска създаването на нова схема за подпомагане на пчеларството по бъдещата Обща селско- стопанска политика след 2020 г. В тази връзка той каза, че трябва да се създаде експертно-консултативен съвет за решаване на проблемите в сектора. Елена Стоилова от общинското дружество в Търговище смята, че както всички земеделски производители и пчеларите трябва да получават директни плащания на пчелно семейство. „Парите отпускани по сегашната пчеларска програма не стигат за всички. Освен това за държавната помощ по de deminimis има условие да има продаден мед. Има хора с тонове мед в складовете си и не искат да го дадат за 3,20 или 3,80 за кг, което е под минимума на разходите ни за пчелно семейство.", "date": "2018.12.10", "title": "На протест в София пчеларите поискаха повече помощи"}
{"url": "https://www.monitor.bg:443/bg/a/view/aktiori-i-rokeri-dariha-kryv-bezvyzmezdno-vyv-vma-151850", "text": "Актьори и рокери дариха кръв безвъзмездно във Военно-медицинска академия в София, като по този начин отбелязаха 25-та годишнина от създаването на Центъра по транфузионна хематология на болницата, съобщиха от там. Сред актьорите бяха Веселин Анчев, Владимир Пенев, Ирина Митева, Неда Спасова, Диана Димитрова, Васил Бинев и Ернестина Шинова. За пореден път в подкрепа на безвъзмездното кръводаряване се включиха и представители на най-голямата мото организация в страната \"Sofia Riders\". По-късно, по случай годишнината началникът на ВМА проф. Венцислав Метафчийски награди най-дългогодишните кръводарители на центъра - военнослужещи и цивилни граждани. Използвам случая да отправя към всички следния призив - когато се събудите някоя сутрин и се чудите какво добро да направите – за поне трима души, идете и кръводарете, призова началникът на ВМА. Близо два пъти са се увеличили безвъзмездните кръводарители в 25-годишната история на центъра. През 1994 г. те са били 3 547, в 2008 г. са надхвърлили 5 000, а от началото на 2018 г. до сега са дарили над 6 000 души, отчете от своя страната полковник проф. Румен Попов, началник на Центъра по трансфузионна хематология. През последните 15 години във ВМА е налице значително увеличаване на обема на хемотрансфузионната терапия, като резултат от оказване на специализирана и високотехнологична медицинска помощ. Статистиката показва, че през 1996 г. например за 12 месеца са преляти 1062 литра кръв и кръвни продукти, а през 2017 г. – 2060 литра. Проф. Попов посочи като позитивна тенденция факът, че все повече млади хора даряват кръв безвъзмездно. По думите му, развитието на доброволното и безвъзмездно кръводаряване е стратегическо направление в дейността на ВМА, а общата задача е създаване, запазване и укрепване на стабилен донорски контингент. Основното предизвикателство в дейността ни е навременното и адекватно снабдяване на пациентите ние с кръв и кръвни съставки чрез осигуряване на високо ниво на защита на човешкото здраве. Единствено доброволното и безвъзмездно кръводаряване може да обезпечи пълноценноболрницата с кръв и кръвни съставки, заяви проф. Попов.", "date": "2018.12.10", "title": " Актьори и рокери дариха кръв безвъзмездно във ВМА"}
{"url": "https://www.monitor.bg:443/bg/a/view/maskiran-obra-kazino-v-bankja-udaril-krupieto-s-pistolet-151849", "text": "Маскиран е нахлул в игрална зала в Банкя, нанесъл е удар с пистолет в главата на крупието, отнел е чанта с пари от оборота, таблет и мобилен телефон и избягал, съобщиха от пресцентъра на МВР. Сигналът за инцидента е подаден около 4.00 часа тази сутрин. На пострадалия е оказана медицинска помощ. Столични полицаи са предприели действия по разследване на въоръжения грабеж. Предприетите оперативноиздирвателните и процесуално-следствените действия се осъществяват в рамките на образуваното досъдебно производство.", "date": "2018.12.10", "title": "Маскиран обра казино в Банкя, ударил крупието с пистолет"}
{"url": "https://www.monitor.bg:443/bg/a/view/izmamnik-ograbi-djado-vyv-v-tyrnovo-151845", "text": "Нагъл измамник ограби възрастен мъж посред бял ден във Велико Търново. 89-годишният посетил офис на мобилен оператор, когато към него се приближил мъж, който му казал, че в офиса е станала някаква грешка и поискал да види отново касовата бележка за извършеното току що плащане. Старецът извадил портфейла си, в който се намирала и бележката. В този момент непознатият издърпал портфейла, в който имало 410 лв. и офейкал. Старецът се върнал обратно в офиса на мобилния оператор, където му казали, че не са изпращали свой служител да го настига на улицата. Така станало ясно,че мъжът е станал жертва на грабеж. Извършителят на престъплението се издирва.", "date": "2018.12.10", "title": "Измамник ограби дядо във В. Търново"}
{"url": "https://www.monitor.bg:443/bg/a/view/goran-bregovich-iska-cherven-hajver-i-shampansko-v-plovdiv-151841", "text": "Червен хайвер, лосос риба и морски език е само част от диетата на Горан Брегович за визитата му в Пловдив на 18 декември. Балканският гении планира да остане по-дълго у нас този път, за да има време да разгледа старата част на града. При предишните си гостувания създателят на „Бел дугме“ никога не е успявал да обиколи Античен Пловдив, въпреки че се слави с интереса си към историята. Този път музикантът е около шоуто си в зала СИ'ЛА, а организаторите на събитието АРТ БГ са му организирали панорамен тур, с който да го запознаят със старините. Любопитството му към града под тепетата се засилило още с предишното му посещение, когато свири в Античния театър. Непосредствено преди концерта Брегович ще се придържа към средиземноморската си диета, а веднага след шоуто е поръчал за себе си и екипа Дом Периньон. „Ще се вдигне тост за балканската дружба, която доведе Брега в България и в забележителния Пловдив”, шегуват се колегите му. Коледните и новогодишните празници карат хората да отварят сетивата си за доброто, а от продуцентския екип разказват една интересна история за пословичната щедрост на Брегович. За Нова година , преди няколко години, поканил всички свои музиканти и изпълнители със семействата им в Палермо, Станал приказен купон. Това съвсем не е единствения път, когато той прави запомнящ се жест за хората, с които работи и които той чувства като част от семейството му. Със свободна и вихрена интерпретация на характерни балкански ритми Горан Брегович за пореден път ще изнесе урок по музика. Заедно със своя Оркестър за сватби и погребения и вокалните съкровища от България, с които той от години обикаля световните сцени - сестрите Людмила и Даниела Радкови, ще ни подарят вълнуващи моменти в навечерието на светлите декемврийски празници. Цялото удоволствие струва на меломана между 30 и 60 лв., като все още има малко останали билети.", "date": "2018.12.10", "title": "Горан Брегович иска червен хайвер и шампанско в Пловдив"}
{"url": "https://www.monitor.bg:443/bg/a/view/obilen-snegovalej-uslojni-pytnata-obstanovka-pri-predela-151843", "text": "Обилен снеговалеж усложни пътната обстановка през прохода Предел. Въведено е временно ограничение на тежкотоварни автомобили над 12 тона. Закъсал ТИР допълнително затрудни движението на останалите участници в движението и работата на снегопочистващите машини.  Цялата налична техника към Областно пътно управление-Благоевград е ангажирана в снегопочистването и опесъчаването. Обилен сняг вали в целия регион. От общините Разлог и Банско съобщиха, че имат готовност да стартират работа.", "date": "2018.12.10", "title": "Обилен снеговалеж усложни пътната обстановка при Предела "}
{"url": "https://www.monitor.bg:443/bg/a/view/bylgarin-sviri-v-shampionskata-liga-151859", "text": "След шест години чакане българското съдийство най-сетне има свой представител в групите на Шампионската лига. Престижният наряд получи пловдивчанинът Георги Кабаков, който ще свири срещата от Група „Н“ между „Валенсия“ и „Манчестър Юнайтнед“ на 12 декември от 22 ч. на „Местая“. Помощници на Кабаков ще бъдат Мартин Маргаритов и Диян Вълков, докато Никола Попов и Станислав Тодоров са назначени за допълнителни асистент рефери. Георги Тодоров пък е четвърти съдия. Преди сблъсъка между испанците и англичаните, „червените дяволи“ заемат второто място в Група Н с 10 точки, докато „прилепите“ са трети с 5. Лидер е „Ювентус“ с 12 пункта, който ще играе с „Йънг Бойс“.  Последният български арбитър с наряд в групите на Шампионската лига бе именно помощникът на Кабаков - Станислав Тодоров. На 4 декември 2012 година той ръководи срещата между „Динамо“ (Загреб) и „Динамо“ (Киев). Срещата на „Максимир“ в заснежената хърватска столица завърши при резултат 1:1.", "date": "2018.12.10", "title": "Българин свири в Шампионската лига"}
{"url": "https://www.monitor.bg:443/bg/a/view/kitodar-todorov-povtarja-stendyp-shouto-si-petyk-tochno-v-5-151840", "text": "Стендъп шоуто на Китодар Тодоров в подкрепа на влога „Петък точно в 5“ ще се разпише с втора дата. След като предизвика огромен интерес сред последователите на поредицата с първата си изява в края на ноември, актьорът се завръща на сцената на City Stage на 30 декември. Билетите за събитието ще влязат в продажба от утре (11 декември) в 17 ч., като ще могат да бъдат намерени на цени от 30 лв. Местата са ограничени обаче, предупреждават организаторите, като добавят, че няма да бъдат разпространявани пропуски за правостоящи. Капацитетът на залата е 350 души. Междувременно преди броени седмици се състоя премиерата на петия сезон на „Петък точно в 5“. Предпремиерно епизодите се излъчват по Neterra.TV. “Всеки човек има гледна точка, а пък за един творец е още по-нормално да иска да каже нещо. Важно е човек да е откровен и да казва това, в което наистина вярва. В нашия случай показваме гледни точки. Дори понякога аз не съм съгласен с някои от нещата в „Петък точно в 5“, но това е гледна точка. Показваме, че може и така да се погледне на даден проблем”, обясни наскоро пред „Монитор“ Тодоров.", "date": "2018.12.10", "title": "Китодар Тодоров повтаря стендъп шоуто си „Петък точно в 5“"}
{"url": "https://www.monitor.bg:443/bg/a/view/pazardjiklija-zastrelja-sysedsko-kuche-mnogo-laelo-151837", "text": "41-годишен мъж от Пазарджик, застрелял с въздушна пушка кучето на съседа си, е задържан в ареста на местното Районно управление на полицията и срещу него се води производство. Случката се разиграла в петък вечерта на улица в пазарджишкото село Алеко Константиново. 41-годишният В.Д. се прибирал към домът си, когато кучето на съседа му И.П.- 62г. изскочило на улицата и започнало да лае срещу него и съпругата му. Това вбесило В.Д., той взел от къщата си законно притежавана пневматична пушка и прострелял животното. Четириногото издъхнало пред очите на стопанина си, който не могъл нищо да направи, за да го спаси. Веднага в селото са пристигнали служители от Районното управление на МВР в града, които са иззели пушката и са задържали нейния притежател. Спрямо него е образувано полицейско производство.", "date": "2018.12.10", "title": "Пазарджиклия застреля съседско куче, много лаело"}
{"url": "https://www.monitor.bg:443/bg/a/view/zadyrjani-sa-dvama-telefonni-izmamnici-opitali-da-vzemat-parite-na-pensionerka-151839", "text": "Двама са задържани при опит да измамят възрастна жена от Пазарджик. Както вече съобщиха от полицията в града в петък и събота служителите на РУ-Пазарджик регистрирали множество опити за телефонни измами на възрастни хора от областния град. С цел предотвратяване на тези престъпни посегателства екипи на сектор „Криминална полиция“ предприели активни действия. Така в събота криминалистите разбрали, че измамниците са звънели на стационарния телефон на 89-годишна старица. Те въвели в заблуждение жертвата си, че дъщеря й е задържана в полицията. За да бъде освободена обаче била необходима парична сума. Пенсионерката успяла да събере всичките си спестявания в размер на около 2600 лева. За радост обаче полицаите вече били устроили капан, в който попаднали Т.К.- 29г. от Банкя и 28-годишната Л.Г. от София. Двамата през цялото време заблуждавали възрастната жена и отишли пред дома й, за да вземат парите. Те са задържани за срок от 24 часа в ареста на РУ-Пазарджик. По случая се води полицейско производство. Криминалистите изясняват дали двамата не са съпричастни и към други подобни престъпления на територията на областта или в страната.   ", "date": "2018.12.10", "title": "Задържаха двама телефонни измамници, опитали да вземат парите на пенсионерка"}
{"url": "https://www.monitor.bg:443/bg/a/view/mladeji-dariha-drehi-na-deca-s-uvrejdanija-151838", "text": "Младежите от „отГОворните“ в Горна Оряховица направи поредна благородна инициатива за зимния сезон. Младежите посетиха три социални центъра, където дариха зимни топли дрехи. Акцията започна в Дневния център за деца с увреждания. След като зарадваха децата в него, „отГОворните“ посетиха и Център „Промяна“, както и Центъра за настаняване от семеен тип за младежи с увреждания. „Искаме да донесем радост и топлина за тези наши съграждани, които са в трудно социално положение. Благодарим на всички, които се включиха в предишните наши инициативи – благотворителния базар и социалния гардероб. От тях събрахме много дрехи, които трябваше да намерят новите си собственик. Решихме, че ние можем да ги предоставим на социалните центрове в града и така да зарадваме настанените в тях“, каза Даниел Божанков от „отГОворните”.", "date": "2018.12.10", "title": "Младежи дариха дрехи  на деца с увреждания"}
{"url": "https://www.monitor.bg:443/bg/a/view/18-godishen-zadushi-i-iznasili-starica-151834", "text": "18-годишен младеж нападна, изнасили и накрая задуши 70-годишна старица в град Бяла Черква. Извършителят Димитър Г. вече е арестуван и е направил пълни самопризнания. Възрастната жена живеела в края на малкото градче, а децата й от доста време били в чужбина. На 6 декември Димитър решил да се промъкне при бабата и да прави секс с нея. Засега още не е ясно дали младият мъж е извършил действията си под въздействие на изпит алкохол или други вещества. Той успял тайно да се промъкне в двора на баба Петранка С. Тъй като вдигал силен шум обаче, жената се събудила и излязла да види какво става, но била повалена на земята от силното кроше на нападателя си. След това изродът довлякъл бабата вътре в жилището и там започнал да се гаври с нея и да я насилва. За да не може тя да вика за помощ, насилникът и затиснал носа и устата с ръка. Това обаче станало причина за задушаването на жената. След като задоволил нагона си и видял, че жената е мъртва, насилникът се уплашил и офейкал в тъмнината. Тялото на баба Петранка било открито в събота сутринта, от съседка, която отишла в дома и да види защо бабичката не излиза навън. Изплашена от мъртвото тяло, съседката веднага съобщила на кметицата на Бяла Черква, Албена Тодорова, която на свой ред подала сигнал в полицията. Направената аутопсия установила по категоричен и безспорен начин, че причината за смъртта на 70-годишната жена е задушаване. Освен това по тялото и са открити следи от физическо и сексуално насилие, а в областта на едното око имало кръвонасядане, резултат от удара с юмрук, с който нападателят повалил старицата на двора. След установяването на причината за смъртта, по случая започнало разследване. Към криминалистите от районното полицейско управление в Павликени и областната дирекция на МВР във В. Търново, се присъединили и колегите им от Главна дирекция Национална полиция – София. Благодарение на съвместните усилия на специалистите, извършителят на убийството бързо бил разкрит и в неделя е задържан. 18-годишният Димитър Г. няма криминалистически и съдебни регистрации. Живеел в Бяла черква с баща си, а майка му работела в чужбина и изпращала оттам пари на семейството. Задържан е за 72 часа, като от прокуратурата ще поискат съда да наложи на младежа най-тежката мярка за неотконение „задържане под стража”. По време на разпитите Димитър направил пълни самопризнания, разкаял се за стореното и обяснил, че не е искал да убива старицата, а само да прави секс с нея. Той доброволно се съгласил и на следствен експеримент, на които показал в детайли как точно е извършил нападението и убийството. Срещу Димитър Г. е повдигнато обвинение по чл. 152 ал. 4 т. 4 от НК за изнасилване, което представлява особено тежък случай. Предвиденото наказание по този член е лишаване от свобода от 10 до 20 години. действията по изясняването на случая продължават под ръководството и наблюдението на окръжната прокуратура във Велико Търново.", "date": "2018.12.10", "title": "18-годишен задуши  и изнасили старица"}
{"url": "https://www.monitor.bg:443/bg/a/view/zaplashena-s-ubijstvo-starozagorka-podhvyrli-20-bona-na-izmamnici-151836", "text": "Найлонова торбичка, в която имало близо 20 000 лв. в наши банкноти, британски паунди, евро и долари, подхвърли на ало-измамници жена от Стара Загора. Тя била заплашена по телефона с убийство, ако не плати искания откупа. Поредният инцидент с телефонните мошеничества се разиграл по обяд на 8 декември, когато на 61-годишната жена позвънил непознат мъж и се представил за шеф на местната криминална полиция. Непознатият настойчиво помолил завърналата се наскоро от гурбет в Гърция жена да участва в акция по залавянето на опасни престъпници като „услужи“ с наличните у дома си пари на МВР. По думите на „криминалиста“ сумата трябвало да бъде подробно описана, а описът да бъде поставен в торбичката, която тя трябвало да спусне с въженце от балкона на жилището си. Минути по-късно позвънила непозната за жертвата жена, която й „обяснила“, че от два месеца я следят, знаят навиците й, знаят, че живее сама и че няма кой да я защити и че я очакват жестоки изтезания и вероятно убийство ако не изпълнява разпорежданията й. Изплашената старозагорка, която дори не била чувала за мошениците изпълнила разпореждането на „полицая“ и хвърлила спестяванията си през балкона.Няколко часа по-късно, след серия разговори със съседи жертвата подала жалба за измамата в Първо РУ „Полиция“. Ден по-рано сходна „атака“ била проведена и срещу 65 – годишен собственик на жилище в квартал „Три чучура“, който се разделил с 1680 лв. В двете полицейски управления са образувани поредните досъдебни производство по член 209 ал 1. от НК, от началото на годината регистрираните телефонни измами в региона надхвърлят 50, жертвите са се разделили с над 240 000 лв по далеч непълни пресмятания, на практика до сега има осъдени само няколко „мулета“. Сред тях наскоро се озова и 75-годишна библиотекарка от Хасково, която е обвиняема по 4 случая от лятото на т.г. Възрастната жена склонила да стане „куриер“ на измамниците след като преди това изгоряла с 50 000 лв.  ", "date": "2018.12.10", "title": "Заплашена с убийство старозагорка подхвърли 20 бона на измамници"}
{"url": "https://www.monitor.bg:443/bg/a/view/bylgarcheto-koeto-se-rodi-na-borda-na-samolet-otiva-da-jivee-v-kolumbija-151831", "text": "Николай от Пазарджик, който се роди на борда на самолет на немската авиокомпания“ Луфтханза“, скоро ще отлети за Колумбия, заедно с майка си Десислава Хрусталева. Преди да се върне временно в  родния Пазарджик, тя работи като мениджър на рафинерия за злато в Дубай, а служебните й ангажименти я отвели в далечната страна. Това съобщиха близки до семейството на Деси и Стоян, които преди година и половина се сдобиха с втори син. Той проплака на 12 000 метра височина по време на полет от Богота, Колумбия до Франкфурт, където бъдещата майка била обхваната от родилни болки и добре, че в самолета имало 3-ма лекари, които й помогнали Николай да се появи на бял свят. Малкият Ники се ражда в 8-ия месец с риск за живота, а капитанът на самолета приземил машината на летището в Манчестър, за да може да бъдат оказани по-специални грижи за родилката и новороденото. Нетрадиционното раждане на българчето бързо стана новина, тъй като Николай е единственият българин с уникален акт за раждане, в който вместо град за месторождение има координати на географска ширина. Общината в Пазарджик регистрира раждането на бебето, което се появи на бял свят на 26 юли м.г. в 12:37 часа. В пресъставения акт за раждане на малкия Николай са вписани без изменение, данните, посочени  в акта за раждане, съставен в българското посолство във  Великобритания - име,  дата на раждане, пол и установен произход. Софтуерният продукт, с който работи Дирекция „Гражданска регистрация на населението“ в община Пазарджик,  наложи изписване със съкращения на мястото на раждане на детето, което в първичния акт е изписано на ръка със следния текст - международно въздушно пространство – координати: 49^ Север, 21 ^ Запад, самолет на Луфтханза. Този текст в издадения пасаван /временен паспорт/ на детето е вписан  с абревиатурата – МВП /международно въздушно пространство/. Бебето проплаква над Северния Атлантик, при височина на полета 39 000 фута (около 11 800 метра) при 49 градуса северна географска ширина и 21 градуса западна географска дължина и получава името си още там. В момента семейството на Деси и Стоян живее в Пазарджик и се радва на малкия Ники, който вече ходи и се опитва да говори. Мечтата на майка му Деси е един ден малчуганът да стане пилот, като още при раждането му от немската авиокомпания, в чийто самолет се роди българчето, са поели ангажимент да платят обучението му. „Има нещо, което до ден днешен аз не мога да си обясня. То е необяснимо. Докторът, който ме изроди, се казва Николай. Той е роден в деня, в който и Николай  е роден. Имаше въпроси дали Николай е кръстен на лекаря. Отговорът е не. Николай е кръстен на дядо си-съвпадение“, споделя майката Десислава пред Нова тв.", "date": "2018.12.10", "title": "Българчето, което се роди на борда на самолет, отива да живее в Колумбия"}
{"url": "https://www.monitor.bg:443/bg/a/view/stana-katich-jade-banica-u-nas-151835", "text": "Да похапва баница на сета на „Забравена“ - така разпуска Стана Катич, когато не е заета пред камерата за втория сезон на продукцията. Звездата, която доби световна популярност в ролята на агент Бекет в „Касъл“, е у нас в продължение на вече няколко месеца, с кратки почивки. След като с първия сезон на „Забравена“ екипът експлоатира максимално български ресурс, същото ще се случи и с реализацията на втората порция серии. В рамките на престоя си в София Катич успя да се разходи из Витоша, да изнесе урок по актьорско майсторство на малчуганите в „SOS детско селище“ - Трявна, да отпразнува Деня на благодарността, да се наслаждава на снега и да попадне в задръстване с овце. Съвсем скоро актрисата се похвали и с татуировка. Картинката наподобява детска рисунка на пират, а мнозина заподозряха, че екранната Емили Бърн си е сложила временен стикер. „Когато малките момичета порастват“, гласи коментарът на самата Катич към фотоса, на който гордо позира с омастиления пират. Междувременно след обявяването на номинациите за „Златен глобус“ преди дни фенове на поредицата изразиха недоумението си защо „Забравена“ не получава шанс за заветната статуетка в нито една от категориите. Призът се връчва ежегодно от Асоциацията на чуждестранните журналисти в САЩ. Според регламента пък номинация могат да получат единствено проекти, осъществени изцяло или на копродукционен принцип от страната. „Тъй като американската компания Amazon подкрепи първия сезон на „Забравена“ на финалната права, проектът все още не може да се квалифицира за шанс на глобусите. Надеждата е, че с втория сезон това ще се промени“, пишат феновете. Ето го и сюжета накратко: действието се върти около героинята на Катич – агента от ФБР Емили Бърн, която, хуквайки по следите на сериен убиец в Бостън, изчезва и е обявена от властите за мъртва. Шест години по-късно я намират в хижа в гориста местност, без абсолютно никакъв спомен за случилото се с нея. Завръщайки се вкъщи, героинята на Катич намира съпруга си оженен повторно. Вторият сезон ще проследи събитията в живота й, след като тя вече се е срещнала лице в лице със своя похитител.", "date": "2018.12.10", "title": "Стана Катич яде баница у нас "}
{"url": "https://www.monitor.bg:443/bg/a/view/izprobvaha-universalna-protivorakova-vaksina-151832", "text": "Имунолози от университета в Монреал извършиха първите лабораторни тестове с уникален препарат - противоракова ваксина, която не само се бори със заболяването, но и притежава \"обучаващи\" свойства, съобщава сайтът MedicalXpress. За да може Т-лимфоцитите да се обучат да унищожават по-ефикасно поразените от болестта тъкани, в засегнатия от рак организъм се вкарват специални \"дефектни\" гени. Въпросните \"антигени\" били изолирани в засегнати от левкемия клетки, преди да бъдат обработени и накарани да дадат своя принос за унищожаването на ракови клетки. Ваксината позволила да се води борба с болестта на генетично ниво.  Точният механизъм не е описан, но канадските имунолизи отбелязват, че в няколко опита с мишки експерименталната терапия довела както до частично, така и до пълно излекуване от различни видове рак, включително левкемия. Очаква се към изпитания на ваксината върху хора да се пристъпи през следващите две-три години.  Учените поясниха, че генетичните особености на човека изискват да се извърши по-задълбочено изследване.", "date": "2018.12.10", "title": "Изпробваха универсална противоракова ваксина"}
{"url": "https://www.monitor.bg:443/bg/a/view/pokazalecyt-na-ljavata-ryka-izdava-iznevjara-151833", "text": "Учени от Оксфордския университет изясниха, че има пряка зависимост между склонността за изневяра при жените и дължината на пръстите им, пише сайтът на сп. \"Байолоджи летърс\". При дамите, изкушени да се отбият от правия път, показалецът на лявата ръка е значително по-дълъг от безименния. По време на проучването на хормоналните особености на организма на участничките станало видно, че съотношението в дължината на пръстите отразява нивата на женските полови хормони, естрогените. Те отговарят за \"женствеността\" на дамите - комплексен набор от психологически особености, присъщи за представителките на нежния пол. При импулсивните жени, демонстративно показващи незадоволеността от отношенията си с партньора, хормоналните показатели достигали до максимални стойности. Изследователите допускат, че при подобни проучвания могат да бъдат допускани и грешки. Това се обуславя от факта, че към изневяра били склонни и жени с ниски нива на естрогтена.", "date": "2018.12.10", "title": "Показалецът на лявата ръка издава потенциална изневяра"}
{"url": "https://www.monitor.bg:443/bg/a/view/accept-zabivat-na-antichnija-sys-simfonichnija-orkestyr-na-plovdiv-151828", "text": "Немските метъл пионери Accept ще забият на Античния заедно с музикантите от Симфоничния оркестър на Пловдив. Шоуто определено ще бъде велико, въпреки че метъл легендите не свирят за първи път у нас, се надяват отсега феновете им. Първият им концерт пред българска публика бе в далечната 1993г. Поредният ще бъде на 18 май 2019г. и този път ще бъде заснет на DVD. Датата е избрана неслучайно. На 18 май през 1914г. е роден един от най-великите оперни изпълнители на 20-и век Борис Христов. Датата е специална за Пловдивската опера именно заради това. Бандата и симфоничните музиканти ще представят хитови метъл парчета от творчеството на Accept в симфоничен аранжимент, както и подбрани класически симофнии, които ще бъдат изпълнени в рок аранжимент. Сред класиките, които ще чуем са Лебедово езеро и 40-та симфония на Моцарт, както и неостаряващите рок химни Metal Heart, Princess Of The Down, Balls To The Wall, Fast As A Shark и много други. Билетите на цени от 60 до 99 лева вече са в продажба онлайн и в мрежата на Евентим, в билетен център НДК, Дворец на културата и спорта – Варна, Пловдив – билетна каса пред общината.", "date": "2018.12.10", "title": "Accept забиват на Античния със Симфоничния оркестър на Пловдив"}
{"url": "https://www.monitor.bg:443/bg/a/view/recidivist-napadna-i-zaplashi-s-ubijstvo-policaj-v-kustendil-151823", "text": "Рецидивист с редица криминални прояви зад гърба си нападна с юмруци и заплаши с убийство полицай в Кюстендил. Нелепият инцидент става в дискотека в центъра на града, когато 28-годишният Недялко Б. /28 г./ налетят на момиче в заведението. За да укротят разгневения мъж сервитьорките повикали автопатрул на РУ – Кюстендил. При пристигането на униформените Недялко продължил с обидите, а след което се нахвърлил срещу един от полицаите. 28-годишният мъж успял да му нанесе няколко удара в областта на ръката, а след което го заплашил с убийство и че ще го запали. Недялко е известен на полицията с множество противозаконни деяния. Това е втори случай, при който той напада полицай. 28-годишният мъж вече е лежал и в Бобовдолския затвор за притежание на наркотици. Първоначално Недялко беше задържан за 72 часа, като днес най-вероятно ще му бъде наложена и постоянна мярка за неотклонение „Задържане под стража“. По случая е започнато досъдебно производство.  ", "date": "2018.12.10", "title": "Рецидивист нападна и заплаши с убийство полицай в Кюстендил"}
{"url": "https://www.monitor.bg:443/bg/a/view/vtora-dojivotna-prisyda-za-maniak-ubil-81-jeni-151824", "text": "Втора доживотна присъда получи бившият милиционер от руския град Ангарск Михаил Попков, изнасилил и убил 81 жени. Поредната присъда е за извършени 59 жестоки престъпления. По-рано той получи доживотен затвор за друга серия от убийства. Маниакът възнамерява да обжалва присъдата си, за да съхрани своята пенсия на бивш служител на органите на реда, обявиха от защитата на осъдения. Извършената психиатрическа експертиза показала, че Попков страда от патологическо влечение към извършване на убийства, но въпреки това не бил признат за невменяем. Злодеянията са извършени от маниака в периода 1992-2010 г. в Ангарск, Иркутска област. В късните часове на деня изчезвали жени, чиито трупове след това били откривани на територията на различни райони на града. За да установят самоличността на престъпника, следователите проверили около 30 000 души. За залавянето на престъпника помогнала ДНК експертиза на спермата, оставена по телата на жените. Попков почти винаги действал по една и съща схема – той причаквал жертвите си на оживени места, като им предлагал да го откара до вкъщи. След това ги черпел с алкохол, изнасилвал и зверски убивал. Тялото на първата убита от Попков жена било намерена през лятото на 1992 г.  ", "date": "2018.12.10", "title": "Втора доживотна присъда за маниак, убил 81 жени  "}
{"url": "https://www.monitor.bg:443/bg/a/view/svetovnoizvestnijat-klimatolog-prof-eduar-bar-ot-francija-shte-iznese-lekcija-v-ban-151821", "text": "Световноизвестният климатолог проф. Едуар Бар от Франция, който е тясно специализиран в областта на океанологията и еволюцията на климата, ще изнесе утре лекция в зала \"Марин Дринов\" на Българската академия на науките. Проф. Бар е носител на редица престижни награди, сред които са Рицар на Почетния легион на Френската република, на Големия медал на принц Алберт Първи от Океанографския институт на Монако, както и е почетен член на Кралската академия на Белгия. Лекцията на проф. Бар ще е на английски език и е на тема \"Палеоклиматични вариации в района около Черно море по време на последния ледников период\". Климатът около бреговете на Черно море е повлиян от резките събития, които са се случили през последното хилядолетие в Северния Атлантически океан, информира в лекцията си френския климатолог. Според него чрез големия си вододел, хидрологията на Черно море е засегната от разтопяването на евразийския феноскандинавски леден пласт. Изучаването и документирането на тази променливост е от ключово значение за установяване на чувствителността на региона към климатичните промени в миналото и съвременността. Това е от значение и за да се направи достоверно пресъздаване на околната среда, обитавана от праисторическите жители на тези райони, за които свидетелстват известните находища, сред които пещерата \"Бачо Киро\" в България, пояснява проф. Едуар Бар. Организатори на лекцията са БАН и Френският институт в България.", "date": "2018.12.10", "title": "Световноизвестният климатолог Едуар Бар с лекция за климата в БАН"}
{"url": "https://www.monitor.bg:443/bg/a/view/ustanoviha-koj-jade-kartinite-na-starite-majstori-151822", "text": "Учени от италианския град Ферара успяха да идентифицират бактериите, които намират добра хранителна среда в канавата и боите на картините на старите майстори живописци, пише в. \"Дейли мейл\". За да проучат въпросните микроорганизми специалистите взели малко парче от увредената картина \"Коронясването на Света Богородица\" на италианския майстор Карло Бонони, нарисувано през 1620 година. То било с размери 4 квадратни милиметра. Нарочно била избрана най-пострадалата част от платното. Екипът на Елизабета Казели изследвал под микроскоп организмите, виновни за разрушаването на творбата, като взел проби и отгледал култури на събраните бактерии. Били изолирани многобройни щамове на Staphylococcus Bacillus и на гъбичните микроорганизми Aspergilliusq Penicillinum, Cladosporium и Alternaria genera. Изследователската група изяснила, че някои от пигментите, използвани в боите от 17 век, най-вече в червения лак, могат да станат отлична хранителна среда за микробите. Направените открития по думите на Елизабета Казели ще помогнат на учените в бъдеще да използват биозащита при запазването на шедьоврите, като в тях бъдат пуснати посевки на микроорганизми, които разрушават опасните за картините бактерии.", "date": "2018.12.10", "title": "Установиха кой яде картините на старите майстори"}
{"url": "https://www.monitor.bg:443/bg/a/view/kitaj-poletja-kym-obratnata-strana-na-lunata-151820", "text": "Китай изстреля космически апарат \"Чанъе-4\" към обратната страна на Луната в уникална мисия, която ще обогати познанията за нашия естествен спътник, предадоха световните информационни агенции. Това е една от най-амбициозните китайски космически мисии. Никога досега космически апарат не е кацал на обратната страна на Луната, която до голяма степен е слабо позната. Апаратът \"Чанъе-4\" бе изстрелян в 2 ч. сутринта в събота местно време от космодрума Сичан в югозападната китайска провинция Съчуан. Кацането на Луната на тази китайска космическа мисия е предвидено за началото на следващата година. Най-интересният научен експеримент е доставянето на голям контейнер със семена и яйца на насекоми. Целта е да бъде проверено дали те могат да се развият на Луната. Далечната страна на Луната е с много по-стара и дебела кора от близката, с повече и по-дълбоки кратери. Придружаващият спускаемия апарат роувър ще трябва да навигира сред тях. Мястото на кацането е близо до Южния полюс - в кратера Фон Карман на басейна Ейкън. Басейнът е с диаметър около 2500 км и дълбочина 12 км.. \"Това е най-голямата, дълбока и стара структура, образувана от удар на Луната - каза Сяо Лун от университета по геонауки в Ухан. - Ударът може да е извадил материал от горната мантия на Луната на повърхността. Това ще може да провери спектрометърът на \"Чанъе-4\". Спектрометърът ще изследва също геохимичния състав на грунта, който вероятно се различава от този на близката страна на Луната заради същите процеси, довели до разликата в дебелината на кората. Радарът на \"Чанъе-4\" ще изследва повърхността на дълбочина 100 м. Комбинирането на данните от него със снимките от камерите на лендъра и роувъра ще даде допълнителна информация за процесите на образуване на кратерите. Пряката връзка с апарата няма да е възможна и затова Китай изстреля спътник за връзка през май. Роувърът \"Чанъе-4\" най-общо повтаря външния вид на предшественика си - лунохода \"Юйту\" (\"Нефритен заек\"), който беше спуснат на Луната с апарата \"Чанъе-3\" на 14 декември 2013 г. Амбициозната китайска лунна програма ще продължи с \"Чанъе-5\" - мисия за връщане на проби от Луната, която ще бъде изстреляна догодина. Тя ще събере до 2 кг мостри. В същото време стана известно, че Китайската академия за космически технологии се подготвя за планирано за 2019 г. изстрелване на спътник от ново поколение, който през следващото десетилетие ще може да се използва при 15 изстрелвания. По нейни данни, след завръщането на апарата на Земята около 90 на сто от съставните му части ще могат да се заменят с лесно възстановими техни аналози. Този спътник ще може да е 20 денонощия в орбита, заяви главният конструктор на проекта Чжао Хуейгуан. Спътникът ще тежи 3,5 тона и ще може да носи 500-600 кг полезен товар. По думите на учените, космическият апарат в момента минава тестове, а освен това се работи върху оптимизация на окомплектоването му. Той ще бъде изстрелян с ракета-носител \"Чанчжън-2D\" от космодрума Цзюцюан в северозападната провинция Гансу и ще се завърне от орбита през месец май. Китай активно развива националната си космическа програма и след Русия и САЩ е смятан за третата в света страна, овладяла технологията на изстрелването на спътници за многократна употреба.", "date": "2018.12.10", "title": "Китай полетя към обратната страна на Луната"}
{"url": "https://www.monitor.bg:443/bg/a/view/specakcija-v-ciganskata-mahala-v-dupnica-151826", "text": "Специализирана операция се провежда в циганската махала в Дупница. В квартал \"Гиздова махала\" влязоха екипи на  полицията, както и служители на няколко институции - на Националната агенция по приходите (НАП), на Областната дирекция за безопасност на храните в Дупница (ОДБХ) и на Рационалната здравна инспекция (РЗИ). Акцията е започнала тази сутрин. Проверяват се всички регистрирани и нерегистрирани търговски обекти и пунктове в махалата. Следи се за нерегламентирана търговия и продажби. Според очевидци осем патрулки охраняват проверващите екипи.", "date": "2018.12.10", "title": "Спецакция в циганската махала в Дупница"}
{"url": "https://www.monitor.bg:443/bg/a/view/lekar-pijanstval-10-godini-v-imeto-na-naukata-151830", "text": "Канадският лекар и бивш барман Шонеси Бишоп-Стол прекарал десет години от живота си в пиянство, за да открие идеалния лек срещу махмурлука, пише в.\"Ню Йорк пост\". Уникалните изследвания на медика донесли своите плодове - канадецът осъзнал, че дори венозните вливания от системи не помагат толкова добре, колкото ударното вземане на доза от витамини B1,B2 и B6. След тежък запой истински чудеса вършела също доза от 1500 милиграма със специална аминокиселина - ацетилцистеин. Бишоп-Стол отбелязва, че тази субстанция помага на организма при изработването на мощния антиоксидант глутатион. Той от своя страна способства за извеждането на алкохола от организма и има общоукрепващо действие. Десетте години пиянство се отразили доста зле на канадския експериментатор, отбелязва вестникът. Бишоп-Стол натрупал много килограми и умствените му способности се влошили. Появили се проблеми с функционирането на сърцето му и с психичното му здраве.", "date": "2018.12.10", "title": "Лекар пиянствал 10 години в името на науката"}
{"url": "https://www.monitor.bg:443/bg/a/view/rivyr-likuva-sled-unikalna-drama-v-naj-vajnoto-superklasiko-151827", "text": "\"Ривър Плейт\" е новият крал на Южна Америка! Най-важният и най-чаканият финал в историята на Копа Либертадорес, е за \"милионерите\", които се изкачиха за четвърти път на трона в Южното полукълбо.  Това се случи, след като победиха с 3:1 след продължения вечния си враг \"Бока Хуниорс\" и взеха трофея след общ резултат 5:3. Най-важното Суперкласико в историята предложи уникална драма на стадион \"Сантиаго Бернабеу\". Първият двубой на \"Бомбонера\" завърши 2:2, но головете на чужд терен не се брояха, като след 1:1 в редовното време последваха продължения, в които \"Ривър\" спечели с два гола. \"Червено-белите\" губеха до 68-ата минута с 0:1, тъй като страхотен гол на Дарио Бенедето даде аванс на аржентинския шампион. Лукас Прато обаче изравни след отлична комбинация, а в продълженията \"генуезците\" играха с 10 човека. Бариос беше изгонен в 92-ата минута, което се оказа решаващо за крайния резултат. Хуан Кинтеро вкара фантастичен гол в 109-ата минута, а в последната секунда с гол на празна врата Гонсало Мартинес довърши \"Бока\". Резервният капитан Фернандо Гаго се контузи и напусна принудително, а в 120-ата минута другата резерва на Бока - Хара, нацели дясната греда, като пропусна да прати мача в дузпи.", "date": "2018.12.10", "title": "\"Ривър\" ликува след уникална драма в най-важното Суперкласико  "}
{"url": "https://www.monitor.bg:443/bg/a/view/14-714-leva-sybra-blagotvoritelen-bal-v-pomosht-na-deca-i-mladeji-s-uvrejdanija-151829", "text": "Вторият благотворителен бал на Сдружение „ Подай ръка и подкрепи“ в помощ на майките на деца и младежи с увреждания в Пазарджик събра сумата от 14 714 лв. Това съобщиха организаторите. В проявата, за да подкрепят децата с нерадостна съдба пяха Орлин Павлов и Нели Петкова, които предоставиха за благотворителността диск с песни и късметлийски обици на бившата вокалистка на Ку-Ку бенд Нели. Вещите се продадоха съответно за 200 и 400 лв.Най-скъпо продадените вещи в търга тази година са фланелката на център- нападателя на националния отбор по футбол Радослав Василев с автограф от треньора на трикольорите Петър Хубчев. След дълго и оспорвано наддаване тя беше продадена за 800 лева, а боксовите ръкавици на Тервел Пулев, с автограф от шампиона за 720 лв. За големи суми се разиграха пълната дискография на Ку-Ку Бенд – общо 24 диска – повечето, от които вече не могат да бъдат намерени на пазара, нямат ги дори самите музиканти, заедно с книгата на Иво Сиромахов, разказваща цялата история на групата от създаването й до днес, с автографи от всички музиканти. Ожесточено наддаване имаше и за автобиографичната книга на Димитър Бербатов „По моя начин“ с автограф на нападателя на Манчестър Юнайтед, за лентата на момичетата от ансамбъла по художествена гимнастика, за пластиката „Кръгът на любовта“ – скъп семеен подарък предоставен от Силвия Кацарова.В благотворителния търг бяха разиграни още роклята на Марияна Попова, с която преди година тя изпя от сцената на наградите на БГ Радио песента „Аз съм любов“ и на практика призна пред целия свят за любовта си към актьора Веселин Плачков. Любимите бижута от зъб и кост на глиган, както и уникален моливник от револвер собственост на самия Плачков. Любимото ветрило на Йорданка Христова, яке на перспективната млада дизейнерка с пазарджишки корен Иванка Христова, която изпрати своето произведение директно от Лондон. Повечето от изпълнителите участваха виртуално в търга със свои видео послания, а Силвия Кацарова имаше възможността да проследи директно в телефонна връзка как върви наддаването на нейната любима вещ. Най-младият почетен гражданин на Етрополе – певецът, музикант, писател и поет Кристиян Григоров остави без дъх гостите с три свои изпълнения. Крис е роден незрящ и с чупливи кости. Благодарение на помощта на хората, той е претърпял няколко операции, които са укрепили скелета му. Крис дойде в Пазарджик, за да декларира подкрепата си към майките от Сдружението. В залата присъстваха и народните представители от  13-ти избирателен район, както от управляващата партия, така и от опозицията. Средствата – близо 15  хиляди лева бяха събрани общо от продадените в търга вещи, от куверти, от благотворителния коледен базар, подреден в една от залите на хотела и от лични дарения. Личности от Пазарджик, представители на бизнеса от града и региона, на рицарите Тамплиери направиха парични дарения. Така с общи усилия сумата достигна 14 714 лв. Те ще бъдат разпределени сред десетте членове на сдружението, за да могат да провеждат лечението си, както с медикаменти, така и с лечебни процедури, рехабилитация и гимнастика.", "date": "2018.12.10", "title": "14 714 лева събра благотворителен бал в помощ на деца и младежи с увреждания"}
{"url": "https://www.monitor.bg:443/bg/a/view/vanja-stambolova-si-izvouva-mjasto-na-polufinala-na-fermata-151825", "text": "Европейската шампионка по лека атлетика Ваня Стамболова триумфира в последния елиминационен дуел във „Фермата: Съединение” в неделя вечер, като спечели три от общо четирите битки срещу една от най-силните жени в стопанството – Милена Зарева. Така 34-годишната лекоатлетката си осигури място на полуфинална в шоуто и направи сериозна крачка към осъществяване на обещанието, с което започна участието си – да стигне до финала и да стане първата жена-победител в историята на шоуто. За 43-годишната лесовъдка от Кюстендил - Милена това бе първо излизане на арената за дуели, но силните болки, които изпитваше в ръцете, я оставиха извън надпреварата за голямата награда от 100 000 лева дни преди големия финал на 16 декември. Дуелът между Ваня и Милена бе последният, който се разигра на арената, с което обаче битките между участниците не приключват. От днес в стопанството вече няма да има лидер на групата и ратаи, а извънредните събития, които предстоят ще доведат до отпадането на трима от останалите общо седем участници.", "date": "2018.12.10", "title": "Ваня Стамболова си извоюва място на полуфинала на „Фермата“"}
{"url": "https://www.monitor.bg:443/bg/a/view/myj-se-grymna-v-kraka-s-pishtov-151812", "text": "Мъж от Свищов се простреля по невнимание с преправен газов пистолет. 43-годишният жител на крайдунавския град почиствал оръжието, когато внезапно по невнимание произвел изстрел. Куршумът пронизал капачката на коляното му. При направената от полицията проверка е установено, че оръжието и боеприпасите за него се незаконни. Те са иззети, а по случая е образувано досъдебно производство. Отново в Свищов, 42-годишен мъж е обвинен в побой и нанасяне на телесна повреда на свой съгражданин.  Побойникът причакал жертвата си пред дома му, нанесъл му кроше в областта на лицето и побягнал. Пострадалият е с фрактура на челюстта и два избити зъба. Извършителят е открит и задържан от полицията. Привлечен е като обвиняем и му е наложена 72-чаова мярка за неотклонение.", "date": "2018.12.10", "title": "Мъж се гръмна в крака с газов пистолет"}
{"url": "https://www.monitor.bg:443/bg/a/view/trima-raneni-pri-katastrofa-151814", "text": "Двама мъже и една жена пострадаха при автомобилна катастрофа на главния път София – Варна, край великотърновското село Леденик. Инцидентът станал през нощта срещу събота. Виновникът за произшествието е 37-годишен мъж, пътувал с приятелката си. Двамата се карали и това отклонило вниманието на водача от пътя. Внезапно той навлязъл в насрещното платно и се ударил в идващия насреща му друг лек автомобил. Водачите на двата автомобила и приятелката на единия, са откарани в болница. Няма опасност за живота им. Причините за инцидента са в процес на изясняване, съобщават от полицията.", "date": "2018.12.10", "title": "Трима ранени при катастрофа"}
{"url": "https://www.monitor.bg:443/bg/a/view/zatvoriha-pristanishteto-vyv-varna-zaradi-mygla-151811", "text": "Пристанището във Варна е затворено за маневриране поради мъгла. Това съобщиха от Дирекция „Ръководство на корабния трафик“ към „Пристанищна инфраструктура“. По данни на Националния институт по метеорология и хидрология в района на Варна днес има суха мъгла. Затова и видимостта е намалена, духа северозападен вятър със скорост до 12 километра в час.", "date": "2018.12.10", "title": "Мъгла затвори Пристанище-Варна"}
{"url": "https://www.monitor.bg:443/bg/a/view/kejti-kasidi-ot-strelata-se-omyji-snimka-151813", "text": "Актрисата Кейти Касиди, която зрителите познават като Лоръл Ланс/Черното канарче от екшън поредицата „Стрелата“, каза заветното „да“ на годедника си Матю Роджърс. Двамата се врекоха във вечна вярност на плажна церемония във Флорида през уикенда. На сватбата присъстваха най-близките роднини и приятели на влюбените. Фактът, че вече не е в списъка със свободните жени дъщерята на Дейвид Касиди потвърди със снимка в Инстаграм. написа тя към кадър от голямото събитие. Касиди и Роджърс се сгодиха през месец юни миналата година. Това е първи брак за звездата.", "date": "2018.12.10", "title": "Кейти Касиди от „Стрелата“ се омъжи (СНИМКА)"}
{"url": "https://www.monitor.bg:443/bg/a/view/sara-brajtman-zavladjava-zala-1-na-ndk-151809", "text": "Британското сопрано Сара Брайтман ще погъделичка сетивата на българските меломани с грандиозен концерт по повод излизането на последния й албум HYMN. Шоуто си номинираната за „Грами“ певица ще представи в София на 20 октомври догодина, а мястото на събитието е зала 1 на НДК. Концертът на Брайтман в България е част от световното турне на звездата в подкрепа на диска й. Обиколката включва 125 участия на пет континента, като вече започна от Южна Америка. така изпълнителката на Time To Say Goodbye анонсира турнето си. HYMN е 15-ият студиен албум на Брайтман. Той се появи на пазара на 9 ноември тази година, като бележи края на петгодишна „тишина“ от страна на звездата – предходният й диск Dreamchaser излезе през 2013 г. Това не е първият концерт на известното сопрано у нас. През 2014 г. Брайтман изправи на крака публиката в зала „Арена Армеец“. Тогава в гръбнак на шоуто се превърнаха песните от Dreamchaser.", "date": "2018.12.10", "title": "Сара Брайтман завладява зала 1 на НДК"}
{"url": "https://www.monitor.bg:443/bg/a/view/kriticite-v-el-ej-roma-e-naj-dobrijat-film-za-2018-g-151810", "text": "„Рома“ на прочутия мексикански режисьор Алфонсо Куарон е най-добрият филм за 2018 г. според Асоциацията на критиците в Ел Ей. Това е поредно отличие за лентата, която триумфира и със „Златен лъв“ от феста във Венеция. „Рома“ бе награден и от Дружеството на критиците в Ню Йорк, а целият архив от призове почти сигурно гарантира мястото на заглавието в номинациите за предстоящите „Оскар“-и. Филмът се бори за място в списъка с чуждоезичните ленти, специалисти обаче предвиждат, че той има шанс и за категорията „най-добър филм“. Критиците в Ел Ей обаче не връчиха режисьорския приз на Куарон. С него си тръгна Дебра Граник за „Изчезни без следа“ (Leave No Trace), чийто сюжет проследява баща и дъщеря, избрали да живеят извън обществената система. Оливия Колман бе определена за най-добра актриса за \"Фаворитката\", а Итън Хоук - за най-добър актьор за \"Първа реформистка\". Реджина Кинг стана най-добра актриса във второстепенна роля за \"Ако Бийл стрийт можеше да говори\". Стивън Ян е най-добър актьор във второстепенна роля за \"Изгаряне\". \"Рома\" спечели и отличието в категорията за най-добро операторско майсторство. За най-добър сценарий бяха отличени Никол Холофсенър и Джеф Уити за \"Ще можеш ли да ми простиш някога?\". Наградите ще бъдат официално връчени на церемония на 12 януари.", "date": "2018.12.10", "title": "Критиците в Ел Ей: „Рома“ е най-добрият филм за 2018 г."}
{"url": "https://www.monitor.bg:443/bg/a/view/avarija-ostavi-chasti-ot-stolichnija-kvartal-lozenec-bez-parno-i-topla-voda-151819", "text": "Поради авария временно е прекъснато топлоподаването в части от кв. \"Лозенец\", уведомиха от \"Топлофикация - София\". Без парно и топла вода са ул. \"Свети Седмочисленици\" с номера 5, 8-16, 9, 13, 15, 19 и 23; ул. \"Резньовете\" номера 6 и 7 /бл.128/ и 11, бул. \"Черни връх\" номер 33-Е; бул. \"Джеймс Баучер\" номера 60 - 64, както и посолството на КНР. От столичното топлофикационно дружество уверяват, че незабавно е създадена необходимата организация, като ще се работи до пълното отстраняване на аварията.", "date": "2018.12.10", "title": "Авария остави части от столичния квартал \"Лозенец\" без парно и топла вода"}
{"url": "https://www.monitor.bg:443/bg/a/view/rapyryt-nik-kenyn-zashtiti-kevin-hart-za-skandala-s-oskar-ite-151815", "text": "Рапърът Ник Кенън се обяви в защита на оттеглилия се от позицията на водещ на наградите „Оскар“ комик Кевин Харт. Бившият съпруг на Марая Кери застана категорично против негативните коментари, на които падна жертва актьорът от „Агент и 1/2“ вследствие на стари негови хомофобски изказвания. Кенън припомни, че представителките на нежния пол в шоубизнеса също са използвали обидни за сексуалните малцинства думи в стари свои туитове, като посочи за пример актрисите Ейми Шумър, Сара Силвърман и Челси Хендлър. „Интересно, дали сега някой търси сметка и на тях за предишни техни изказвания“, написа Кенън в социалните мрежи. Припомняме, че Кевин Харт бе избран за водещ на 91-ата церемония за наградите \"Оскар\" миналата седмица. Това предизвика реакция от страна на Съюза на гейовете и лесбийките срещу клеветата (GLAAD), който се свърза с излъчващата церемонията телевизия ABC, с Академията за кинематографично изкуство и наука и мениджърите на актьора, за да \"обсъди неговата хомофобска реторика и изяви в миналото\". „Не искам да отвличам вниманието на церемонията, която е празник за толкова много изумителни талантливи артисти. Извинявам се искрено на ЛГБТК общността за безчувствените ми думи, казани преди години. Извинявал съм се многократно и през годините за същото това нещо\", каза Харт, като обяви, че се оттегля от ангажимента си около наградите „Оскар“.", "date": "2018.12.10", "title": "Рапърът Ник Кенън защити Кевин Харт за скандала с „Оскар“-ите"}
{"url": "https://www.monitor.bg:443/bg/a/view/daniel-asenov-se-zavryshta-na-ringa-v-nacionalnata-boksova-liga-151817", "text": "Европейският ни шампион по бокс Даниел Асенов ще се завърне на ринга след дълго лечение на контузия. Тайсъна ще изиграе първия си мач от юни насам по време на третия кръг на Националната боксова лига Efbet 2018, който ще се проведе на 14 декември (петък) от 19:30 ч. в зала „София“ в Борисовата градина в столицата. Съперник на Асенов в кат. до 52 кг ще бъде Дарислав Василев. Двубоят в този кръг ще е между отборите на „Хановете“ и „Багатурите“. Във финалната вечер на Лигата ще бъдат излъчени и победителите в тазгодишното й издание. Освен Асенов, в гала вечерта ще участват още Стефан Иванов (56 кг), Кирил Русинов (60), Николай Коев (69), Иван Атанасов (64), Петър Белберов (+91) и др. Българската федерация по бокс и Националната боксова лига подкрепят инициативата \"Да върнем Ванката на футболния терен\", като част от събраните приходи по време на събитието ще бъдат дарени за лечението на Иван Тодоров. В залата ще има дарителска кутия, а повече информация за инициативата може да получите тук: ", "date": "2018.12.10", "title": "Даниел Асенов се завръща на ринга в Националната боксова лига"}
{"url": "https://www.monitor.bg:443/bg/a/view/kamen-zlatkov-pyrvi-v-slaloma-za-kontinentalnata-kupa-151818", "text": "Силно се представиха българските национали Камен Златков и Йоан Тодоров на проведения днес в Тайву (Кит) слалом за Континенталната купа по ски алпийски дисциплини. В състезанието, в което учстваха 91 състезатели Златков направи два отлични манша и победи с 1:35,81 мин. Благодарение на спечелените точки на слалом в Уанлонг миналата седмица, Камен стартира в първа група. Йоан Тодоров потегли с доста по-задния 52-ри номер. Въпреки това той направи много силен втори манш, в който даде трето време и така завърши 13-и в крайното класиране с 1:39,33 мин. До края на престоя си в Китай на 13 декември националите ще карат в Тайву още един слалом и 2 гигантски слалома. Тайву ще е домакин на стартовете в техничните дисциплини на олимпиадата в Китай през 2022 г.", "date": "2018.12.10", "title": "Камен Златков първи в слалома за Континенталната купа"}
{"url": "https://www.monitor.bg:443/bg/a/view/mashtabna-policejska-akcija-v-starozagorsko-selo-151805", "text": "Тежко въоръжени полицаи от сектор „Охранителна полиция“ при ОД на МВР- Стара Загора блокираха още по тъмно в понеделник двете ромски махали на село Хан Аспарухово. Заедно с униформените в близо 60 от къщите влязоха служители на горското в Града на липите, които проверяваха сигнали за незаконно добита дървесина. Само за четири часа бяха открити около 30 куб м , за които собствениците на жилищата не можаха да представят документи за произход, липсваха и печати върху дървесните трупи. По първоначални данни са били съставени 10 констативни протокола, образувани са били 6 бързи досъдебни производства. В акцията, която е втората от такъв мащаб през последните два месеца на територията на Старозагорска област вземат участие около 70 полицаи и над 20 горски. В село Хан Аспарухово с постоянна адресна регистрация са над 1 500 мъже и жени, над 1/3 –та са от ромски произход, повечето от които имат коне с каруци, почти във всеки дом има моторна резачка. Кметът на селото Петър Петров заяви, че не е знаел предварително за акцията и дори не бил ходил до блокираните махали защото чакал на площада криминалистите от Първо РУ – Стара Загора заради разбит и ограбен през нощта магазин за хранителни стоки. Според местните жители всяка нощ се чувал тропот от конски копита, мнозина виждали как каруците се връщат на ранина препълнени с нарязани контрабанда дърва, но никой не смеел да се обади от страх за живота си.", "date": "2018.12.10", "title": "Полиция и горски блокираха старозагорско село(Обновена)"}
{"url": "https://www.monitor.bg:443/bg/a/view/sydyt-reshava-dnes-za-ubieca-na-krasivata-rejndjyrka-151807", "text": "Окръжният съд в Пловдив ще заседава днес по мярката за неотклонение на убиеца на редник Десислава Стоянова от Карловската 61-ва Стрямска бригада - Светослав Каменов. Той също е бивш рейнджър с три мисии в Ирак и Афганистан. Бил уволнен от армията през 2009г., когато причинил катастрофа в пияно състояние. Красивата рейнджърка е била убита в нощта на 29-ти срещу 30-ти ноември т.г. в къщата на Каменов в Сопот. Трупът й е бил открит на 7 декември, осем дни след убийството. Срещу Каменов е повдигнато обвинение за умишлено убийство, за което го грози затвор от 10 до 20 години. В зависимост от резултатите от аутопсията ще се прецени дали обвинението да бъде прецизирано в по-тежко – извършено с особена жестокост. От окръжната прокуратура в Пловдив ще внесат днес в съда искане за определяне на мярката за неотклонение на Каменов. Държавното обвинение ще настоява бившият рейнджър да остане за постоянно зад решетките поради опасността да се укрие или да извърши друго престъпление. Той е бил арестуван на 7 декември именно, докато се опитва да се покрие.  Предишният ден бил обявен за общонационално издирване. След убийството отишъл във врачанското село Зверино, където имал наследствен имот. Когато разбрал, че е издирван, се обадил на свой роднина полицай и му казал да се срещнат. Поставил на униформения ултиматум – да отиде в гориста местност и „ако не се яви сам, ще стане страшно”. Последвал арест, след който Светослав Каменов бил откаран в Сопот. Там показал на полицаите къде в жилището си е скрил трупа на убитата. Тялото било с прекършен врат и било навряно в ракла в диван в къщата на убиеца. Както Агенция Монитор вече писа, Светослав Каменов е бил един от ранените ни военнослужещи при атентата срещу българската база „Индия” в Кербала през 2003г. След като се възстановил, Светослав се върнал в 61-ва Стрямска механизирана бригада в Карлово, но вече като инструктор по военно-тактическа подготовка на бъдещите командоси. Извършителят напуснал армията през 2009г. Година по-късно е осъден заради причинена в пияно състояние катастрофа. Тогава получил условна присъда от 4 месеца и останал без книжка за 11 месеца. Има още една присъда за шофиране в пияно състояние, както и трета за фалшиво негово обаждане за сложена бомба в банков клон. Срещу него имало дело и за неплащане на издръжка, което не завършило с осъдителна присъда, защото Каменов изплатил дължимото. Очаква се мярката му за неотклонение да бъде в следобедните часове днес в окръжния съд в Пловдив.", "date": "2018.12.10", "title": "Съдът решава днес за убиеца на рейнджърката"}
{"url": "https://www.monitor.bg:443/bg/a/view/sydyt-na-es-london-moje-prosto-da-se-otkaje-ot-brekzit-151806", "text": "Британското правителство може да реши едностранно да отмени Брекзит, без да се консултира с другите страни членки на Европейския съюз, постанови Съдът на ЕС, предаде Ройтерс. Решението бе приветствано от противниците на излизането на Великобритания от съюза. Извънредното тълкувателно решение на Съда на ЕС, публикувано само ден преди насроченото гласуване в британския парламент за постигнатото от премиера на страната Тереза Мей споразумение за Брекзит. \"Великобритания има правото да се оттегли едностранно уведомлението за намерение за напускане на ЕС\", съобщи съдът. Решението следва становището на генералния адвокат на Съда на ЕС. Това засили надеждите на противниците на Брекзит за произвеждане на нов референдум, който да попречи на оттеглянето на Великобритания от съюза, предвидено за 29 март 2019 година, отбелязва Ройтерс. Евродепутатът от Шотландската национална партия и противник на Брекзит Алин Смит, който бе сред онези, сезирали Съда на Европейския съюз да се произнесе по тълкуването на чл. 50 от Лисабонския договор, заяви, че \"решението изпраща ясно послание на британските депутати преди гласуването, че има изход от тази криза\". \"Ако Великобритания реши да промени позицията си по Брекзита, отмяната на чл. 50 е вариант и европейската страна ще трябва да направи всичко по силите си да приветства Великобритания с отворени обятия\", добави шотландският евродепутат. Съдът на ЕС заяви, че в случай на отказ от Брекзит, Великобритания ще остане част от съюза без промяна на условията на членството й, отбелязва Ройтерс. Двайсет и седемте страни членки на Европейския съюз нямат намерение да предоговорят постигнатото с Великобритания споразумение за нейното излизане от ЕС. Това заяви заместник-говорителката на Европейската комисия Мина Андреева, цитирана от Франс прес. \"Споразумението, поставено на масата на 25 ноември, е най-доброто и е единственото възможно. И дума не може да става за предоговаряне\", каза тя. Мей бе изправена пред силна опозиция срещу предложеното от нея споразумение за Брекзит и вероятно по тази причина тя отложи гласуването в последния момент. Очакванията бяха, че британският парламент ще отхвърли договора. 320 гласа трябват на Тереза Мей, за да прекара договора за Брекзит през 650-членния британски парламент. В него само 639 са с право на глас, тъй като председателя на парламента и тримата му заместници не гласуват по презумпция, а седем членове на северноирландската националистическа партия Шин Фейн не участват. Според британския в. „Експрес“ 184 представители на парламента ще гласуват за сделката на Мей. Предполага се, че само един представител на лейбъристите ще подкрепи премиера, а всички останали са от партията на консерваторите. Въпреки това от 315 консерватори, само 183 ще гласуват в нейна подкрепа. Срещу Брекзит според британския вестник ще гласуват 395 човека – сред тях са 256 лейбъристи, а другите са от малките партии. Т.е. по последни данни на Мей не й достигат 136 гласа, за да прокара Брекзит през парламента.", "date": "2018.12.10", "title": "Съдът на ЕС позволи на Лондон просто да се откаже от Брекзит"}
{"url": "https://www.monitor.bg:443/bg/a/view/syhranjavat-energija-v-raztopen-silicij-151804", "text": "В ерата на преносимите електронни устройства, най-разпространените батерии са литиево-йонните, които за сега са единствените, чиито мащаб може да бъде увеличен за съхранение на енергия от електропреносната мрежа, както направи Tesla в Австралия, изграждайки най-голямата батерия в света. Но поради причината, че литият е сравнително труден за добиване, може да не е най-добрият избор. Новата система, наричана за кратко TEGS-MPV (Thermal Energy Grid Storage-Multi-Junction Photovoltaics), се базира на батерии с разтопена сол, които са в основата на системите за съхранение на енергия от електропреносната мрежа, като електроцентралите с концентрирана слънчева енергия. Но има няколко проблема със съхранението на солта, тъй като става доста корозивна, когато топлината се повишава. Солта може да достигне 538 ° C, след което вредни ефекти, които причинява са прекалено проблемни. За това, екипът от MIT потърсил нов материал, който може да съхранява повече топлина, което от своя страна ще повиши енергийната плътност на системата. Учените избрали силиций, който може да бъде нагрят до 2200 ° C. Системата TEGS-MPV ще бъде изградена в два здраво изолирани резервоара, всеки от които изработен от графит и с ширина 10 м. Единият резервоар ще съхранява течния силиций при относително ниската температура от 1900 ° С. За да бъде загрят, силицият се изпомпва от този резервоар през тръби, изложени на нагревателни елементи, които се захранват от външни източници на енергия. Загретият силиций, след това преминава във втория резервоар, който го съхранява при много по-висока температура от около 2400 ° C.   Докато системите с разтопена сол, използват топлообменник за заваряването на вода, създаваща пара за задвижването на турбина произвеждаща електричество, новата системата не използва топлината, а изключително ярката светлина, излъчвана от разтопеният силиций, при тези високи температури.   Екипът твърди, че една TEGS-MPV система може да е достатъчна за захранването на 100.000 домове. Дизайнът може да бъде реализиран почти навсякъде и би бил много по-евтин, поне около половината от цената на водноелектрическите централи, които са водещи по отношение на високите разходи за съхранение на енергия.   Един от проблемите, които екипът предвижда е, че разтопеният силиций може да реагира и да корозира графитния резервоар, за да проверят това, изследователите изградили мини резервоар. Когато го напълнили със силиций, загрят до 1 600 ° С за един час, те открили, че реагира с графита, образувайки силициев карбид. Но изследователите твърдят, че вместо това да повреди резервоара, всъщност създава тънък защитен слой.", "date": "2018.12.10", "title": "Съхраняват енергия в разтопен силиций"}
{"url": "https://www.monitor.bg:443/bg/a/view/kat-ostana-bez-onlajn-uslugi-151803", "text": "Временно е ограничен достъпа до част от онлайн услугите, предлагани от Пътна полиция, съобщават от МВР. Причината е технически проблем при инсталиране на нова версия на автоматизираната информационна система. Спрян е достъпът до автоматизираната информационна система \"Управление на наложени глоби по наказателни постановления и извършване на плащания по тях през Интернет, SMS, WAP\" и до Портала за електронни административни услуги - задължения по документи, издадени от Пътна полиция. От МВР информират, че до отстраняване на проблема гражданите няма да могат да извършват съответните справки онлайн, ще бъде затрудно и административното обслужване на гишетата на пътна полиция в столицата и в цялата страна. Експерти работят по отстраняването на проблема.", "date": "2018.12.10", "title": "КАТ остана без онлайн услуги"}
{"url": "https://www.monitor.bg:443/bg/a/view/prokuraturata-shte-iska-postojannen-arest-za-ubijstvoto-na-voennoslujeshtata-151802", "text": "Прокуратурата ще поиска постоянен арест за убийството на 40-годишната военнослужеща Десислава Стоянова от 61-ва Стрямска механизирана бригада в Карлово. Очаква се това да стане днес или утре. Финансови неуредици е най-вероятната причина за убийството, стана ясно на брифинг, даден от окръжния прокурор на Пловдив Румен Попов, директора на полицията в града старши комисар Атанас Илков и наблюдаващия прокурор Петър Петров.  Предполага се, че убийството е станало на 29 ноември, тъй като от следващия ден жената е била в неизвестност до петък, когато тялото й е намерено в шкаф в дома на убиеца в Сопот. Обвинен за умишлено убийство е 42-годишният бивш рейнджър Светослав Каменов, който е задържан от разследващите, след като е бил обявен за национално издирване. ", "date": "2018.12.10", "title": "Прокуратурата ще иска постояннен арест за убийството на военнослужещата "}
{"url": "https://www.monitor.bg:443/bg/a/view/tereza-mej-prokarva-brekzita-s-fystycheno-maslo-151799", "text": "Тереза Мей призна, че дните преди решаващият вот за Брекзит в британския парламент във вторник са особено стресиращи, пише в. „Дейли мейл”. За да се пребори с напрежението, 62-годишният британски премиер призна, че тайно си похапва фъстъчено масло, въпреки че страда от диабет. „Едно от моите малки удоволствия, трябва да призная, е фъстъченото масло. Независимо дали е върху препечена филийка, или е само лъжичка. Но не прекалявам”, заяви тя. Дори под стрес и да е сънувала кошмар, Мей не си позволява да се буди с крясъци. „Ако се събудя и извикам „А-а-а-а-а”, вероятно няколко въоръжени полицаи веднага ще нахълтат в спалнята ми”, признава премиерът с усмивка.", "date": "2018.12.10", "title": "Тереза Мей прокарва Брекзита с фъстъчено масло"}
{"url": "https://www.monitor.bg:443/bg/a/view/evroparlamentyt-obsyjda-dnes-priemaneto-ni-v-shengen-151798", "text": "Европейският парламент ще обсъди днес и ще приеме утре нова резолюция, в която призовава за приемането на България и на Румъния в Шенген. Евродепутатите се очаква да подкрепят доклад на своя колега Сергей Станишев, в който се отбелязва, че двете страни от седем години са изпълнили изцяло съществуващите изисквания. Уточнява се, че това е петата поредна резолюция на ЕП по този въпрос. В документа се посочва, че още през 2011 г. Съветът на ЕС е отчел пълната готовност на двете държави да бъдат приети с всички граници (въздушни, морски и сухопътни). Допълва се, че съответното европейско законодателство не предвижда определянето на различни срокове за премахването на проверките по вътрешните сухопътни, морски и въздушни граници. В доклада се уточнява, че всички страни, приети досега в Шенген, са влизали едновременно с всички видове граници. Запазването на проверките по вътрешните граници за България и Румъния има отрицателно въздействие върху износа и вноса от и към двете държави, както и върху превозите от и до някои от най-големите пристанища в Южна Европа, пише в доклада. Това означава загуба на ползи и увеличаване на разходите. Оценки показват, че повторното въвеждане на гранични проверки в ЕС води между 50 милиона и 20 милиарда евро еднократни разходи и два милиарда евро годишни оперативни разходи, се допълва в документа. Записано е, че отлагането на решението за приемането на България и Румъния въвежда изкуствено разделение в ЕС и допринася за възхода на популизма и национализма в цяла Европа. Предвижда се ЕП настоятелно да призове във възможно най-кратък срок Съветът на ЕС да вземе незабавно решение за премахването на проверките по вътрешните сухопътни, морски и въздушни граници на България и Румъния.", "date": "2018.12.10", "title": "Европарламентът обсъжда днес приемането ни в Шенген "}
{"url": "https://www.monitor.bg:443/bg/a/view/18-narasna-kitajskijat-internet-pazar-za-pyrvite-10-meseca-151800", "text": "С 18% е нараснал за първите 10 месеца на годината китайският сектор на интернет услуги, съобщава „Синхуа”. Приходите му за периода са достигнали 766,3 млрд. юана (111,6 млрд. долара, сочат данните на Министерството на промишлеността и информатизацията на КНР. В столицата Пекин интернет секторът бележи рекорден ръст на приходите си от над една трета. Индустрията на онлайн игрите в най-голямата комунистическа страна за десетмесечието е донесла приходи от 159,4 млрд. юана (около 23,22 млрд. долара), като ръстът на годишна основа е 18,5 на сто. Инвестициите на фирмите от бранша в научно изследователски и о опитно конструкторски работи от януари до октомври са нараснали с почти 14 на сто до 39,1 млрд. юана (5,7 млрд. долара).", "date": "2018.12.10", "title": "С 18% нарасна китайският интернет пазар за първите 10 месеца"}
{"url": "https://www.monitor.bg:443/bg/a/view/112-dushi-sa-bili-nastaneni-v-krizisnija-centyr-na-stolichna-obshtina-151801", "text": "112 души без дом са потърсили тази нощ подкрепа и подслон и са били настанени в кризисния център на столична община, съобщиха от пресцентъра. Там хората могат да получат храна и възможност да пренощуват. Информацията е към 6 часа сутринта.", "date": "2018.12.10", "title": "112 души са били настанени в кризисния център на Столична община"}
{"url": "https://www.monitor.bg:443/bg/a/view/budjetyt-za-otbranata-na-sa-sht-shte-nabybne-do-750-miliarda-dolara-151794", "text": "Президентът на САЩ Доналд Тръмп е подкрепил плановете да се поиска от Конгреса сумата от 750 милиарда долара за разходи за отбраната за следващата фискална година, предаде Ройтерс, като се позова на американски представител. По-рано тази година заради високия бюджетен дефицит Тръмп поръча на министрите си да му предложат съкращаване на разходите на ведомствата си пет процента, но сега както изглежда министерството на отбраната ще бъде пощадено. Сумата от 750 милиарда долара е повече от 733-те милиарда, които се очакваше Пентагонът да поиска за фискалната 2020 г. Сумата е и доста над 700-те милиарда долара, за които Тръмп спомена през октомври. През август Тръмп подписа бюджет за отбраната в размер на 716 милиарда долара. В последните дни той е обсъждал въпроса за бюджета с министъра на отбраната Джим Матис. По време на тези дискусии е станало ясно, че Тръмп иска да ускори се прогресът, който неговата администрация е постигнала за укрепване на въоръжените сили.", "date": "2018.12.10", "title": "Бюджетът за отбраната на САЩ ще набъбне до 750 милиарда долара"}
{"url": "https://www.monitor.bg:443/bg/a/view/sochenijat-za-priemnik-na-djon-keli-napuska-v-imeto-na-trymp-151793", "text": "Високопоставеният служител на Белия дом, представен от медиите като вероятен приемник на Джон Кели за поста главен секретар на американското президентство, обяви, че ще напусне администрацията, предадоха световните агенции. Тридесет и шест годишният Ник Ейърс, началник на кабинета на вицепрезидента Майк Пенс, написа в Туитър, че напуска Белия дом в края на годината, за да се включи в кандидат президентския екип на Доналд Тръмп за изборите през 2020 г., на които Тръмп ще се бори за втори мандат. В събота Тръмп обяви, че неговият най-близък съветник Джон Кели ще напусне поста си в края на годината и каза, че името на неговият приемник ще бъде обявено до дни. Според американски медии Ейърс се е показал скептично настроен към идеята да заеме поста до 2020 г., предвид трудностите, с които са се сблъсквали по време на респективните си мандати Джон Кели и предшественикът му Райнс Прийбъс. В Туитър Тръмп написа, че провежда интервюта с \"някои наистина страхотни лица\" за поста на Кели и че скоро ще вземе решение. Според източници той обмислял да назначи на поста настоящия министър на финансите Стивън Мнучин или републиканския конгресмен Марк Мийдоус.", "date": "2018.12.10", "title": "Соченият за приемник на Джон Кели напуска в името на Тръмп"}
{"url": "https://www.monitor.bg:443/bg/a/view/posledni-sme-po-materialen-jiznen-standart-v-es-151792", "text": "България неотлъчно заема последно място в класацията, която подрежда страните в Европейския съюз по жизнен стандарт. За 7 години - от 2010 г. до 2017 г., оценките за България спрямо ЕС-28 са 4-6 пъти по-ниски, с тенденция на увеличаване. Това става ясно от собствено проучване на проф. Васил Цанов и проф. Георги Шопов от Института за икономически изследвания при БАН за състоянието и развитието на материалния жизнен стандарт и енергийната бедност в България, представено на Международна научна конференция „Икономическо развитие и политики: реалност и перспективи“. Конференцията се проведе в София, като в нея участваха учени от България, Полша, Македония, Словения и Казахстан, преподаватели от редица висши училища, както и представители на бизнеса и неправителствени организации Данните сочат, че средният коефициент на материален жизнен стандарт в ЕС за 2010 г. е бил 46.6%, докато в България – едва 9.9%, което ни нарежда на последно място сред 28-те държави. Най-висок стандарт – 90.8% е отчетен в Лихтенщайн, на опашката пред нас са три страни: Литва, Латвия и Румъния. Подредбата за 2017 г. е същата – средният коефециент в ЕС е 45.6%, в България – 7%. Страната ни отново е на последно място, пред нас са пак двете балтийски държави и северната ни съседка. Общо за периода се забелязват слаби изменения в позиционирането на страните-членки – различията намаляват с 2.2. процентни пункта, но между България и ЕС те се увеличат, отбелязват икономистите на БАН. С положителен растеж на материалния жизнен стандарт се открояват: Великобритания, Чехия, Ирландия, Литва, Латвия, Полша, Словакия, Малта и Хърватия, докато България неизменно остава с ниски оценки, сочи анализът на проф. Васил Цанов и проф. Георги Шопов. Авторите на доклада са изследвали и териториалните изменения на материалния жизнения стандарт у нас. За целта са използвали 3 групи показатели за оценка: „икономическо развитие”; „доходи и потребление”; „неравенство и бедност”. Подреждането по райони търпи значителни промени, става ясно от обобщените данни за изминалите 7 години. Според тях Югозападният държи водеща позиция през целия период, значителни подобрения настъпват в Северен централен и Северозападен район, докато сред губещите се отличава Южен централен. Областите с подобрен жизнен стандарт са: Габрово, Плевен, Силистра и Разград, сред тези със значително снижаване на оценките - Сливен, Кърджали, Смолян и Варна. Независимо, че между районите се наблюдава слаба тенденция на сближаване, диференциацията между областите се запазва, сочи анализът на двамата професори от ИИИ при БАН. Въпреки непрекъснато снижаване на жизненото равнище от 2010 г. насам, налице е намаляване броя на областите в критично състояние, обобщават те.", "date": "2018.12.10", "title": "Последни сме по материален жизнен стандарт в ЕС"}
{"url": "https://www.monitor.bg:443/bg/a/view/dve-godini-ot-tragedijata-v-hitrino-151790", "text": "Днес се навършват две години от трагедията в Хитрино. Рано сутринта на 10 декември товарен влак, превозващ цистерни с пропилен и пропан бутан, влиза в населеното място. При навлизане в железопътното отклонение седем цистерни дерайлират, а една от тях се самозапалва. Според ескпертите, изготвили експертиза по делото, възпламеняването е възникнало между 3 и 5 минути след дерайлирането на композицията. Според изчисленията през 80-сантиметров отвор в цистерната са изтекли 45 тона пропилен за 39 секунди. При тежкия инцидент живота си загубиха седем души. Близо 30 души бяха ранени. Разрушени са над 20 сгради. Налага се евакуация на селото заради опасност от обгазяване. В навечерието на втората годишнина от железопътната катастрофа, в Хитрино официално бяха дадени ключовете на 12 нови къщи. Така общият им брой стана 23. ", "date": "2018.12.10", "title": "Две години от трагедията в Хитрино "}
{"url": "https://www.monitor.bg:443/bg/a/view/otkrivat-izlojenieto-za-bylgarski-stoki-151796", "text": "Изложението само за български стоки отваря врати за 14-ти път в София. На търговското изложение „Доверете се на българското“ от 10 до 23 декември в ЦУМ ще може да се закупят продукти, произведени от български фирми. Участие в изложението ще вземат над 60 фирми – производители и търговци, които предлагат различни българскипродукти в следните области: храни, козметични продукти, облекло, трикотаж, обувки, чанти, детски артикули, сувенири, бижута, стоки за бита и други. 70 % от участниците са малки фирми. Официалното откриване ще бъде от 11.30 часа от председателя на БТПП Цветан Симеонов. Медиен партньор е Информационна агенция и вестник „Монитор“.  ", "date": "2018.12.10", "title": "Откриват изложението за български стоки"}
{"url": "https://www.monitor.bg:443/bg/a/view/rusija-na-vtoro-mjasto-sred-proizvoditeli-na-oryjie-151795", "text": "Русия се е изкачила на второ място сред страните производителки на оръжия през 2017 г. Така тя се нарежда след първенеца САЩ. Данните се съдържат в доклад на Института за изследвания на международния мир в Стокхолм (СИПРИ), предадоха световните агенции. \"Руските предприятия преживяват значителен ръст в техните продажби на оръжия от 2011 г.\", заяви изследователят Сиемон Веземан по повод констатациите на доклада. Руската оръжейна индустрия представлява 9,5 процента от продажбите на 100-те най-големи производители в света през 2017 г., като печалбата й е от 37,7 милиарда долара, което е с 8,5 процента повишение в сравнение с 2016 г., посочва докладът. \"Това е в съответствие с увеличаване на разходите на Русия за закупуване на оръжия с цел модернизиране на въоръжените си сили\", посочва Веземан. През септември Русия проведе най-големите си военни маневри в историята си, определени от НАТО като репетиция за пълномащабен конфликт. Досега второто място в класацията от 2002 г. се заемаше от Великобритания, която сега пада на трета позиция (9 процента от световната продукция). Франция е на четвърто място. САЩ продължават да доминират в класацията с голяма преднина. Американските производители съставляват 75 процента от общите продажби през 2017 г., като 42 американски компании от отрасъла са в топ 100 с общи приходи от 226,6 милиарда долара. \"Американските предприятия се възползват директно от постоянното търсене на оръжия от страна на американското министерство на отбраната\", обяснява Од Фльоран, директорка на програмата за изследвания на въоръженията и военните разходи. Първи производител на оръжия света е американската компания Локхийд Мартин (44,9 милиарда долара приходи). Руската компания Алмаз-Антей е на десето място с приходи от 8,6 милиарда долара, което е скок със 17 процентна в сравнение с 2016 г. За първи път руска компания влиза в топ 10. В класацията на стоте най-големи производители на оръжия в света влизат още девет руски оръжейни компании. В доклада на СИПРИ се посочва още, че продажбите на турски компании са скочили с 24 процента през 2017 г., което отразява амбициите на Анкара да развива своята оръжейна индустрия, за да отговори на нарастващото търсене на оръжия и да стане по-малко зависима от чужди доставчици, посочва друг изследовател от СИПРИ Петер Веземан. СИПРИ е създаден през 1966 г. от парламента на Швеция и проследява военните разходи и оръжейни трансфери.", "date": "2018.12.10", "title": "Русия на второ място сред производители на оръжие "}
{"url": "https://www.monitor.bg:443/bg/a/view/pensionerite-invalidi-pone-s-52-lv-otgore-ot-1-januari-151788", "text": "Пенсионерите, които сега получават т.нар. социална инвалидна четвъртинка, ще взимат от 52.20 лв. до 198.36 лв. повече всеки месец от 1 януари. От тази дата трябва да влезе в сила новият вид финансова подкрепа, залегнала в Закона за хората с увреждания. Това се отнася за над 340 000 пенсионери, които са с увреждане над 71% и получават към парите си за старини допълнителни 25% от социалната пенсия. През 2014 г. спря отпускането на нови „четвъртинки“, като тези, на които вече бяха отпуснати, продължиха да ги взимат. Сега Националният осигурителен институт (НОИ) вече няма да изплаща тези 25% от социалната пенсия (малко над 30 лв.), която получаваха пенсионерите инвалиди. Вместо това от Агенцията за социално подпомагане (АСП). Размерът на финансовата подкрепа ще се определя според степента на увреждане и линията на бедност, която за 2019 г. е 348 лв. Така най-малко ще получават тези, които са с увреждане от 71 до 90 на сто, а именно 15% от линията на бедност – 52.20 лв. Хората с инвалидност над 90%, които нямат право на чужда помощ, ще имат право на 25%, или 87 лв. Най-много ще получават тези с над 90% увреждания, които имат право на добавки за чужда помощ и на социална пенсия за инвалидност. За тях са определени 57% от линията на бедност, което прави по 198,36 лв. В случай че месечната финансова подкрепа е в по-малък размер от досегашната, ще се отпуска по-благоприятната за лицето. Помощта пък е Отпускането и плащането й ще става автоматично, като Агенцията за социално подпомагане трябва да получи данните за хората и техните сметки от НОИ още този месец. Тези обаче, които в момента не получават други социални помощи, трябва да подадат заявление в АСП до 1 юни 2019 г. След този срок може да подават заявление от всяко 1-во число на месеца. “По никакъв начин и да се разкарват от малките населени места, защото сега е зимен период. Работа на самите служители е да намерят хората”, обясни Светлана Ангелова, която е зам.-председател на социалната комисия в НС. От социалното министерство пък уточниха, че след обнародването на закона, което трябва да се случи следващата седмица, заедно с НОИ и АСП ще направят мащабна разяснителна кампания. Междувременно от финансовата подкрепа ще могат да се ползват и всички хора с увреждания, като тя заменя интеграционните добавки. Сумите, които ще получават българите с инвалидност над 71%, са същите, както и при инвалидизираните пенсионери. Тези, които са с увреждане от 50 до 70.99% пък ще имат право на 7% от линията на бедност, или това означава по 24.36 лв. месечно.", "date": "2018.12.10", "title": "Пенсионерите инвалиди поне с 52 лв. отгоре от 1 януари "}
{"url": "https://www.monitor.bg:443/bg/a/view/novata-liderka-na-hds-ne-iska-da-e-v-kabineta-na-merkel-151797", "text": "Анегрет Крамп-Каренбауер, която преди броени дни бе избрана за председател на германския Християндемократически съюз, заяви, че няма намерение да заема министерски пост. \"Кандидатирах се за лидерския пост в партията, защото исках да дам глас на независимите позиции в ХДС\", каза Крамп-Каренбауер пред в. \"Саабрюкер цайтунг\". \"Няма нужда да участвам в кабинета заради това\", допълни тя. \"Канцлерът решава кой да е в кабинета и той е вече пълен\", каза новата лидерка на ХДС. Избирането на Крамп-Каренбауер начело на ХДС й дава добри шансове да стане следващия канцлер на Германия.", "date": "2018.12.10", "title": "Новата лидерка на ХДС не иска да е в кабинета на Меркел"}
{"url": "https://www.monitor.bg:443/bg/a/view/kolednata-elha-grejva-sreshtu-50-leva-151785", "text": "Тази година средната цена за украса на коледната елха ще ни струва около 50 лв. Сумата ще стигне за гирлянди, висулки, както и за светещи лампички, но най-скъпи ще ни излязат декоративните коледни топки. В някои случай крайната цена може дори да излезе по-висока от тази на дръвчето, показва проучване на „Монитор”. Украсяването на дома за празниците започва още през ноември, а при някои продължава дори след Нова година. То включва не само украшенията на коледната елха, но и различни с които коледният дух в дома е гарантиран. За да украсим елхата обаче, ще трябва да дадем над 50 лв. Гирляндите ще струват средно 6 лв., макар и да могат да се намерят такива за 2 лв., които са с по-лошо качество и са по-къси. На места дългите украшения могат да стигнат и 10 лв., но дължината отново е скъсена. За светещи завеси пък ще дадем средно 20 лв. С тях потребителите също трябва да внимават, тъй като понякога може да дадем повече пари за по-малка дължина. Най-много харчим за декоративни топки за елхата, които струват 17 - 18 лв. само за един брой. Причина за високата цена е, че някои от тях са рисувани на ръка и са с по-високо качество. Нов хит тази година обаче са топчетата в промишлени количества от сорта на 30 - 40 бр., които се продават за 15 лв. Те не са големи или блещукащи, но именно заради броя са предпочитани. Най-търсени са висулките с животни, феи, бастунчета, войници и ангелчета. Те могат да струват между 2 и 15 лв. в зависимост от качеството и размера. Най-харесвани от тях са тези със На второ място по търсене се нареждат свещите. Те не са ароматни, нито са ръчно изработени, но все пак набират популярност. Цената им варира между 5 и 40 лв. На места се предлагат и коледни чинийки, но не всяка от тях има свещ. Свещи се купуват и за коледната трапеза, но те са далеч по-евтини – цената им трудно стига 5 лв. за 2 бр. Общо украсата на дома ще струва близо 70 лв. Скокът в цената се дължи основно на керамичните фигури, които трудно излизат под 5-7 лв. Тази година лепенките или панделките за вратата или стените не са толкова търсени въпреки цените от порядъка на 1,50 – 2,00 лв. Преспапиетата също са загубили своята популярност. На тяхно място се взимат свещи или различни плюшени играчки от порядъка на 30-50 лв. За разноцветни чорапи пък ще дадем до 4 лв., като по-харесвани са тези с по-прост дизайн. В евтините магазини всички необходими елементи за украсата могат да бъдат намерени на далеч по-изгодни цени и въпреки това потребителите се ориентират към сигурното качество. Продаваме ръчно изработени свещи от парафин в южната ни съседка Гърция само за 10 евро. Един от най-големите гръцки производители на свещи поръчва материали от нас и ги внася в родината си, като за това може да вземе дори между 15 и 40 лв. По поръчка се правят изделия с християнски мотиви или с богини от старогръцката митология. Свещите се правят от парафин, а фитилът се гаси с потапяне. Не са ароматни, но все пак са търсени заради красивите елементи и детайли. „Фирмата имаше проблеми със служителите и затова в момента производството ни е по-ниско”, сподели търговец пред „Монитор”.", "date": "2018.12.10", "title": "Коледната елха грейва срещу 50 лева"}
{"url": "https://www.monitor.bg:443/bg/a/view/marija-gabriel-ima-ogromen-risk-za-evroizborite-ot-falshivi-novini-151781", "text": "Критериите за проверителите ще са готови до седмици, списъкът ще се актуализира всяка година, казва в интервю пред \"Монитор\" европейският комисар по цифровизацията. - Планът за действие е следващата стъпка. За малко повече от година изминахме немалък път. Подходът е да запазим основни ценности като свободата на изразяване и правото на достъп до информация. Но все повече да посочваме конкретни действия, които всеки един в този процес да предприеме и те да доведат до резултат. Трябва да действаме бързо и качествено. Това означава по-голяма координация между държавите членки, много ясно изпълнение на ангажиментите, поети в Кодекса за борба с дезинформацията онлайн, конкретни инициативи за засилване на медийната грамотност, както и още повече работа по създаване на независимата мрежа на доверени проверители на информация. Със сигурност този бюджет не е достатъчен, но той не е единствен. Силата на Европа е не само във финансовия ресурс, който отделя. Говорим за тези 5 млн. евро, но забравяме за други конкретни линии. Досега сме дали 40 млн. евро за проекти, които извеждат на преден план добри практики за борба с дезинформацията онлайн. В новата програмата „Креативна Европа“ сме предложили да има 61 млн. евро, които да позволят този проблем да се адресира повече. Отделно имаме проекти за подкрепа на качествената и разследващата журналистика и за обмен на добри практики. Голямата сила не е колко средства влагаш, а с какъв друг ресурс – човешки, институционален и координационен, разполагаш. Затова говорим за засилване на експертизата в институциите, дипломатическата служба, делегациите в ЕС. До март държавите членки трябва да посочат национална контактна точка, за да може механизмът за ранно предупреждение да работи. Затова говорим за независима мрежа от проверители на информация. Това са експерти, които могат в рамките на минути да кажат коя новина е фалшива, кой е нейният източник. - Това предстои да бъде дефинирано, и то в най-скоро време. Доверени проверители на информация означава експерти, отговарящи на високи критерии, каквито съществуват в международната организация, базирана в САЩ. Такава европейска нямаме. Има проверители само в 11 държави и затова стартирахме работата с тях още през септември. Не принадлежи на нито една институция и правителство да дефинира кои да са те и как да работят. Затова наблягам на независима европейска мрежа от доверители на информация. Това ни предстои в следващите седмици – да има ясни критерии за членство и този статут да не бъде даван веднъж завинаги, а всяка година да подлежи на актуализация. Така ще могат всички наоколо хем да видят какво се случва и същевременно да се включват нови експерти. Тяхната работа е много важна. От една страна, допринасят много бързо да се идентифицират добрите практики, бързо да се провери информацията и да имаме повече осведоменост. В кодекса имаше нещо, което мина почти незабелязано. За първи път платформите поеха ангажимента да предоставят данни, с които разполагат, на проверителите, на научните изследователи, което беше немислимо преди една година. Това искаме, създавайки мрежата и силна онлайн платформа - тези данни да бъдат на тяхно разположение и много бързо да идентифицираме фалшивите новини. Фалшивите новини и дезинформацията еволюират и се развиват много бързо, всеки ден. Затова нашите действия трябва да са постоянни. - Ще се кандидатства въз основа на експертизата. - Индикаторите са няколко, а аз наблягам на три основни от тях. Най-напред е прозрачност на политическата кампания и съдържание. Трябва да знаем коя партия или кандидат финансира определен тип съдържание, какъв тип данни се използват, ясна борба с фалшивите акаунти и яснота по отношение на сигнализирането на ботовете. Много голяма част от хората нямат индикация, че когато осъществяват интеракция, то тя не е с човек, а бот. Това носи негативни последствия. Последният пример беше дезинформационната кампания за авторските права, която бе организирана през юли, когато се гласуваше в Страсбург. По тези показатели всеки месец мониторингът трябва да показва, че има желание за борба срещу явлението. Запазвам си правото да видя какъв ще бъде първият резултат. Едно от най-важните неща, за които ще бъда бдителна, е възможността да се предоставят на гражданите инструменти, които сами да сигнализират и идентифицират такава дезинформация. - Този риск съществува и е голям. Причината е, че тези европейски избори ще бъдат различни заради новите технологии. Ако дезинформацията е съществувала открай време, то новото е скоростта, с която се разпространява, и мащабите, в които се разпростира. Примерите са около нас и не засягат само политиката, но и въпроси за общественото здраве. Конкретен пример са ваксините при децата. Затова трябва да бъдем много бдителни и да говорим за превръщането на този механизъм в нещо оперативно – до март да има национални контактни точки, за да може да се обменя информация. Трябва да има пряка връзка между националните избирателни комисии и органите за защита на личните данни, заедно с тези за киберсигурност, че тази информация се отличава като такава и дава индикация, че е фалшива. Затова говорим за прозрачност на политическото съдържание. Нужно е тясно сътрудничество с рекламодателите, които поеха в кодекса ангажимент да бъдат ограничени рекламите върху сайтове, които можеш да локализираш като такива, които бълват фалшиви новини. Трябва да направим така, че да намалим видимостта на фалшивите новини и да знаеш във всеки един момент до каква информация имаш достъп и как твои данни не биха могли да бъдат използвани с цел да окажат влияние. „Кеймбридж аналитика“ беше точно това. - Ние ще продължим да работим. При Брекзит много от нещата, които чухме, оказаха влияние – от сумата, която трябва да се върне, до всякакъв друг план, от този, който сега се реализира. Фалшивите новини може да имат много тежки последствия. - Общият регламент за личните данни даде най-високия стандарт по света по отношение на защитата на личните данни. ЕС имаше куража да каже, че за нас личните данни не са стока, те са ценност и не подлежат на договаряне. Силата на европейския подход в цифровизацията е, че имаме ценности, каквато е защитата на личните данни. Следим отблизо в държавите членки какво се случва. Страните имаха две години за прилагане на регламента. В голяма част от тях дебатът се случи едва сега. Трябва обаче да вземем предвид трудностите, с които малките и средните предприятия се сблъскват. Държавите членки имат възможност да направят своите изключения. Следващата година в Брюксел ще има голяма конференция, където ще могат да бъдат поставени всички тези трудности и всичко да бъде адаптирано и гъвкаво. Но като стандарт, ценност това ще остане. Над 50% от американските компании казват, че следващият им приоритет е защита на личните данни и да осигурят съответствие с такова законодателство. Само преди месец изпълнителният директор на „Епъл“ отправи много силен призив, че е време и те да имат такава. Минаваме може би през труден и адаптивен период. Ние не сме Китай, не сме и САЩ. Имаме своите силни страни - невероятни научни изследователи и силни сектори в индустрията – автомобилната. Сега е дошло време Европа да не копира това, което другите са направили, а да се концентрираме и да инвестираме в ключови области. Конкретен пример е роботиката. 25% от роботите се правят в Европа. В микро- и наноелектрониката сме лидери на световния пазар. Това означава всички държави да гледаме в една посока и да имаме координирани действия. Това правим и с изкуствения интелект. Искаме стратегически инвестиции и затова залагаме 1,5 млрд. евро до 2020 година, а целта е частно и публично инвестиране през следващите 7 години да мобилизира 20 млрд. евро на година. Сега ЕС инвестира в пъти по-малко от Китай, но имаме силните си страни. Не трябва да губим от поглед и влиянието върху пазара на труда и цифровите умения. Затова от година и половина настоявам да се инвестира повече в цифрови умения. 44% от европейците нямат такива. Става дума за 169 млн. европейски граждани, а ние говорим за квантова технология, за блокчейн и изкуствен интелект. От друга страна, има голям недостиг на специалисти. Дефицитът на кадри вече е над 350 000. - Той е създаден през юни. В него има над 1800 участници и е отворен за всеки. Моето желание е той да бъде мястото, където всички с експертиза да могат да бъдат полезни и нашите законодателни предложения да не спират иновациите. Имаме представители от банковия сектор, от телекомите, граждани, стартъпи. Само след няколко седмици те ще имат изключително важна роля. Създадохме експертна група за основни насоки на действие на етичните въпроси. До края на декември трябва да предложат първата версия на препоръки. Алиансът обаче ще е този, който в следващите три месеца ще трябва се произнесе кои от тях са адекватни и в какъв период. - Има, но бих се радвала да има още. Важно е да има географски баланс в тези алианси и да има повече страни от Централна и Източна Европа. Защото България има невероятен потенциал за иновационен хъб в Европа. Цифровизацията е страхотна възможност, но тя е и риск – за повече социално изключване и бедност и по-големи разлики между държавите и регионите. Родена е на 20 май 1979 г. От 2005 до 2008 г. е асистент научен изследовател в Института по политически науки в Бордо, Франция Преподавателската й дейност е свързана с темите за процеса на вземане на решения в ЕС, политическа социология и международни отношения От 2009 до 2017 г. е евродепутат от групата на ЕНП От 2012 до 2014 г. е координатор на ЕНП в Комисията по правата на жените и равенството между половете на ЕП От 2014 до 2017 г. е зам.-председател на групара на ЕНП в ЕП и ръководител на делегацията на ГЕРБ в ЕНП От 2012 г. е зам.-председател на ЕНП - жени, а през ноември 2018 г. бе презибрана за трети път на поста На 14 септември 2017 г. положи клетва като еврокомисар", "date": "2018.12.10", "title": "Мария Габриел: Има огромен риск за евроизборите от фалшиви новини "}
