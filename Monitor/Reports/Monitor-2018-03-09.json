{"url": "http://www.monitor.bg/a/view/76897-20-%D0%B3%D1%80%D0%B0%D0%B4%D1%83%D1%81%D0%B0-%D0%B2-%D0%BD%D0%B5%D0%B4%D0%B5%D0%BB%D1%8F-%D0%B4%D1%8A%D0%B6%D0%B4-%D0%BE%D1%82-%D0%B2%D1%82%D0%BE%D1%80%D0%BD%D0%B8%D0%BA/", "text": "\n                    \"Снегът бавно и постепенно ще се стопи през следващите дни. Всички тези нежни красавици - циклоните Верене и Юлия, ще се движат все в северна посока. В неделя и понеделник температурите ще достигнат 20 градуса\". Това заяви в ефира на \"Здравей, България\" климатологът доц. Георги Рачев. „Вървим към топло време. Валежи в понеделник в късния следобед може да има превалявания. На изток ще си стане топло. После ще дойде малко по-хладен въздух, който ще стабилизира снеготопенето\", заяви климатологът.Нови валежи се очакват в периода от вторник до четвъртък следващата седмица. Обстановката в застрашените от наводнение райони обаче ще се успокои, коментира пък директорът на Националния институт по метеорология и хидрология (НИМХ) към БАН проф. Христомир Брънзов.Той увери, че покачването на нивата на някои реки и язовири не е сериозна аномалия. Нормално е през пролетта да се наблюдават серии от циклони, които правят времето доста динамично, допълни професорът.\n                    ", "date": "2018.03.09", "title": "20 градуса в неделя, дъжд от вторник "}
{"url": "http://www.monitor.bg/a/view/14119-%D0%9E%D1%82%D0%BA%D1%8A%D1%80%D1%82%D0%B8-%D1%81%D0%B5-%D0%BF%D0%B0%D1%80%D1%87%D0%B5-%D0%BE%D1%82-%D0%BA%D0%BE%D0%B7%D0%B8%D1%80%D0%BA%D0%B0%D1%82%D0%B0-%D0%BD%D0%B0-%D0%9D%D0%B0%D1%80%D0%BE%D0%B4%D0%BD%D0%B0%D1%82%D0%B0-%D0%B1%D0%B8%D0%B1%D0%BB%D0%B8%D0%BE%D1%82%D0%B5%D0%BA%D0%B0/", "text": "\n                    „Случило се е вчера, малко след края на работното време - около 17.40 часа. Отчупило се е парче от перваза на библиотеката, който е направен от сегменти“, обясни пиарът на библиотеката Виолета Цветкова, цитирана от „Фокус“. За щастие няма пострадали при инцидента, тъй като парчето е паднало на няколко крачки от официалния вход на сградата.„Единият от тези сегменти явно е започнал да се руши от топенето на снега. Вероятно водата е преминавала между улука и камъка, просмукала се е в камъка, той се е разцепил и една част - сегмент от перваза, пада“, добави тя.За случая били информирани всички институции, които имат отношение към случая - Министерство на културата, Националния институт за паметници на културата, Столична община, пожарна безопасност.Около обяд екипи на пожарната са изронили останало от този сегмент и към момента няма парченца, които да има опасност да паднат. „Този вход е затворен и е отворен съседният, отново отпред на фасадата, затворен е левият, но е отворен десният“, каза още Цветкова. Тя добави, че цялата сграда на библиотеката е опасана от лента, която да ограничава достъпа на хора.Продължава да се прави оглед на целия фриз, като вероятно предстои да се направи частична реставрация, тъй като сградата е паметник на културата.Цветкова припомни, че през февруари миналата година част от стъкления покрив на библиотеката се срути под тежестта на падналия сняг и посочи, че случаят от вчера е поредното доказателство, че сградата се нуждае спешно от основен ремонт. „Тя функционира от 1953 г. и през всички тези десетилетия и основен ремонт не е правен - нито на инсталациите, нито на сградата в цялост“, коментира тя.\n\n\n                    ", "date": "2018.03.09", "title": "Откърти се парче от козирката на Народната библиотека (ОБНОВЕНА)"}
{"url": "http://www.monitor.bg/a/view/84667-%D0%90%D0%B4%D0%BC%D0%B8%D0%BD%D0%B8%D1%81%D1%82%D1%80%D0%B0%D1%82%D0%B8%D0%B2%D0%BD%D0%B8%D1%82%D0%B5-%D1%83%D1%81%D0%BB%D1%83%D0%B3%D0%B8-%D1%81-%D0%BC%D0%B0%D0%BA%D1%81%D0%B8%D0%BC%D0%B0%D0%BB%D0%B5%D0%BD-%D1%81%D1%80%D0%BE%D0%BA-%D0%B7%D0%B0-%D0%B8%D0%B7%D0%BF%D1%8A%D0%BB%D0%BD%D0%B5%D0%BD%D0%B8%D0%B5/", "text": "\n                    Административните документи, предоставяни от общините, да имат максимален срок за изваждане. Това предвижда мащабен проект с еврофинансиране за административната рефрома, който беше представен в Министерския съвет. Проектът „Трансформация на модела на административното обслужване“ е на стойност близо 5 млн. лева и се финансира от оперативна програма „Добро управление“, съобщи Красимир Божанов, директор на Дирекция „Модернизация на администрацията“ към МС. Зам.-председателят на Националното сдружение на общините Теодора Тачева обясни, че на централно ниво може да се постави максимален срок - например пет работни дни, като така времето за издаване на даден документ няма да може да се удължава до безкрайност. Тачева заяви, че в момента се проучва и възможността за уеднаквяване на цените на административните услуги във всички общини. Според нея обаче това ще стане трудно заради различния стандарт на живот в районите на страната.Разработва се и информационен сайт, от който ще се вижда кои услуги могат по служебен път да се предоставят и ще може да подаваме сигнали, ако ни искат документи при възможност услугата да стане по служебен път. Очаква се пилотно информационна системата да бъде внедрена в петдесет администрации, които ще предоставят административни услуги по служебен път на бизнеса и хората.\nПо проекта се прави и анализ на над 12000 регистъра, водени в администрацията, с идеята някои от тях да отпаднат, други да се обединят, а най-голямата група да се централизират.Разглежда се и възможностите на въвеждане на услуги на принципа \"епизоди от живота\" и \"бизнес събития\". Целта е да се групират отделните административни услуги, част от тези епизоди, в една. Например - при \"епизод раждане\", Националният осигурителен институт да администрира целия процес на изваждане на необходимите документи. Друго предложение е при \"епизод издаването на свидетелство за управление на кола\" администратор да е обучаващата фирма.\n                    ", "date": "2018.03.09", "title": "Общините със срок за издаване на документи"}
{"url": "http://www.monitor.bg/a/view/62200-%D0%92%D0%BE%D0%B4%D0%B0%D1%82%D0%B0-%D0%B2-%D0%A1%D0%BA%D1%8A%D1%82-%D0%BD%D0%B5-%D1%81%D0%B5-%D0%BF%D0%BE%D0%BA%D0%B0%D1%87%D0%B2%D0%B0-%D0%BD%D0%BE-%D1%81%D1%82%D1%80%D0%B0%D1%85%D1%8A%D1%82-%D0%BE%D1%82-%D0%BF%D0%BE%D1%82%D0%BE%D0%BF-%D0%BE%D1%81%D1%82%D0%B0%D0%B2%D0%B0/", "text": "Изпомпват денонощно опасния язовир „Рогозен 1”, който се излива в реката, наводнила Мизия\n                    Поредно денонощие продължи борбата с водната стихия, която заплашва да потопи три села в община Хайредин и Мизия. Добрата новина е, че нивото на река Скът, която отнесе преди четири години Мизия, вече не се покачва. До критичния й обем остава около един метър. Това дава надежда на местните управници, че тази пролет стихията може да бъде овладяна и те успокояват жителите на населените места в региона. Но страхът на хората, преживели големия потоп през 2014-та остава. Затова и те са на денонощна стража край реката, която вече е започнала да се разлива, но извън територията на селата и града. Засега единственият дискомфорт на мизийци е, че трябва да изтърпят наложения воден режим. Това се налага, тъй като местните кладенци, които захранват с питейна течност абонатите, са частично залети от високите води на река Скът. Относително по-спокойна вече е обстановката в селата Рогозен, Бързина и Ботево. Хората, които бяха евакуирани вече са се прибрали по домовете си, но бедственото положение остава, съобщи кметът на община Хайредин Тодор Тодоров. Налага се опасният язовир „Рогозен 1” да се изсмуква денонощно като всяка една от мощните хидрофорни помпи „гълта” по 50 тона вода в минута. Освен това в преливника непрекъснато се хвърля скална маса, която намалява силата на струята и помага той да не се доразруши. За тази работа е нужна още тежка техника и кметът призова фирми, които разполагат с такава да помогнат. По сметките на местния управник за ремонта на водоема са нужни към 2 милиона лева, т.е. колкото е бюджета на общината. Тодор Тодоров е категоричен, че тази сума е непосилна за хазната на Хайредин. Дори се кани да предложи на общинския съвет да гласува решение, с което да подарят язовира на държавата.\n\n\n                    ", "date": "2018.03.09", "title": "Водата в Скът не се покачва,  но страхът от потоп остава"}
{"url": "http://www.monitor.bg/a/view/54643-12-%D0%BC%D0%BB%D0%BD-%D0%BF%D0%B5%D0%BD%D1%81%D0%B8%D0%BE%D0%BD%D0%B5%D1%80%D0%B8-%D1%83-%D0%BD%D0%B0%D1%81-%D0%BE%D1%84%D0%B8%D1%86%D0%B8%D0%B0%D0%BB%D0%BD%D0%BE-%D0%B1%D0%B5%D0%B4%D0%BD%D0%B8/", "text": "\n                    Около 1,2 млн. пенсионери у нас получават под 321 лв., колкото е линията на бедност. Това показват данни на министъра на труда и социалната политика Бисер Петков. В последните години именно линията на бедност е прагът, по който се определя дали възрастните да получат бонуси за Великден и Коледа. „Чрез тези еднократни допълнителни суми правителството цели да подпомага именно тези пенсионери“, заяви Петков по време на парламентарния контрол днес. В сряда социалният министър заяви, че до 20-ти март кабинетът ще реши дали ще има великденски бонуси за пенсионерите. След като финансовото министерство определи дали и какъв ресурс може да се отпусне за празнични добавки, експерти от социалното ведомство и НОИ ще решат кой и по колко ще получи.Миналата Коледа възрастните с пенсии от 321 лв., колко е линията на бедност, получиха бонус по 40 лв. Бисер Петков припомни, че от юли всички пенсии ще бъдат увеличени с с 3,8%. Така минималната пенсия ще достигне 207,60 лв. Таванът обаче ще остане без промяна – 910 лв., заради замразяването на максималния осигурителен праг.\n                    ", "date": "2018.03.09", "title": "Бедните пенсионери са 1,2 млн.  "}
{"url": "http://www.monitor.bg/a/view/81924-23%D0%B3%D0%BE%D0%B4%D0%B8%D1%88%D0%BD%D0%B0-%D0%BF%D0%BE%D1%87%D0%B8%D0%BD%D0%B0-%D0%BF%D0%BE-%D0%B2%D1%80%D0%B5%D0%BC%D0%B5-%D0%BD%D0%B0-%D1%80%D0%B0%D0%B6%D0%B4%D0%B0%D0%BD%D0%B5/", "text": "\n                    Окръжна прокуратура - Кърджали наблюдава досъдебно производство за установяване на причините за смъртта на 23-годишна жена, починала по време на раждане днес в МБАЛ „Д-р Атанас Дафовски“ - гр. Кърджали. Това съобщиха от Апелативна прокуратура – Пловдив.\n\nПо делото е извършен оглед, назначена е тройна съдебно-медицинска експертиза, предстоят разпити на свидетели и други процесуални действия. Срокът на разследването е двумесечен.\n\n \n                    ", "date": "2018.03.09", "title": "23-годишна почина по време на раждане    "}
{"url": "http://www.monitor.bg/a/view/70733-%D0%A0%D0%BE%D1%89%D0%BE%D0%BA-%D1%82%D1%8A%D1%80%D1%81%D0%B8-%D0%B2%D0%B0%D1%80%D0%BD%D0%B5%D0%BD%D1%81%D0%BA%D0%B0-%D0%B4%D0%B2%D0%BE%D0%B9%D0%BA%D0%B0-%D1%81%D0%BA%D0%BB%D1%8E%D1%87%D0%B8%D0%BB%D0%B0-%D0%B1%D1%80%D0%B0%D0%BA-%D0%BD%D0%B0-24-%D1%8E%D0%BD%D0%B8/", "text": "\n                    Побратименият с Варна германски град Рощок търси семейна двойка от морската столица, която е сключила брак на 24 юни. Това е датата, на която преди 800 години е основан германският град. Семейството ще бъде част от кампанията Кажи „Да“ на Рощок, която се организира по повод кръглата годишнина на града. Идеята е да бъдат събрани семейни двойки от всички побратимени градове, които ще подновят обетите си на 24 юни, като събитието ще бъде част от богатата празнична програма на Рощок.Кандидатите от Варна трябва да попълнят формуляр, прикачен на internationalvarna@abv.bg до 20 март. Първата двойка, която подаде информацията, ще посети Рощок от 22 до 25 юни. Германският град поема разходите за хотел в периода на престоя, храна и трансфер до курортното градче Варнемюнде. Разходите за път от Варна до Рощок и обратно са за сметка на двойката. За повече информация е обявен и телелефон 052 820 308.Варна и Рощок са побратимени от 52 години. През последните години двустранното сътрудничество е много активно, като двата града са в партньорски отношения за редица проекти, свързани с развитието на ветроходните спортове, образование, култура и туризъм.\n                    ", "date": "2018.03.09", "title": "Рощок търси варненска двойка, сключила брак на 24 юни"}
{"url": "http://www.monitor.bg/a/view/74952-%D0%A1%D0%BB%D1%8A%D0%BD%D1%87%D0%B5%D0%B2%D0%BE-%D0%B8-%D1%82%D0%BE%D0%BF%D0%BB%D0%BE-%D0%B4%D0%BD%D0%B5%D1%81/", "text": "\n                    Днес облачността ще е разкъсана, на много места до предимно слънчево. По-значителна ще се задържи над източните райони, но до вечерта и там ще се разкъса и намалее. Ще духа слаб, в североизточните райони – до умерен западен вятър. Максималните температури ще са между 11° и 16°. Такава е прогнозата за времето на Националния институт по метеорология и хидрология (НИМХ) при БАН, съобщи дежурният синоптик Мартин Славчев за \"Фокус\".Над Черноморието облачността ще е по-често значителна, но валежи не се очакват. Ще духа слаб до умерен западен вятър, на север от нос Калиакра – южен. Максималните температури ще са между 9° и 12°. Температурата на морската вода е 5-7°. Вълнението на морето ще е 1-2 бала.Над планините ще преобладава слънчево време. Над Рило-Родопската област ще има висока облачност, а преди обяд в източните райони ще има по-значителна ниска. Ще духа умерен, по билата и временно силен запад-северозападен вятър. Максималната температура на височина 1200 метра ще е около 9°, на 2000 метра – около 2°.\n                    ", "date": "2018.03.09", "title": "Слънчево и топло днес "}
{"url": "http://www.monitor.bg/a/view/15732-8-%D0%BE%D1%82-10-%D1%85%D0%BB%D1%8F%D0%B1%D0%B0-%D1%81-%D0%BD%D0%B5%D1%83%D1%81%D1%82%D0%B0%D0%BD%D0%BE%D0%B2%D0%B5%D0%BD%D0%BE-%D0%BA%D0%B0%D1%87%D0%B5%D1%81%D1%82%D0%B2%D0%BE/", "text": "Еврокомисар предлага медът да замести захарта в детските храни\n                    8 от 10 хляба на пазара на практика са без установено качество и състав, защото от 1000 фурни страната само 200 са се регистрирали доброволно като производители. Това обяви Марияна Кукушева, председател на Федерацията на хлебопроизводителите и сладкарите.По думите й по голяма част от въпросните обекти за производство на хляб обикновено се записват като търговски дружества в общините,но не и в Агенцията по храните, където регистрацията е по желание. Според Кукушева при натравяне на човек, купил си храна, произведен от такава фирма трудно може да предяви претенции.Председателят на организацията припомни, че в останалите страни от ЕС регистрацията на производителите на хляб и храни е задължителна, като в някои от държавите с това се занимават браншовите асоциации. Според нея именно те са в състояние да се справят със сивия сектор в хлебопроизводството. По думите й обаче първо най-после трябва да се приеме Закона за храните и силно се надява това да стане до края на годината.Кукушева предложи на учениците вместо евтини закуски, които децата изхвърлят, да се дават ваучери на стойността на закуските. „Така те ще могат да избират какво да си купят. Дали да си съберат 2 ваучера и с тях да си вземат истинска баница със сирене и масло или нещо друго“, смята тя.На втория форум с участието на еврокомисаря за здравеопазването и безопасността на храните Витянис Андриукайтис вчера бе дискутиран инашумял през последните няколко години най-вече в страните от Източна Европа.„Има двоен стандарт и това бе доказано“, каза председателят на земеделската комисия в Народното събрание Десислава Танева. „Потребителят трябва да има право на избор на продуктите, а храната продавана под една марка да има едно съдържание. Така и големите компании, които държат големите пазари ще предложат и продукти с различно наименование, за да не се подвежда потребителят. Смятам, че e редно да променим регулациите, за да не бъде заблуждаван потребителят и съдържанието на едни и същи продукт под една марка навсякъде в ЕС да е еднакво. Така и хората ще се чувстват равнопоставени на единния европейски пазар“, добави Танева. Тя предложи още да има и единен европейски орган за контрол на двойните стандарти, който ще може по-лесно да се противопостави на влиянието на големите транснационални компании в хранителния секктор.Витянис Андриукайтис от своя страна предложи да се помисли за замяната на захарта в детските храни с мед, който според, него като лекар е по-безвреден и има повече енергия необходима за организма на подрастващите. На въпрос за вредните съставки в храните (особено консервантите, овкусителите и ароматизаторите), консумирани от европейците еврокомисарят лансира идеята„В него ще има официални данни от изследвания по проблема. Гражданите да виждат научна информация за качествата на храните, а не да попадат на всякакви стряскащи неща в Интернет“, каза Андриукайтис.\n                    ", "date": "2018.03.09", "title": "8 от 10 хляба с неустановено качество"}
{"url": "http://www.monitor.bg/a/view/48822-%D0%9F%D0%BB%D0%B5%D0%BC%D0%B5%D0%BD%D0%BD%D0%B8%D0%BA-%D0%BF%D1%80%D0%B5%D0%B1%D0%B8-%D0%B4%D0%BE-%D1%81%D0%BC%D1%8A%D1%80%D1%82-%D0%B2%D1%83%D0%B9%D1%87%D0%BE-%D1%81%D0%B8-%D0%B4%D1%80%D0%B0%D0%B7%D0%BD%D0%B5%D0%BB-%D0%B3%D0%BE/", "text": "\n                    52-годишен новозагорец, който от много време бил на легло след зверски побой и поради това бил напълно обездвижен, е починал в местната болница. На 3 март трайно инвалидизираният Илия Н. бил откаран с линейка до здравното заведение  след сигнал на телефон 112 , подаден от грижещия се за него племенник Илиян Михайлов.\n\nПо думите на родственика мъжът уж паднал от кревата и лошо наранил главата си. Това се случило, докато в жилището нямало никого.  При прегледа обаче лекарите установили, че пациентът е целият в стари и пресни синини, имало счупени ребра, а крайниците му били почти некротизирали от измръзване.\n\nВ хода на образуваното досъдебно производство станало ясно, че 34-годишният Илиян често биел родственика си, за когото уж поел ангажимент пред майка си, която заминала да работи в Гърция да се грижи.\n\nИнвалидът бил оставян да гладува, нямало печка в стаята му, разказали съседи, които обаче не смеели да се намесят заради сприхавия нрав на младия мъж.Първоначално Илиян бил задържан с прокурорско нареждане за 72 часа, но след като на 5 март жертвата издъхнала без дори да дойде в съзнание от нанесените й травми от окръжната прокуратура в Сливен поискали и постигнали в съда постоянно оставяне в ареста.\n\nСпоред прокурорa е налице обосновано предположение за това, че Михайлов е извършил престъплението, в което е обвинен. Представителят на държавното обвинение е категоричен, че мъжът може да извърши друго престъпление или да се укрие,освен това се оказало, че побоят бил нанесен в изпитателния срок на постановена друга присъда.\n\nТепърва ще се изяснява защо починалият е бил изоставен от собствените си двама сина, които живеят в Нова Загора.\n                    ", "date": "2018.03.09", "title": "Племенник преби до смърт вуйчо си, дразнел го"}
{"url": "http://www.monitor.bg/a/view/32695-3-%D0%B3%D0%BE%D0%B4%D0%B8%D0%BD%D0%B8-%D0%B7%D0%B0%D1%82%D0%B2%D0%BE%D1%80-%D0%B7%D0%B0-%D0%BF%D0%BE%D0%BB%D0%B8%D1%86%D0%B0%D0%B9-%D1%80%D0%B0%D0%B7%D0%B3%D0%BB%D0%B0%D1%81%D0%B8%D0%BB-%D0%B4%D1%8A%D1%80%D0%B6%D0%B0%D0%B2%D0%BD%D0%B0-%D1%82%D0%B0%D0%B9%D0%BD%D0%B0/", "text": "\n                    Три години затвор при общ режим на изтърпяване постанови апелативният съд във Велико Търново за служител на МВР от Русе. Ваньо Д. е обвинен от прокуратурата в разгласяване на държавна тайна и противозаконно държане на боеприпаси. В два поредни дни на ноември 2016 г. подсъдимият в качеството му на служител в Първо РУ на МВР – Русе, изнесъл на цивилно лице план за полицейски действия по разследване на прокурорска преписка, както и информация за двама граждани и техните адресни регистрации и автомобилите.Освен това при обиска в дома на полицая, колегите му открили и иззели 56 броя патрони за пистолет, за чието притежание и съхранение той нямал официално писмено разрешение. Въз основа на обвиненията окръжният съд в Русе осъжда полицейския служител на три години лишаване от свобода ефективно. Присъдата е обжалвана и протестирана и от подсъдимия и от прокуратурата и затова е образувано дело в апелативната инстанция. Според въззивните магистрати протестът и жалбата са неоснователни, както по отношение правната квалификация на деянието, така и по отношение на размера на наложеното наказание.При извършената служебна проверка на проверявания съдебен акт, въззивният съд не е констатирал нарушения, които да доведат до неговото отменяване или изменяване. Поради това и присъдата е потвърдена изцяло. Решението на Апелативен съд – Велико Търново подлежи на обжалване и протест пред Върховния касационен съд в 15-дневен срок.\n                    ", "date": "2018.03.09", "title": "3 години затвор за полицай,  разгласил държавна тайна"}
{"url": "http://www.monitor.bg/a/view/52523-%D0%A2%D1%80%D1%8A%D0%BC%D0%BF-%D1%81%D0%B8-%D1%83%D1%80%D0%B5%D0%B4%D0%B8-%D1%81%D1%80%D0%B5%D1%89%D0%B0-%D1%81-%D0%9A%D0%B8%D0%BC-%D0%A7%D0%B5%D0%BD-%D0%A3%D0%BD/", "text": "\n                    Лидерът на Северна Корея Ким Чен Ун е поканил президентът на САЩ Доналд Тръмп да се срещне с него, безпрецедентна покана, която американския държавен глава е казал, че ще приеме, съобщи Би Би Си.Срещата трябва да се състои до края на април. Тръмп е потвърдил това и в разговор с премиера на Япония Шиндзо Абе.Изненадващата новина беше съобщена от висши южнокорейски представители във Вашингтон, които предадоха на Тръмп писмо от севернокорейския лидер. Те казаха, че Ким се е съгласил да спре ядрените и ракетните опити.Южнокорейските представители – ръководителят на Управлението за национална сигурност при президента на Южна Корея Чон Ъй Йон и директорът на Националната разузнавателна служба на страната Со Хун посетиха Северна Корея на 5 и 6 март, където са се срещнали с Ким Чен Ун.Новината за срещата изглежда като сериозен пробив след месеци на заплахи за насилие.Не е уточнено къде ще се състои тя, но Тръмп категорично обяви, че натискът срещу Пхенян няма да отслабне, санкциите засега ще се запазят и САЩ ще продължат да настояват за необратимо и реално разоръжаване на ядрените сили на Северна Корея.В същото време Тръмп подписа разпореждането за налагането на вносни мита от 25 на сто за стоманата и 10 на сто за алуминия, предадоха осведомителните агенции.Новата мярка, която ще влезе в сила след 15 дни, няма да се отнася за Канада и Мексико. Преди Тръмп беше казвал, че промяната в тарифите за тези вносни метали ще обхваща всички страни.На пресконференция при подписването на документа президентът окачестви дъмпинговия внос на стомана и алуминий като нападение срещу САЩ. По думите му вътрешното производство е въпрос на национална сигурност. \"Ако не искате да плащате мита, докарайте заводите си в САЩ\", препоръча президентът на вносителите.Според предварителна информация от администрацията други държави ще могат да кандидатстват за изключение, тоест да не плащат тези мита. Но не са известни подробности как ще става това.При подписването Тръмп обяви, че предлага облекчения на страните, които са \"честни в търговията\" със САЩ. Агенция Ройтерс отбеляза, че този жест цели да окаже натиск върху Канада и Мексико да направят отстъпки на преговорите за Северноамериканското споразумение за свободна търговия (NAFTA), които са позамрели.Тръмп поиска отстъпки и от държавите в ЕС, като се оплака, че те се отнасят нечестно спрямо американските автомобили и заплаши, че може да повиши митата за европейски коли.\n\n\n                    ", "date": "2018.03.09", "title": "Тръмп си уреди среща с Ким Чен Ун и утвърди митата за стоманата и алуминия"}
{"url": "http://www.monitor.bg/a/view/77216-%D0%A3%D0%BD%D0%B8%D0%B2%D0%B5%D1%80%D1%81%D0%B8%D1%82%D0%B5%D1%82%D1%81%D0%BA%D0%B0%D1%82%D0%B0-%D1%82%D0%B2-%D1%81%D1%8A%D1%81-%D1%81%D0%BE%D0%B1%D1%81%D1%82%D0%B2%D0%B5%D0%BD-%D0%BA%D0%BE%D0%BC%D0%BF%D0%BB%D0%B5%D0%BA%D1%81/", "text": "\n                    Университетската телевизия „Алма Матер“ спечели европроект по ОП „Наука и образование за интелигентен растеж“ за над 1 млн. лв. Той е част от големия проект „Наследство БГ“, чиято основна мисия и цел е да съхрани културното наследство на България със съвременни технологии. Той е спечелен от Софийския университет в партньорство с още 10 организации и е на стойност 30 млн. лв., като целта е да бъде изграден научен център за върхови постижения.\n\nС тази финансова инжекция студентската телевизия „Алма Матер“ ще построи до две години собствен излъчвателен комплекс и ще се превърне в истинска телевизия за култура и образование, казва доц. Светлана Божилова от Факултета по журналистика и масови комуникации към СУ и директор на телевизията. Дотогава „Алма Матер“ тв се надява да продължи сътрудничеството с обществената телевизия. Досега студентските програми се излъчваха на честотите на БНТ2 и БНТ Свят и региони. Според доц. Божилова „такъв канал за култура и образование в България би се случил, развивал и оцелял в дългосрочна перспектива само като част от обществената телевизия.“\n                    ", "date": "2018.03.09", "title": " Университетската тв със собствен комплекс "}
{"url": "http://www.monitor.bg/a/view/22644-%D0%A0%D0%B0%D0%B9%D0%BD%D0%B0-%D0%B2%D0%BB%D0%B5%D0%B7%D0%B5-%D0%B2-%D0%A2%D1%83%D0%B8%D0%BD-%D0%9F%D0%B8%D0%B9%D0%BA%D1%81/", "text": "\n                    Попфолк фурията Райна си подари разходка по снимачния сет на психодрамата „Туйн Пийкс“. С приключенето да види от една ръка разстояние къде са заснети сцените на един от любимите й сериали певицата уплътни свободното си време между концертите си в САЩ. Пилето на лекия жанр стегна куфарите преди дни за турне в САЩ и Канада. Чаровната брюнетка заби ток в Сиатъл на 3 март, за да отправи музикален поздрав към българите зад Океана на Националния ни празник. Следващите дни тя прекара в обикаляне на забележителности, сред които емблематичната електронна търговска компания „Амазон“ и плажът Алкай, като отдели време и за гастро туризъм. Тази вечер Райна ще извие глас в Маями, а на 9-и и 10-и март ще даде тон за песен съответно в Чикаго и в Детройт. Освен с познатите си хитове, красавицата представя зад граница и парчетата от четвъртия си фолклорен албум „Тежко мина младостта“.\n                    ", "date": "2018.03.09", "title": "Райна влезе в „Туин Пийкс“"}
{"url": "http://www.monitor.bg/a/view/18320-%D0%90%D1%80%D1%81%D0%B5%D0%BD%D0%B0%D0%BB-%D0%BF%D0%BE%D1%81%D1%82%D0%B0%D0%B2%D0%B8-%D0%9C%D0%B8%D0%BB%D0%B0%D0%BD-%D0%BD%D0%B0-%D0%BA%D0%BE%D0%BB%D0%B5%D0%BD%D0%B5-%D0%B2-%D0%9B%D0%B8%D0%B3%D0%B0-%D0%95%D0%B2%D1%80%D0%BE%D0%BF%D0%B0/", "text": "\n                    \"Арсенал“, „Атлетико“ (Мадрид), „Лион“ и „Ред Бул“ (Залцбург) записаха победи в първите двубои от 1/8-финалите в Лига Европа. \"Топчиите\" от Лондон спечелиха с 2:0 срещу „Милан“ в Италия в най-очакваната среща и с единия крак вече са в следващия кръг. Още по-сигурен за продължаване напред изглежда тимът на Диего Симеоне, който разгроми „Локомотив“ (Москва) с 3:0 на Wanda Metropolitano и след седмица не би трябвало да има проблеми.Голямата изнеда на вечерта дойде от „Дортмунд“, където местният „Борусия“ преклони глава пред Залцбург - 1:2. „Лион“ пък надигра ЦСКА (Москва) с 1:0 в руската столица и има много по-големи шансове да стигне до 1/4-финалите.„Олимпик“ (Марсилия) разби с 3:1 „Атлетик“ (Билбао) и също е близо до следващата фаза. „Динамо“ (Киев) пък стигна до равенство 2:2 срещу „Лацио“ в Рим, което може да бъде доста ценно за украинците.Атлетико (Мадрид) - Локомотив (Москва) 3:0\n1:0 Саул (22), 2:0 Коща (47), 3:0 Коке (90)ЦСКА (Москва) - Лион 0:1\n0:1 Марсело (68)Борусия (Дортмунд) - Залцбург 1:2\n0:1 Бериша (49-дузпа), 0:2 Бериша (56), 1:2 Шюрле (62)Милан - Арсенал 0:2\n0:1 Мхитарян (15), 0:2 Рамзи (45)Лацио - Динамо (Киев) 2:2\n0:1 Циганков (52), 1:1 Имобиле (54), 2:1 Андерсон (62), 2:2 Мораеш (79)РБ (Лайпциг) - Зенит 2:1\n1:0 Брума (56), 2:0 Вернер (77), 2:1 Кришито (86)Марсилия - Атлетик Билбао 3:1\n1:0 Окампос (1), 2:0 Пайе (14), 2:1 Адурис (45-дузпа), 3:1 Окампос (58)Спортинг (Лисабон) - Виктория (Пилзен) 2:0\n1:0 Монтеро (45), 2:0 Монтеро (49)\n\n\n                    ", "date": "2018.03.09", "title": "„Арсенал“ постави „Милан“ на колене в Лига Европа"}
{"url": "http://www.monitor.bg/a/view/28413-%D0%9F%D0%BE%D0%B4-%D0%BB%D0%B8%D0%BF%D0%B8%D1%82%D0%B5-%D0%94%D0%B5%D1%81%D0%B5%D1%82%D0%BA%D0%B8-%D0%B8%D0%B7%D0%BF%D1%80%D0%B0%D1%82%D0%B8%D1%85%D0%B0-%D0%B4%D0%BE-%D0%B3%D1%80%D0%BE%D0%B1%D0%B0-%D0%A7%D0%BE%D0%BD%D0%BA%D0%B0%D1%82%D0%B0/", "text": "\n                    Десетки фенове на зелено-белия отбор „Берое“ изпратиха до последния му дом починалия в съня си легендарен запалянко Димитър Стоянов- Чонката, който няколко десетилетия беше възможно най-колоритния привърженик на старозагорския тим. Чонката починал в съня си, намерил го негов приятел, на когото направило впечатление, че повече от седмица на входната врата на апартамента му до стадиона в Града на липите стои пощенски плик. До изстиналото тяло на запалянкото кротко кълвял зрънца и трохи неизменния му герест петел, кръстен по традиция от стопанина му Бероец, с когото не се разделяше.От ПФК „Берое“ излязоха със специално прессъболезнование:“ С дълбоко прискърбие ви съобщаваме, че от този свят на 68-годишна възраст си замина емблематичният фен на „Берое“ Димитър Стойчев- Чонката! Истински отдаден на зеления отбор, винаги верен, истински Бероец! Чонката бе любимец на цяла Стара Загора, един от малкото фенове, попаднал в класацията на Euronews за най-колоритни футболни привърженици през 2000 г. Всички думи за предаността му към „Берое“ са малко! ПФК „Берое“ изразява своите искрени съболезнования към всички беройци! Почивай в мир!“Дългогодишни приятели на колоритния заралиец припомня,че Чонката e бил войник  казармата при първия мач на „Берое“ с „Левски“, след завръщането на „зелените\" в майсторката лига през 1972 г. и помолил командира на бургаското поделение, където служел да го пусне, защото така или иначе ще избяга, но ще бъде на трибуните.Получил разбира се категоричен отказ и заплаха с арест.На другия ден тридесет хиляди души виждат Чонката да вика за любимия отбор на стадион \"Берое\". Прибира се в поделението посред нощ и заявява на дежурния, че се явява да излежи наказанието.Седем години по-късно, преди първия съдийски сигнал за срещата на зелено белите с Ювентус  Чонката е задържан от милиционери, които отказват да го пуснат на стадиона. Беройският тим отказва да излезе на терена докато талисманът им не бъде освободен от белезниците. Веднага след появата му надъхано започват атака след атака срещу италианския гранд и печелят срещата с 1:0.На личния си профил във ФБ Ваня Джаферович написа:“ Почина един от най-емблематичните хора в Стара Загора и един от най-големите фенове на Берое, Чонката... Последен път се видяхме преди около 3 години. Седеше до магазина до Жабките с неговия си петел. Току що бях излезнал и когато го видях се върнах и му взех една бира. Когато ме видя, очите му светнаха и много рядко ми се е случвало да виждам такава истинска радост във възрастен човек. Той беше много истински. Прегърна ме и аз се усмихнах. Никога няма да го забравя и сега очите ми се насълзяват докато пиша това. Почивай в мир!“.\n\n\n                    ", "date": "2018.03.09", "title": "Под липите     Десетки изпратиха до гроба Чонката "}
{"url": "http://www.monitor.bg/a/view/16479-%D0%A0%D0%B0%D1%85%D0%B8%D0%BC-%D0%A1%D1%82%D1%8A%D1%80%D0%BB%D0%B8%D0%BD%D0%B3-%D1%81%D1%8A%D0%B1%D1%80%D0%B0-%D0%BA%D0%BE%D0%BB%D0%B8-%D0%B7%D0%B0-%D0%BC%D0%B8%D0%BB%D0%B8%D0%BE%D0%BD-%D0%BF%D0%B0%D1%83%D0%BD%D0%B4%D0%B0/", "text": "Най-скъпо е неговото Bentley GTX 700-4 за £500 000\n                    Крилото на „Манчестър Сити“ Рахим Стърлинг показа нагледно, как си харчи заплатата от 180 000 паунда седмично. За кратката си кариера той събра автопарк на обща стойност над един милион паунда.Колите на Стърлинг са от съвършено различен ценови клас. Стойността им варират от 12 000 до 500 000 лири.Най-екстравагантно е неговото Bentley GTX 700-4, с което той се сдоби през 2016 година. То е същото като на неговия бос Пеп Гуардиола и е най-скъпата му кола, струваща 500 000 паунда.Най-здравата e безспорно високопроходимият му Mercedes G класа, чийто вид е истинска радост за окото. Както може да се очаква не става въпрос за базов модел. Автомобилът е преработен по негови специални изисквания, затова и струва малко над 150 000 паунда, но пък представлява истинска радост за окото. За последно базов автомобил, каран от Стърлинг, беше едно Audi A7 Sportback, с което той се сдоби срещу половин седмица работа – за £54,940.Любимата му марка през годините бяха няколко модела на Range Rover, включително бял Range Rover Sport, който струваше кръгло £49 000. Е, не е за подценяване и луксозният Range Rover Evoque Onyx, който е на цена около £100 000.Луксозният високопроходим, естествено е Porsche Cayenne, решено в бяло и със свръх мощен турбо мотор. Стартова цена £99 000.И пълната противоположност – малкият Smart, който обаче е с електрическо задвижване. Но и тук цената не е за подценяване – 12 000 паунда.И още един екстравагантен екземпляр – високо проходимото Bentley Bentayga. Джипът излезе за пръв път на пазара през 2015 г. срещу £162 000, но това не попречи на футболиста да си го купи.\n\n\n                    ", "date": "2018.03.09", "title": "Рахим Стърлинг събра коли за милион паунда"}
{"url": "http://www.monitor.bg/a/view/25660-%D0%94%D0%B0%D0%B2%D0%B0%D1%82-%D0%BE%D1%81%D1%82%D1%80%D0%BE%D0%B2-%D0%B7%D0%B0-%D1%80%D0%B5%D0%BA%D0%BE%D1%80%D0%B4-%D0%BD%D0%B0-%D0%BA%D0%BE%D0%BF%D0%B8%D0%B5/", "text": "\n                    Състезателите в хвърлянето на копие имат особен стимул за върхова изява. Защото на предстоящия турнир Paavo-Nurmi-Games във Финландия има много специална награда. Става дума за цял остров в архипелага Турку в южната част на страната.Единственото изискване е победителят в надпреварата на 5 юни да подобри и националния рекорд на Финландия от 93,09 метра.„Цял остров, това звучи наистина лудо, коментира световният шампион Йоханес Фетер от Германия. – Разбира се, че бих искал да си спечеля остров. Особено пък във Финландия. Ще бъде прекрасно да си инсталирам една сауна там.“Архипелагът Турку разполага с около 20 000 острова. Шансовете на Фетер пък не са никак малки, той е рекордьор на Германия с 94,44 м.\n\n\n                    ", "date": "2018.03.09", "title": "Дават остров за рекорд на копие"}
{"url": "http://www.monitor.bg/a/view/17669-%D0%9D%D0%B8%D0%BA%D0%BE-%D0%A0%D0%BE%D0%B7%D0%B1%D0%B5%D1%80%D0%B3-%D0%BF%D0%BE%D0%BA%D0%B0%D0%B7%D0%B0-%D0%B1%D0%B5%D0%B1%D0%B5%D1%82%D0%BE/", "text": "\n                    Нико Розберг и съпругата му Вивиан за пръв път направиха фотосесия с новородената си дъщеричка Найла. Бившият световен шампион и половинката му направиха това в рамките на благотворителна кампания за германска фондация.Розберг, който изпревари съотборника си Люис Хамилтън в шампионата през 2016 г. и взе титлата във Формула 1, не скри радостта си от появата на втората си дъщеричка на бял свят.„Щастлив съм да споделя няколко снимки с най-новия член на семейството ни, написа той. - Да си баща на две красиви малки момичета е най-хубавото изживяване в живота. Радвам се, че сега мога да отделям повече време на семейството си.“\n\n\n                    ", "date": "2018.03.09", "title": "Нико Розберг показа бебето"}
{"url": "http://www.monitor.bg/a/view/51905-%D0%9D%D0%B5%D0%B9%D0%BC%D0%B0%D1%80-%D0%BC%D0%B8%D1%81%D0%BB%D0%B8-%D0%B7%D0%B0-%D0%B2%D1%80%D1%8A%D1%89%D0%B0%D0%BD%D0%B5-%D0%B2-%D0%98%D1%81%D0%BF%D0%B0%D0%BD%D0%B8%D1%8F/", "text": "ПСЖ оцени нападателя си на 400 млн. евро\n                    Звездата на ПСЖ Неймар е признал, че е направил грешка, когато преди малко повече от половин година напусна „Барселона“ и се премести в Париж. Според El Mundo Deportivo бразилецът е говорил с приятелите си на \"Камп Ноу\", както и с хора от ръководството на каталунците, и е изразил желанието си да се върне. Ней е признал, че е бил изкушен от финансовата мощ на парижани, а освен това е сбъркал с преценката си, че трябва да напусне „Барса“, за да излезе от сянката на Лионел Меси и да се развие като футболист. Той е разбрал обаче, че това няма как да се случи в първенство като френското.Според El Mundo Deportivo въпросните разговори са били водени преди мачовете с „Реал“ (Мадрид) от Шампионската лига и преди контузията на Неймар.Връщането на бразилеца обаче не стои на дневен ред в „Барселона“, още повече че той все още съди клуба за неизплатен бонус в размер на около 30 милиона евро. Доста хора от ръководството, а и сред феновете пък са обидени на Неймар от поведението му през изминалото лято. Изданието обаче е на мнение, че това може да се промени през 2019 г.Друг от спортните ежедневници в Испания - AS, пък твърди, че собствениците на „Пари Сен Жермен“ са поставили цена от 400 милиона евро на Неймар, който е трансферна цел на президента на „Реал“ (Мадрид) Флорентино Перес. Изданието добавя, че още преди няколко седмици пратеници на Кралския клуб са разговаряли с бащата на Неймар, за да разберат дали нападателят е готов да премине на \"Сантиаго Бернабеу\" през това лято.Два дни по-рано медиите в Испания пък си направиха поредната шега с играча на ПСЖ. Популярният спортен сайт marca.com публикува материал със заглавие „Казахме ти, Ней”. Изданието визира настоятелните предупреждения от съблекалнята на „Камп Ноу“ преди трансфера на бразилеца в Париж. След отпадането на ПСЖ от „Реал“ (М) в Шампионската лига Неймар не спира да слуша именно тези думи: „Казахме ти, Ней”.Във Франция пък се говорят за революция в ПСЖ, като поне половин дузина от играчите са поставени „на мушката” и навярно ще си тръгнат още през лятото. Заедно с треньора Унай Емери е много вероятно куфарите да стегнат още Даниел Алвеш, Марко Верати, Едисон Кавани, Алфонс Ареола, Тиаго Силва и Тиаго Мота. \n\n\n                    ", "date": "2018.03.09", "title": "Неймар мисли за връщане в Испания"}
{"url": "http://www.monitor.bg/a/view/71222-%D0%92%D0%B5%D0%BD%D0%B3%D0%B5%D1%80-%D0%9A%D0%BE%D0%B3%D0%B0%D1%82%D0%BE-%D1%81%D0%B8-%D0%BD%D0%BE%D0%BA%D0%B0%D1%83%D1%82%D0%B8%D1%80%D0%B0%D0%BD-%D0%BD%D1%8F%D0%BC%D0%B0%D1%88-%D0%B2%D1%80%D0%B5%D0%BC%D0%B5-%D0%B4%D0%B0-%D0%BC%D0%B8%D1%81%D0%BB%D0%B8%D1%88/", "text": "\n                    Мениджърът на „Арсенал“ Арсен Венгер не скри облекчението си след победата над „Милан“ с 2:0 като гост в първия мач от 1/8-финалите на Лига Европа, определяйки я като важна след кошмарна седмица. Головете за „топчиите“ реализираха Хенрих Мхитарян в 15-ата и Аарън Рамзи в 45-ата минути.\"Доволен съм от духа и себераздаването\", коментира Венгер, след като на \"Сан Сиро\" в Милано лондончани прекъснаха серия от четири поредни загуби.\"Не бяхме в позиция да рискуваме, но и не можехме да бъдем прекалено предпазливи. Защитавахме се добре през цялата среща. Когато си нокаутиран, нямаш време да мислиш, изправяш се и трябва да отговориш. Трябва да имаш гордостта да покажеш качествата си на терена. Тази победа е важна след кошмарната седмица, която имахме\", каза още Венгер, визирайки двете поражения с по 0:3 от „Манчестър Сити“ за Купата на Лигата и за първенство, както и загубата с 1:2 от „Брайтън“ във Висшата лига. Преди това „Арсенал“ падна с 1:2 у дома и от „Йостерсунд“ в Лига Европа.Германският национал Месут Йозил, който асистира и за двете попадения, е категоричен, че това е бил най-добрият мач на отбора от доста време.Очаквано старши треньорът на домакините Дженаро Гатузо не беше особено доволен, след като видя края на серията от 13 поредни мача без загуба на тима си във всички турнири.\"Допуснахме прекалено много грешки. Не играхме компактно. Те заслужиха победата. Всяка атака на съперника вещаеше гол. Въпреки резултата, не сме се отказали. Във футбола всичко е възможно. Ще отидем в Лондон, но не на екскурзия, а за да се опитаме да спечелим. Ние сме „Милан“ и трябва да играем за честта на клуба\", каза Гатузо.\n\n\n                    ", "date": "2018.03.09", "title": "Венгер: Когато си нокаутиран, нямаш време да мислиш"}
{"url": "http://www.monitor.bg/a/view/83276-%D0%91%D0%B8%D0%B2%D1%88-%D1%82%D1%80%D0%B5%D0%BD%D1%8C%D0%BE%D1%80-%D0%BD%D0%B0-%D0%9B%D0%B5%D0%B2%D1%81%D0%BA%D0%B8-%D0%B2%D0%B0%D1%80%D0%B8%D0%B0%D0%BD%D1%82-%D0%B7%D0%B0-%D0%A7%D0%B5%D0%BB%D1%81%D0%B8/", "text": "\n                    \n                                        Мениджърът на „Фулъм“ Славиша Йоканович, бивш треньор на „Левски“, е в списъка с потенциалните наследници на Антонио Конте. Бордът на директорите на „Челси“ обсъжда няколко имена, като това на сърбина е едно от тях. Фаворит за поста продължава да бъде бившият наставник на „Барселона“ Луис Енрике, но шансовете на Йоканович също не са никак малки, твърди \"Дейли Мейл\".Славиша е бивш играч на „Челси“, а освен това ръководните фактори на \"Стамфорд Бридж\" харесват офанзивния футбол. Йоканович ръководи доста добре и съблекалнята, което пък се оказва един от големите проблеми на последните мениджъри на „Челси“. Минус е това, че мениджърът на „Фулъм“ все още не е водил отбор в Премиър лийг. \n                    \n                                    ", "date": "2018.03.09", "title": "Бивш треньор на „Левски“ вариант за „Челси“"}
{"url": "http://www.monitor.bg/a/view/10583-%D0%A5%D0%B0%D1%80%D0%B8-%D0%9A%D0%B5%D0%B9%D0%BD-%D0%B4%D0%B0%D0%BB-%D0%BE%D0%B1%D0%B5%D1%82-%D0%B7%D0%B0-%D0%B2%D1%8F%D1%80%D0%BD%D0%BE%D1%81%D1%82-%D0%B7%D0%B0-%D0%B3%D0%BE%D0%B4%D0%B8%D0%BD%D0%B0/", "text": "\n                    Голямата звезда на „Тотнъм“ Хари Кейн е обещал да остане в клуба поне още един сезон, въпреки че „Реал“ (Мадрид) има много силен интерес към него. Английският национал иска да е част от историческата първа кампания на лондончани на новия им стадион, като освен това е готов да изчака, за да види дали \"шпорите\" могат да се окажат реален претендент за титлата. Нападателят иска да види и дали собствениците на клуба ще демонстрират големите си амбиции, като отпуснат по-сериозни средства за селекция в следващите два трансферни прозореца. Едва тогава Кейн щял да вземе генерално решение за бъдещето си.Мениджърът на „Тотнъм“ Маурисио Почетино обаче ще трябва да направи всичко възможно, за да задържи през лятото Дани Роуз и Тоби Алдервейрелд, от които се интересува „Манчестър Юнайтед“.\n\n\n                    ", "date": "2018.03.09", "title": "Хари Кейн дал обет за вярност за година"}
{"url": "http://www.monitor.bg/a/view/6857-130-000-%D0%BB%D0%B2-%D0%B8-%D0%A4%D0%BE%D1%80%D0%B4-%D1%84%D0%BE%D0%BA%D1%83%D1%81-%D0%B2%D1%8A%D0%B2-%D0%92%D1%82%D0%BE%D1%80%D0%B8-%D1%88%D0%B0%D0%BD%D1%81/", "text": "\n                    Допълнителни печалби на стойност 130 000 лева, лека кола \"Форд Фокус\" плюс 10 000 лв. ще бъдат раздадени във \"Втори шанс\" на играта \"6 от 49\" в неделя и то без специален залог за предстоящия тираж №20. Същият модел автомобил, 100 000 лева бяха изтеглени и на 9 март като бонус към специалния тираж №19 за 8-и март, както и 8 печалби по 8000 лева.\n\nЗа 19-и тираж джакпотът в \"6 от 49\" порасна с нови 120 268,50 лева, след като цената на 1 комбинация беше по 1,20 лв., а не по 0,85, както за обикновените. Той достигна 2 328 210,22 лева и се очаква до утре, когато пак има специален тираж, да се качи с поне още към 130 000. В \"6 от 42\" има 365 230,63 лв. и към тях ще се прибавят към 20 000. в \"5/50 - 1/12 Зодиак\" пък си стоят непроменящите се 3 млн. лева.\n\nВ редовния тираж №19 най-голямата печалба беше 9380,30 лева. Тя е от 2 петици по 4454,40 лв. и 5 четворки по 94,30 в \"6 от 49\". Улучени са със 7 числа пълно комбиниране (ПК) в 2 области и 2 боласти с обикновена попълване за 19,20 лв. Други 9207 лева ще вземе късметлия, уцелил тройка за 9044,10 лева от \"Тото Джокер\" и 9 двойки по 18,10 лв. Ударът е направен с фиш с 4 комбинации за \"6 от 42\" и 20 за \"джокера\" на стойност 6,40 лв.\n\n \n\n \n\nТото печалби\n\nТираж №19\n\n \n\n\"6 от 49\": Числа - (2, 16, 25, 26, 47, 48); 6 - няма, 5 - 9 по 4454,40 лв., 4 - по 94,30 лв., 3 - по 6,30 лв.; ДЖАКПОТ: 2 328 210,22 лв.\n\n \n\n\"6 от 42\": Числа - (3, 7, 14, 25, 33, 34); 6 - няма, 5 - 8 по 1217,70 лв., 4 - по 23,20 лв., 3 - по 2,30 лв.; ДЖАКПОТ: 365 230,63 лв.\n\n \n\n\"5 от 35\": I теглене - (4, 22, 29, 30, 34); 5 - няма, 4 - по 171,10 лв., 3 - по 6,10 лв.; II теглене - (7, 9, 15, 26, 29); 5 - 7 по 3981,00 лв., 4 - по 56,30 лв., 3 - по 3,20 лв.\n\n \n\n\"5/50 - 1/12 Зодиак\": Числа - (10, 13, 19, 27, 32); Зодия 1 - Овен; 5+1 - няма, 5 - няма, 4+1 - 2 по 5000,00 лв., 4 - 8 по 500,00 лв., 3+1 - 19 по 100,00 лв., 3 - 243 по 10,00 лв., 2+1 - по 5,00 лв., 1+1 - по 1,50 лв., 2 - по 0,80 лв., 0+1 - по 1,00 лв.; ДЖАКПОТ: 3 000 000,00 лв.\n\n \n\nТото Джокер: Позиции - (1, 4, 6); Цифри - (2, 2, 3); 3 - 3 по 9044,10 лв., 2 - 1500 по 18,10 лв.; ДЖАКПОТ: 0,00 лв.\n\n \n\n\"Рожден ден\": Година 28, месец 03, дата 09, ден 5; I група - няма, II - няма, III - няма, IV - 3 по 93,10 лв., V - няма, VI - 22 по 10,20 лв., VII - няма, VIII - 18 по 12,40 лв., IX - по 3,60 лв., X - по 4,00 лв., XI - по 9,10 лв., XII - по 1,80 лв., XIII - по 1,90 лв., XIV - по 0,95 лв., XV - по 1,10 лв.; ДЖАКПОТ: 4661,34 лв.\n\n \n\nВтори ТОТО шанс\n\nПечалба Фиш№ Район\n\n8000 лв. 429885737 В. Търново\n\n8000 лв. 881865390 Суворово\n\n8000 лв. 957594243 София\n\n8000 лв. 879207194 Интернет\n\n8000 лв. 991173648 М. Конаре\n\n8000 лв. 784558529 Пловдив\n\n8000 лв. 371579775 Севлиево\n\n8000 лв. 137590825 Благоевград\n                    ", "date": "2018.03.09", "title": "130 000 лв. и \"Форд фокус\" във \"Втори шанс\""}
{"url": "http://www.monitor.bg/a/view/54620-%D0%9C%D0%B0%D1%87%D0%BE%D0%B2%D0%B5%D1%82%D0%B5-%D0%BD%D0%B0-%D0%93%D1%80%D0%B8%D1%88%D0%BE-%D0%B8-%D1%82%D0%B5%D0%BD%D0%B8%D1%81-%D0%B7%D0%B2%D0%B5%D0%B7%D0%B4%D0%B8%D1%82%D0%B5-%D0%B2-%D0%98%D0%BD%D0%B4%D0%B8%D1%8A%D0%BD-%D0%A3%D0%B5%D0%BB%D1%81-%D0%BD%D0%B0-%D0%B6%D0%B8%D0%B2%D0%BE/", "text": "\n                    Първият ATP Masters 1000 турнир в Индиън Уелс вече започна, а Mtel Sport 1 за поредна година ще направи българските зрители съпричастни на битките за титлата. В ефира на спортните канали на Мтел, както и на платформата ppv.mtel.bg, феновете на тениса ще могат да наблюдават и всички двубои на българската звезда Григор Димитров.Дебютният мач за световния №4 ще бъде на турнир по двойки в Индиън Уелс. В ранните часове на събота – не преди 04.00 ч., хасковлията и неговият партньор Хуан Мартин дел Потро ще се изправят срещу испанския дует Фелисиано Лопес и Марк Лопес. Двубоят ще може да се наблюдава пряко по Mtel Sport 1.В турнира на сингъл, Димитров се включва директно от втория кръг, където негов съперник ще е испанският ветеран Фернандо Вердаско, отстранил Гуидо Пея с 2:1 сета. Григор и Вердаско досега са се срещали три пъти, като балансът е положителен за първата ни ракета – 2-1 победи. Всичките мачове между двамата до този момент са се решавали в три сета. Очаква се двубоят на българина с испанеца да е през уикенда.Преди година Григор Димитров стигна до третия кръг в Индиън Уелс, което означава, че при добро представяне сега той ще може да спечели солидно количество точки и да се доближи до водачите в ранглистата Федерер, Надал и Чилич.Освен мачовете на първата ни ракета, феновете на тениса ще могат да наблюдават пряко по Mtel Sport 1 и всички най-интересни сблъсъци от първия Masters 1000 турнир за годината. Това включва двубоите на защитаващия титлата си Федерер, както и мачовете на завръщащия се след поредна травма бивш №1 в света Новак Джокович. Именно швейцарският маестро е големият фаворит на букмейкърите за титлата и за най-голям дял от наградния фонд, който възлиза на почти 8 млн. долара.Двубоите от Индиън Уелс в ефира на Mtel Sport 1 ще продължат до 18 март, когато е финалът на надпреварата.\n\n\n                    ", "date": "2018.03.09", "title": "Мачовете на Гришо и тенис звездите в Индиън Уелс на живо"}
{"url": "http://www.monitor.bg/a/view/338-%D0%92%D1%83%D1%82%D0%BE%D0%B2-%D0%B0%D1%83%D1%82-%D0%B7%D0%B0-3-%D0%BC%D0%B0%D1%87%D0%B0-%D0%BF%D1%80%D0%BE%D0%BF%D1%83%D1%81%D0%BA%D0%B0-%D0%B4%D0%B5%D1%80%D0%B1%D0%B8%D1%82%D0%BE-%D1%81-%D0%A6%D0%A1%D0%9A%D0%90%D0%A1%D0%BE%D1%84%D0%B8%D1%8F/", "text": "Без прогрес по договорите на Панайотов, Митрев и Прохазка\n                    „Левски“ загуби нападателя си Антонио Вутов за 3 мача. Той бе наказан от Дисциплинарната комисия на БФС и няма да играе в дербито с ЦСКА-София от последния 26-и кръг на редовния сезон на 18 март, неделя.Вутов си изкара червен картон в двубоя срещу „Черно море“, в който вкара и гол за победата с 3:2 на своя тим. Той ритна съперник по време на мача и ще пропусне още мача срещу „Етър“ от предстоящия кръг в неделя, както и една среща от плейофната фаза.Клубът също отнесе парична санкция в размер на 2000 лева. Половината от тях са за хвърлени от феновете бомбички, а другата половина – за нецензурни и вулгарни скандирания.В същото време се разбра, че ръководството на „Левски“ все още не е направило предложение за подновяване на изтичащия договор на Васил Панайотов. Другите двама от състава с контракти до лятото - капитаните Божидар Митрев и Роман Прохазка, също почти сигурно напускат \"Герена\" като свободни агенти.Панайотов, който е юноша на \"сините\", е един от най-нископлатените футболисти от състава, но беше сред малкото българи в титулярния състав през есента, като записа официални 23 мача с 3 гола и 1 асистенция.27-годишния халф отклони две предложения от чуждестранни отбори през зимата, за да изчака предложението за нов контракт, което ръководството на „Левски“ индикира, че ще направи. През януари обаче на Панайотов бе поставена прекалено висока трансферна цена, която отказа единия от клубовете.С агентите на Прохазка и Митрев също са водени преговори, но също без резултат. Словакът не е доволен от условията в предложения му договор, а подобно е и положението с Митрев.Съперникът на „сините“ в неделя от „Етър“ пък ще имат сериозна подкрепа от трибуните. Фенклубът на \"виолетовите\" и ръководството на отбора организират безплатен транспорт, като обещават, че никой желаещ за пътува, няма да бъде върнат. \n\n\n                    ", "date": "2018.03.09", "title": "Вутов аут за 3 мача, пропуска дербито с ЦСКА-София"}
{"url": "http://www.monitor.bg/a/view/72464-apocalyptica-%D0%B7%D0%B0%D0%B1%D0%B8%D0%B2%D0%B0%D1%82-%D0%BD%D0%B0-varna-mega-rock/", "text": "\n                    Финландските метъл богове Apocalyptica са поредният хедлайнер, който пристига за първото издание на фестивала Varna Mega Rock, организиран от Цонко Цонев. Той ще се състои на 18 и 19 август в морската столица.\n\n“По света хората си правят тематични партита, ние ще си направим финландска вечер”, пошегува се Кметълът в интервю за радио Z-Rock. “19 август, на Морската гара – Варна, ще чуем Nightwish и Apocalyptica, които, между другото, са приятели и в живота. Преди тях ще излязат Bendida и Конкурент”.\n\nТова ще бъде седмото гостуване на Alocalyptica у нас. Изпълнителите са били по два пъти в София (през 1999 и 2006), Пловдив (1999, 2015) и Каварна (2006, 2008).\n\nАфишът на новия фестивал край морето ще бъде допълнен от още една група, която ще стане ясна идната седмица. Междувременно промоционалните билети са изчерпани. Пропуските вече струват 90 лв, но всеки, които си закупи ще бъде включен в томбола с предметни награди. От 18 юли цената на билетите ще се вдигне още веднъж и ще е 120 лв.\n\n \n                    ", "date": "2018.03.09", "title": "Apocalyptica забиват на Varna Mega Rock"}
{"url": "http://www.monitor.bg/a/view/36953-%D0%A2%D1%80%D0%B8%D0%BA%D1%80%D0%B0%D1%82%D0%BD%D0%BE-%D0%BD%D0%BE%D0%BC%D0%B8%D0%BD%D0%B8%D1%80%D0%B0%D0%BD%D0%B8%D1%8F%D1%82-%D0%B7%D0%B0-%D0%9E%D1%81%D0%BA%D0%B0%D1%80-%D0%A4%D0%B8%D0%BB%D0%B8%D0%BF-%D0%93%D0%BB%D0%B0%D1%81-%D0%B7%D0%B2%D1%83%D1%87%D0%B8-%D0%B2-%D0%B7%D0%B0%D0%BB%D0%B0-%D0%91%D1%8A%D0%BB%D0%B3%D0%B0%D1%80%D0%B8%D1%8F/", "text": "\n                    „Американските годишни времена“ на трикратно номинирания за „Оскар“ композитор Филип Глас ще звучат на 11 март в зала „България“ в изпълнение на цигуларя Димитър Буров, камерен ансамбъл „Софийски солисти“ и солисти на Софийската филхармония. Диригент е Пламен Джуров.\n\nВ програмата са включени още Концерт за орган и оркестър на Франсис Пуленк с участието на органиста на Софийската филхармония Велин Илиев и Квартет №11, опус 95 във фа минор на Бетовен.\n\nФилип Глас е автор на девет симфонии, опери, 10 инструментални концерта, камерна музика и музика към филми като „Шоуто на Труман“, „Илюзионистът“ и „Часовете“. Той е роден през 1937-а – годината, в която Пуленк пише своя концерт за орган. Родителите му са емигранти от Литва, а самият той получава музикалното си образование в престижни институти в САЩ. Наричат го виден представител на минимализма в музиката, на което той отговаря, че се смята за „композитор на повтарящите се структури“. По-късно се определя като „привърженик на класицизма”. Той пише „Американските годишни времена“ за известния американски цигулар Робърт Макдафи. Първоначално авторът е искал да създаде музика, акомпанираща „Четирите годишни времена” на Вивалди. Впоследствие композиторът решава да остави интерпретацията свободна, по усмотрение на солиста, без да означава коя част кой сезон е.\n\nКонцертът за орган, тимпани и струнен оркестър от Франсис Пуленк несъмнено е от най-популярните и красиви органови концерти. Написан е през 1938 г. - период, който авторът описва така: „В мен се събуди потомък на суровите и богобоязливи планинци, търсещи в религията утешение от земните мъки”. Но в това произведение не бива да търсим само сакралния му характер. Пуленк остроумно и артистично прави алюзии с наследството на старите майстори (Бах, Хендел, Букстехуде и др.), но с лекота и финес свързва привидно противоречиви части от конструкцията в единно послание.\n\n \n                    ", "date": "2018.03.09", "title": "Трикратно номинираният за \"Оскар\" Филип Глас звучи в зала \"България\""}
{"url": "http://www.monitor.bg/a/view/40270-%D0%A1%D1%82%D0%BE%D1%80%D0%B5%D0%B6%D0%B0-%D1%81%D1%82%D0%B0%D0%B2%D0%B0-%D0%BF%D1%8A%D0%BB%D0%BD%D0%BE%D0%BB%D0%B5%D1%82%D0%B5%D0%BD/", "text": "\n                    Клуб „Строежа“ става пълнолетен дори по американските закони. 21 години той дава сцена на родни и чужди актернативни и ъндърграунд банди, което го е превърнало в място с култов статус и част от културната карта на София. За двудневните празненства пристигат и няколко музикални гости. Тази вечер със свой собствен сет ще излезе вокалистът на уелската алтърнатив-метъл, рок-реге и ню-метъл банда Skindred – Бенджи Уеб. Самият той ще отпразнува своя рожден ден в София. Навръх годишнината, в съботната вечер почетен гост ще бъде фронтменът на формираната в Лондон алтърнатив-рок, рап-кор група Senser - хейтъм Ал-Сайед.\nИ двете банди са често пускани в „Строежа“, което определя конкретния избор. Skindred имат едно гостуване в България - на Spirit Of Burgas през 2011 г., а Senser са идвали два пъти по покана на Строежа. Целият месец март ще е празничен, като на сцената на клуба ще излязат Остава, Шкода, Plastic Bo., Repetitor (Сърбия), Мерудия, Soundprophet, Dayo, The Gentlemen, НеЩо ЦвЕтНо.\nКлубът е открит през март 1997 г. На практика - един от най-старите клубове в страната, който през цялата си дългогодишна история не е прекратявал дейност, и то неотлъчно следвайки първоначалната си музикална концепция.\n                    ", "date": "2018.03.09", "title": "„Строежа“ става пълнолетен!"}
{"url": "http://www.monitor.bg/a/view/28731-%D0%9B%D0%BE%D1%80%D0%B5%D0%BD%D1%86%D0%BE-%D1%83%D1%87%D0%B8-%D0%A1%D0%BE%D1%84%D0%B8-%D0%9C%D0%B0%D1%80%D0%B8%D0%BD%D0%BE%D0%B2%D0%B0-%D0%BD%D0%B0-%D0%B0%D0%BD%D0%B3%D0%BB%D0%B8%D0%B9%D1%81%D0%BA%D0%B8/", "text": "\n                    Софи Маринова си намери майстора. Синът й Лоренцо се превърна в най-големия ѝ критик и учител. „Прави ми забележки как пея, когато мина в моята орнаментика. Критикува ме и за английския, но знам, че е с добро чувство, за да се справя добре“, разказва Софи. Наследникът се е наел да ѝ помага в изграждането на образа на Джъстин Бийбър, който гласовитата певица трябва да пресъздаде на сцената на шоуто „Като две капки вода“ в понеделник.\n\n„За първи път в 20-годишната ми кариера ще танцувам в общ танц с балет. Винаги съм разчитала на свои движения, а сега ще трябва да опитам стъпките в хореография“, разкрива Софи Маринова.\n\nВ новия епизод на Капките Гери-Никол ще се преобрази за пръв път в мъжки образ и то не на кой да е, а на Краля на попа – Майкъл Джексън. Константин ще трябва да прави гимнастика по сцената като Papi Hans и неговата пародия „Кекс“. Златка Райкова ще скочи в обувките на Лу Бега, а Боби Турбото ще сбъдне една своя мечта, превръщайки се в Джеймс Хетфийлд от Metallica. Иван Юруков ще опита уникалното звучене на Ейми Уайнхаус, докато Марги Хранова ще се преобрази в Мими Иванова. На сцената ще се яви и една от легендите на рок музиката – Фреди Меркюри, в чийто образ ще се превъплъти Славин.\n                    ", "date": "2018.03.09", "title": "Лоренцо учи Софи Маринова на английски  "}
{"url": "http://www.monitor.bg/a/view/60151-jeremy-%D0%90%D1%82%D0%B0%D0%BA%D1%83%D0%B2%D0%B0%D1%82-%D0%92%D0%BE%D0%B5%D0%BD%D0%BD%D0%B8%D1%8F-%D0%BA%D0%BB%D1%83%D0%B1-%D1%81-%D0%BD%D0%BE%D0%B2-%D0%B0%D0%BB%D0%B1%D1%83%D0%BC/", "text": "\n                    JEREMY? планират да представят своя втори албум с голям концерт на 13 април във Военния клуб в София. Новата продукция съдържа шест парчета. Първият сингъл You're The Voice излезе в средата на декември, като римейк на едноименния световноизвестен хит на John Farnham. Останалите пет песни са напълно нови авторски композиции и ще бъдат официално представени по време на предстоящия лайв.\nКрая на 2017-а година JEREMY? отбелязаха с мащабно турне в Англия, Германия, Ирландия и Шотландия. В момента музикантите са в процес на завършване на записите на новия албум, както и на художественото оформление, което концептуално продължава темата от дебютната тава.\n\n„Феновете отдавна питат за новите парчета. Наистина е трудно да изберем продължението след успеха на дебютния албум. Имаме доста посоки и идеи, но най-много искахме да постигнем това цялостно, хомогенно шоу на живо, за което мислим от 2014 г. още. Този концерт във Военния клуб ще бъде първият, на който всички ще чуят и видят 100% JEREMY?. В това отношение сме безкомпромисни - всяка една нова песен има самостоятелна тежест, но е и много конкретно поставена до другите. Допълва палитрата от емоции. Винаги и сега за нас най-важен е смисълът, цялостната идея и максимално позитивно изживяване за всички хора във всяка минута, когато JEREMY? са на сцената“, разказват музикантите.\n\nБилетите за концерта вече са в продажба на цена 15 лв., но броят им е ограничен.\n                    ", "date": "2018.03.09", "title": "JEREMY? aтакуват Военния клуб с нов албум"}
{"url": "http://www.monitor.bg/a/view/75595-%D0%91%D0%A2%D0%A0-%D0%BF%D1%80%D0%B5%D0%B2%D0%B7%D0%B5%D0%BC%D0%B0%D1%82-%D0%9D%D0%94%D0%9A-%D1%81-%D0%BD%D0%BE%D0%B2-%D0%B0%D0%BB%D0%B1%D1%83%D0%BC/", "text": "\n                    След три години отсъствие от големите сцени, Б.Т.Р. са готови да се завърнат с голямо шоу, което ще отбележи 25-годишната им кариера и новия албум „Невидими стени“. Наско и компания ще съберат феновете си в зала 1 на НДК на 29 март.\n\nИнтересът към концерта е огромен и след като повечето места в залата бяха изкупени вечер са в продажба допълнителни места на втори балкон на цени от 25 и 30 лева.\n\nЛюбителите на твърдия звук ще чуят за първи път на живо песните от 12-я студиен албум „Невидими стени“, както и някои от вечните хитове на бандата. Заедно с Б.Т.Р. на сцената ще се качат и гост-музикантите Ясен Велчев / ТЕ/ - пиано, Антоний Георгиев /АХАТ/ и Добромир Поликов - китара.\n\n„Невидими стени“ е името на първият сингъл от албума, който бе приет много добре от публиката. Решихме да кръстим така и албума. Смятам, че „невидими стени“ си поставя всеки от нас понякога. Те са нашите окови, които ни пречат да направим нещата, които искаме“, казва Наско.\n\nВ стилово отношение новият албум е завръщане към по-здравия саунд. „Така ги почувствахме песните. През годините в работата ни е водила емоцията и всеки в групата допринася с това, което чувства. Понякога ни води текстът, понякога музиката. Понякога и двете се раждат едновременно“, разкри повече за албума Славчо Николов, който е автор на музиката и текста на всички песни. В тавата има само едно изключение - въздействащия текст на Александър Петров към песента, създадена за харизматичния актьор Христо Мутафчиев.\n                    ", "date": "2018.03.09", "title": "Б.Т.Р. превземат НДК с нов албум"}
{"url": "http://www.monitor.bg/a/view/47364-%D0%99%D0%BE%D1%80%D0%B4%D0%B0%D0%BD%D0%BA%D0%B0-%D0%A5%D1%80%D0%B8%D1%81%D1%82%D0%BE%D0%B2%D0%B0-%D0%BA%D0%B0%D0%B7%D0%B0-%D0%A1%D0%B1%D0%BE%D0%B3%D0%BE%D0%BC-%D0%BD%D0%B0-%D0%9A%D1%83%D0%B1%D0%B0/", "text": "\n                    След 50 години на сцена естрадната певица Йорданка Христова се раздели с кубинските си фенове с голям концерт в Хавана на 3 март. Родната прима е изпяла вечните си хитове в театър \"Америка\" пред около 1000 души.\n\nНа концерта са присъствали представители на държавната администрация в Куба, дипломатическия корпус, артистичните среди, българската общност и кубинци, завършили образованието си в България, съобщават от Министерството на външните работи (МВнР), което е финансирало проявата.\n\nБългарската певица изпълни популярни кубински и български песни, а в програмата се включиха и приятелите й Фара Мария и Боби Каркасес. Концертът завърши с „Моя страна, моя България“, която изправи на крака публиката.\n\nСлед концерта в Хавана Йорданка Христова замина за Мексико. Това е втората спирка в турнето на певицата, финансирано от Министерството на външните работи по Комуникационния план за Българското председателство на Съвета на ЕС.\n                    ", "date": "2018.03.09", "title": "Йорданка Христова каза „Сбогом“ на Куба"}
{"url": "http://www.monitor.bg/a/view/11133-%D0%9F%D0%BE%D1%81%D0%BE%D0%BA%D0%B8-%D0%BF%D1%80%D0%B5%D0%B2%D0%B7%D0%B5-%D0%A2%D0%BE%D0%BF-50-%D0%BD%D0%B0-%D0%BD%D0%B0%D0%B9%D0%B4%D0%BE%D0%B1%D1%80%D0%B8%D1%82%D0%B5-%D1%84%D0%B8%D0%BB%D0%BC%D0%B8/", "text": "Филмът на Стефан Командарев е на три позиции след хитовия „Три билборда извън града“\n                    С над 15 награди на рафта и близо година фестивален живот, филмът „Посоки“ на Стефан Командарев може да се похвали с поредния завоюван връх. Лентата влезе в класацията топ 50 на най-добрите филми за 2017 г., направена от сайта за кинокритика High on Films. Родната лента се нарежда само на три позиции след хитовия „Три билборда извън града“, който беше основен конкурент за наградите Оскар.„Този пореден успех радва не само мен, но и целия екип. Аз обаче имам един здравословен принцип – да не си вярвам много и да не хвърча на високо, а да съм здраво стъпил на земята и да работя по следващите проекти“, скромно заяви пред „Монитор“ режисьорът Стефан Командарев. Той вече е запретнал ръкави и- втората част на трилогия, чието начало даде „Посоки“. „Ако за „Посоки“ стартирахме с 400 000 лв, за следващия филм стартираме със 150 хиляди и е доста трудно. Отново ще е копродукция и ако всичко е наред, трябва да започнем снимки през октомври“, разказа авторът на „Светът е голям и спасение дебне от всякъде“.От High on Films не пестят суперлативи за родната лента, в чиято основа стоят истинските истории на таксиметрови шофьори. „Имал ли си наистина лош ден? Най-новият филм на Стефан Командарев \"Посоки\" се базира на поредица от истории на таксиметрови шофьори, които са имали такъв \"наистина лош ден\" в днешна София. Фокусирайки се върху ужасния и мъчителен живот на българите, Командарев пресъздава общия случай чрез мозайка от кратки разкази, които са едновременно вик за помощ и дисекция на човешкото съчувствие“. Така накратко критикът Шикар Верма е видял „Посоки“.За по-малко от година лентата отбеляза достаБеше селектирана за конкурсната програма „Особен поглед“ на фестивала в Кан, както и за още три филмови фестивала категория А -зе приза за \n\n\n                    ", "date": "2018.03.09", "title": "\"Посоки“ превзе Топ 50 на най-добрите филми"}
{"url": "http://www.monitor.bg/a/view/52469-%D0%95%D0%B4%D0%BD%D0%B0-%D0%BC%D1%83%D0%B7%D0%B8%D0%BA%D0%B0-%D0%B3%D0%B8-%D0%B2%D0%BB%D0%B0%D0%B4%D0%B5%D0%B5/", "text": "„Строежа“ и „Терминал 1“, или къде да отидете, ако сте чистокръвен меломан\n                    Търсите място за купон с приятели, където музиката не се свежда до последните фолк парчета, хитове на Бритни или в най-добрия случай някой позабравен хит на AC/DC? Ако живеете в столицата за повече от година, то вероятно знаете накъде да се запътите, но в случай, че сте похлупили нощния си живот под похлупак, то ще ви подскажем – вашите места са „Строежа“ и „Терминал 1“.Тази седмица първият от споменатите клубове празнува своя 21-и рожден ден. Той е и пионерът в запознаването на публиката с музика, различна от втръсналия ни до болка мейнстрийм. Историята му започва от Студентски град, а липсата му там днес се усеща чувствително, оставяйки младежите с едва една алтернатива на иначе ориенталските ритми, завладели останалите места наоколо.Уви, днес „Строежа“ служи като  По случай рождения си ден пък клубът ще провокира посетителите си да вдигат наздравици в две поредни вечери. Още днес на пулта ще застъпи Бенджи Уеббе от Skindred, утре очаквайте за доброто настроение да се погрижи Heitham Al-Sayed (Senser).В програмата със събития пък отсега можем да ви препоръчаме участията на „Остава“ (14 март), Skoda (15 март), Repetitor (22 март) и др.„В „Строежа“ организираме по-малко събития, отколкото в „Терминал 1“, например. Служи като тематичен клуб, където пускаме по-алтернативен кръг от рок, хип-хоп, пънк, ска, хард кор и т.н. По нивото на мейнстрийма, който звучи на терен, всъщност се различават двата клуба. „Терминал 1“ е насочен към по-масовата публика, към чужденците дори. Всъщност, противно на широко разпространеното мнение, ние почти не потребяваме ъндърграунд. Бандите и изпълнителите, които каним, са световно популярни и известни. Не ги чуваме по нашите медии, не се ротират толкова често от радиа и телевизии, но са известни. Някои от тях със сигурност са пълнили 10-хилядна публика в залите.“, обясни пред „Монитор“ мениджърът на култовите музикални локации Мартин Михайлов. Категоричен е обаче, че за да съществува качествен ъндърграунд, от особено значение е и мейнстриймът. „Когато той е добър, той освобождава поле за изява на нови артисти. Ако „Остава“ и „Ъпсурт“ бяха останали на ниво 100 човека публика, нямаше да наблюдаваме подобно развитие на музикалната сцена. Тук е важно да се отбележи и че ъндърграундът се състои, както от млади изпълнители, които нямат друга основа, на която да стъпят – тоест, все още не са се доказали, така и от артисти, които са вече утвърдени, но целенасочено остават в тази графа“, добавя Михайлов.Само две седмици по-рано впрочем тост за рожден ден вдигна и „Терминал 1“. За разлика от своя побратим, клубът не може да се похвали с подобно завидно дълголетие и отпразнува своята едва четвърта годишнина. „През първите две години привличахме много внимание, тъй като мястото беше ново и атрактивно. Радваме се, че през следващите две показахме устойчивост. Увеличихме и процента на  горд е Михайлов. По думите му, преди появата на „Терминал 1“ подобен клуб, който съчетава едновременно музикален център (дискотека) и бар, е липсвал на картата на нощния живот в София. „Не се затваряме откъм стилово разнообразие. Пускаме всякаква музика, с изключение може би на един конкретен жанр. Едната вечер можем да пуснем денс хитове, на следващата – Нирвана, а на третата да заложим на инди-рок. В същото време не организираме събития всяка вечер, но въпреки това продължаваме да събираме доста хора, защото функционираме достатъчно добре и като бар“, смята още мениджърът, превърнал се в градска легенда за меломаните в столицата.От позицията си на промоутър на немалко събития и извън своите клубни рожби, той е категоричен, че качеството на нощния живот в София се подобрява, макар и баровата култура доста дълго да е убягвала на живущите тук. „Понякога може би се подценява влиянието, което имат тези заведения за туризма у нас. Факт е, че търсенето се покачва, като тук следва да имаме предвид, че ние поне не пестим времеви и финансов ресурс. Няма да ни видите да гоним посетителите си заради приключило работно време, да речем. Доволен съм от нивото в София и мисля, че в момента от този аспект представляваме достатъчно добра визитка на града за чужденците“, казва Михайлов. Въпреки това признава, че извън столицата забавленията в тъмните часове на денонощието се развиват по-статично.Сред основните проблеми, с които се сблъскват клубовете в София, пък е липсата на обособено като парти център място. Тоест, терен, в който шумът от заведенията не би пречил на живущите наоколо. Развитие търпим обаче и в този аспект с постепенното формиране на купонджийски улици от ранга на „Леге“ и „Цар Шишман“, например.\n\n\n                    ", "date": "2018.03.09", "title": "Една музика ги владее"}
{"url": "http://www.monitor.bg/a/view/37469-%D0%A5%D0%BE%D1%80%D0%BE%D1%81%D0%BA%D0%BE%D0%BF-%D0%B7%D0%B0-10-%D0%BC%D0%B0%D1%80%D1%82-%D1%81%D1%8A%D0%B1%D0%BE%D1%82%D0%B0/", "text": "\n                    Ден на крокодила и на хората с хищнически подход към околния свят. Притискаме се един друг с претенции и ултимативни действия. Денят се свързва с преследването и насилието над беззащитните. Очертават се провокации. Не оставайте нищо важно без надзор. Бъдете внимателни към здравето си, вероятни са инциденти. Не се събразяваме на пътя и на пистата. Действа и законът на градската джунгла. Може да излезете виновни за чужда вина. Останете си у дома, не се събирайте с много хора.\n Днес сте склонни на ултимативни действия и агресивно поведение, ако нещата не стават така както ги искате и разбирате. Действа се от позиция на силата, без да се мисли за другите и да се правят оценки на ситуацията. Силните взимат и част от пая на слабите. Хора с комплекси ще ви правят услуги, за да ви се харесат. Стойте далече от тълпата, от различните демонстрации на сила и възможности. Последната дума ще бъде вашата, така ще бъде и утре, когато ще накарате някой да се изнесе, а друг да се нанесе в живота и дома ви.Ден на големите апетити, на желанието да захапеш и употребиш, да бръкнеш в паничката на колегата и подчинените. Няма прошка за грешка. Не планирайте публични изяви, не давайте интервюта и мнения, дори и да ви ги искат. Не е ден за първа среща и годежи. Желателно е в този уикенд да се спазва диета и да се направят някои здравословни процедури. Родените в третата декада да не рискуват с екстремни спортове. Слабо място в момента е гръбначният стълб. И в преносен смисъл не бива да се държим като безгръбначни.От днес до вторник в хороскопа ви ще действат натоварени и рискови аспекти. Този ден се свързва с насилието, с желанието за коренна реформа в отношенията и начина на живот. Всеки ще търси нещо по-добро и ще опитва да се изкатери по гърбовете на тези, които се поддават на манипулация. Апетитите взимат връх над разума. Тълпата лесно може да бъде провокирана и използвана като оръдие за лични интереси. Сексуалната енергия подкопава здравето. Една изневяра тази вечер ще ви коства много.Днес бавно и полека ще постигнете това, към което отдавна се стремите. Денят дава възможност да се постигне това, което в бъдеще ще ви донесе пари, популярност и слава. Не се правят компромиси, действа се направо и с убеденост, че заслужаваш и че ти се полага това, което искаш. Ден на хищническата политика, на умението да елиминираш конкуренцията и да се изкачиш на върха на хранителната верига. Това със сигурност ще ви се отдаде. Спазвайте законите. За вас ще се намери вратичка за големите амбиции.До обед газите в мътната вода на конфликта. Очертават се скандали у дома и рискове при пътувания. Родените в третата декада са в по-неблагоприятна позиция. Следобед обстановката се изяснява. Намерете начин да свършите каквото е важно и в следващите дни ще доминирате в ситуацията. Този ден се свързва с насилието и желанието за реформи. Разчистете терена, на който ще започнете нещо ново, но още не бързайте с новите инициативи. Лесно може да ви провокират. Някой се опитва да разбере намеренията ви.Навлизате в труден тридневен период. Шест планети ще ви гледат в негативни аспекти. Лесно може да бъдете оплетени в мрежа от лъжи, манипулирани и финансови изцедени. И сексът днес разболява и създава допълнителни проблеми. Ще срещате негативно и агресивно настроени хора. Трудно ще овладявате агресията и още по трудно ще постигате целите си. Нищо важно да не се започва. Свършете това, което сте обещали и не сърдете партньорите. Не поемайте излишни рискове с участие в екстремни спортове.Денят е свързан с преследването и изгнанието, с желанието да илиминираш конкуренцията и да се разположиш сам на терена, който до момента сте делили. Очертават се конфликти за имоти и наследства. Апититите са максимални. Не водете преговори и не започвайте нищо важно. Но на едно по-човешко ниво този ден се свързва с прошката, с разбирането и с отказът от собственост в името на децата и наследниците. Родителите ще се решат на крачка за личното ви обезпечаване, а и вие ще направите жертва за децата за да останат тук.Утрото е особено рисково за родените в последните дни на зодията. Ако се скарате с някого може да стигнете и до раздяла. Не рискувайте с участия в екстремни спортове и публични дискусии. Не се включвайте в демонстрации на сила. Контролирайте се максимално. Бройте до десет преди да реагирате на агресивно поведение. Ден на огромните апетити, на желанието да взимаш, без да се съобразяваш. Започнатото днес ще потъне в лъжи и манипулации. Работете самостоятелно, приключете работата, за която сте дали дума.На едно място ще подлагате гръб, а на друго ще се държите кото агресор, за да си върнете самочувствието. Не правете това, което не искате да ви направят и причинят. Ден на хищническите апетити. Желанията взимат връх над здравия разум и ви водят в грешната посока. Не започвайте нова инициатива, не си уреждайте първа среща и не правете предложение за брак. Родените в първата декада са в по-трудно положение. Луната навлиза във вашия знак и отваря възможности за пътувания. Внимавайте със ските и екстремните спортове.Ден на невъзвръщенците. Ако заминете за чужбина може да останете там, да намерите работа и да започнете нов начин на живот. Очертават се тежки битки под слънцето за ресурси, възможности и печалби. Ако не захапеш ще те захапят. В този ден някой ще прояви животинското в себе си, друг ще постъпи като човек и ще подкрепи усилията на близките и децата. Даваме всичко от себе си или всичко ни взимат без да ни питат. Навлизате в период на преустройство, играта загрубява, особено ако сте прекалено много на клона.Денят започва с конфликт, скандали или рискове на пътя за родените в третата декада. Поспете повече. Към обед ситуацията при вас се успокоява и нещата си идват на мястото. Който днес бърза бавно ще стигне, а който много иска малко ще получи. Не провокирайте добрите намерения на околните, а лошите се опитайте да избегнете по всички възможни начини. Отварят се зверски апетити, не само в храната, а и в страста да имаш и да употребиш. Сексът разболява, особено на чуждо. Със сигурност ще ви спретнат компромат.Личната ви година е шестица. Чакайте придобивки възможности да се уредите с наследство, имот и наследник. Годната носи и много любов, но в следващата се пригответе да оставите миналото зад гърба си, както и старите приятелства. Предстои ви преход на нова навивка на развитие. До октомври юридическата ви позиция е силна, уредете всичко важно, не протакайте.Родените днес ще имат огромен апетит във всяка посока и във всичко. Ще бъдат хищна риба, с много агресия и възможности, но проблемите в детството може да им създадат комплекси и да им осигурят живот на обикновена цаца.Критичен и неблагоприятен ден за зачеване. Може да се заченат деца с генни мутации, но и с гениални дарби или с уродство преминаващо в красота и обратното. Не рискувайте.\n\n\n                    ", "date": "2018.03.09", "title": "Хороскоп за 10 март, събота"}
{"url": "http://www.monitor.bg/a/view/88953-%D0%93%D0%BB%D0%B0%D1%81%D1%8F%D1%82-%D0%BD%D0%BE%D0%B2-%D1%80%D0%B5%D1%84%D0%B5%D1%80%D0%B5%D0%BD%D0%B4%D1%83%D0%BC-%D0%B2-%D0%9A%D0%B0%D1%82%D0%B0%D0%BB%D1%83%D0%BD%D0%B8%D1%8F/", "text": "\n                    Главните сепаратистки партии в Каталуния искат да организират нов референдум за бъдеща конституция на \"Каталунската република\", която бе обявена през октомври, но остана само на думи, предаде АФП.\n\n Те предлагат и в Белгия да се създаде паралелна управленска структура под ръководството на сваления от длъжност лидер на Каталуния Карлес Пучдемон, който замина в изгнание в тази страна след неуспешното обявяване на независимост на 27 октомври.\n\n Споразумението между \"Заедно за Каталуния\" на Пучдемон и \"Републиканска левица на Каталуния\" трябва да бъде ратифицирано и от малката сепаратистка крайнолява партия \"Кандидатура за народно единство\". В това споразумение се предвиждат обществени разисквания за определяне каква да е бъдещата Каталуния, които да завършат \"с предлагане на бъдеща конституция на Каталунската република\".\n\nПроцедурата ще завърши с референдум, на който гражданите ще се произнасят по всеки параграф от тази конституция. Този референдум вероятно също ще бъде обявен за незаконен, като референдума за самоопределение от 1 октомври.\n\n Сепаратистите освен това се ангажират да създадат в Белгия \"Свободно пространство в изгнание\", организация под ръководството на Карлес Пучдемон. Ролята на този орган ще е да \"благоприятства интернационализацията на каузата за независимост на Каталуния и напредване към установяването на Каталунската република\" в координация с регионалните власти в Барселона.\n\n На регионалните избори от 21 декември сепаратистите получиха абсолютно мнозинство в каталунския парламент, но още не са се договорили за съставяне на местно правителство.\n\n За понеделник е предвидено заседание, на което да встъпи в длъжност новият лидер на Каталуния, но единственият кандидат за поста Жорди Санчес в ареста и е малко вероятно да бъде пуснат да се яви на церемонията, отбелязва АФП.\n                    ", "date": "2018.03.09", "title": "Гласят нов референдум в Каталуния"}
{"url": "http://www.monitor.bg/a/view/36592-%D0%A4%D0%B0%D0%BB%D1%88%D0%B8%D0%B2%D0%B8%D1%82%D0%B5-%D0%BD%D0%BE%D0%B2%D0%B8%D0%BD%D0%B8-%D1%81%D0%B5-%D0%BE%D0%BA%D0%B0%D0%B7%D0%B0%D1%85%D0%B0-%D0%BF%D0%BE%D0%B1%D1%8A%D1%80%D0%B7%D0%B8/", "text": "\n                    Фалшивите новини се разпространяват в интернет по-бързо от истинските, но това се дължи повече на самите потребители, отколкото на програми тип ботове, показва публикувано в сп. \"Сайънс\".\n\nИзследването на екип от Масачузетския технологичен институт обхваща периода от 2006 до 2017 г. и около 126 000 новини, истински и лъжливи, пуснати в Туитър от 3 милиона души над 4,5 милиона пъти.\n\nЗа установяване на разликата между истински и фалшиви новини екипът е използвал изводите на шест независими организации за фактологични проверки.\n\nФалшивите информации обикновено се разпространяват по-бързо и по-обхватно от истинските. На истинските новини е нужно средно шест пъти повече време да достигнат до 1500 души, отколкото на фалшивите.\n\nИма 70 процента по-голяма вероятност една фалшива новина да бъде ретуитната в сравнение с истинска новина, отбелязва Ройтерс.\n\nТова се наблюдава във всички категории информация, но е най-ярко изразено в фалшивите политически новини, отколкото във фалшивите новини за тероризъм, природни бедствия, наука, градски легенди или финанси.\n\nЕкипът на изследването освен това изтъква, че разликата идва от хора, а не от софтуери за автоматични операции в интернет, известни като ботове.\n\nБотовете разпространяват по еднакъв начин истинските и фалшивите новини, което значи, че хората са по-отговорни за по-високото разпространение на фалшиви новини. Според изследването това наблягане на фалшивите новини може да се дължи на способността им да изненадват хората повече от истинските новини, защото противоречат на очакванията и представите им.\n\nУстановява се също, че Туитър акаунтите, които публикуват фалшиви новини, обикновено имат по-малко абонати, следят по-малко други акаунти и са по-малко активни от тези, които пускат истински новини.\n                    ", "date": "2018.03.09", "title": "Фалшивите новини се оказаха по-бързи"}
{"url": "http://www.monitor.bg/a/view/36547-%D0%9D%D0%B0%D0%BC%D0%B5%D1%80%D0%B8%D1%85%D0%B0-%D0%BC%D0%B8%D1%81%D1%82%D0%B5%D1%80%D0%B8%D0%BE%D0%B7%D0%B5%D0%BD-%D1%87%D1%83%D0%B2%D0%B0%D0%BB-%D1%81-54-%D1%87%D0%BE%D0%B2%D0%B5%D1%88%D0%BA%D0%B8-%D0%BA%D0%B8%D1%82%D0%BA%D0%B8-%D0%B2-%D0%A0%D1%83%D1%81%D0%B8%D1%8F/", "text": "\n                    Рибари случайно са открили 27 чифта отрязани човешки китки край руския град Хабаровск, съобщи РИА Новости. Човешките останки били сложени в чувал заедно с бинтове и парцали. По случая веднага бе започнато разследване, което съвсем скоро е установило, че въпросните китки не са били отсечени неправомерно от телата на живи хора, а съвсем правомерно са използвани в лабораторни изследвания – това е показала експертизата на пръстовите отпечатъци. Оказало се обаче, че „отработеният“ лабораторен материал не е бил унищожен по подобаващ начин, а просто е хвърлен в един от притоците на река Амур. Ако не се смята това, в цялата история няма нищо криминално.\n                    ", "date": "2018.03.09", "title": "Намериха мистериозен чувал с 54 човешки китки в Русия"}
{"url": "http://www.monitor.bg/a/view/7156-%D0%A1%D1%82%D0%B0%D1%80%D0%BE%D0%B7%D0%B0%D0%B3%D0%BE%D1%80%D0%BA%D0%B0-%D0%BF%D0%BE%D0%B4%D0%B0%D1%80%D0%B8-13-%D0%B1%D0%BE%D0%BD%D0%B0-%D0%BD%D0%B0-%D0%BF%D0%BE%D0%BB%D0%B8%D1%86%D0%B0%D0%B9-%D0%BC%D0%B5%D0%BD%D1%82%D0%B5/", "text": "\n                    13 000 лв. подари  52 – годишна старозагорка на непознат мъж, който в разговор по телефона се представнил за служител на МВР и поискал съдействие за задържането на опасни престъпници. Изтърканата вече схема на измамниците била използвана  на 8 март по обяд. Пред позвъняването на  „криминалиста“ имало няколко поредни обаждания от различни мъже, които първоначално настоявали за крупна сума заради уж наложителна животоспасяваща операция на неин близък, след което започнали заплаха за отвличане и изнасилване ако не даде парите.Жената повярвала на мнимия полицай и  връчила плик с банкноти, които предварително описала на посетил я в апартамента униформен.Към 18,00 часа потърпевшата се усъмнила и потърсила служителите на Първо РУ в Града на липите, където образували поредното досъдебно производство по чл.209, ал.1 от НК. От началото на годината на територията на Старозагорска област измамниците са успели да ощетят с над 100 000 лв жертвите си, показва справката , най-големият удар  е от 28 февруари, когато 65 – годишна старозагорка в продължение на четири дни била подведена да остави на различни места из града общо 42 110 лв. До момента са задържани само три мулета.\n                    ", "date": "2018.03.09", "title": "Старозагорка подари 13 бона на полицай менте "}
{"url": "http://www.monitor.bg/a/view/43154-%D0%A2%D1%80%D0%B8%D0%BC%D0%B0-%D0%BD%D0%B0-%D1%81%D1%8A%D0%B4-%D0%B7%D0%B0-%D0%BA%D1%80%D0%B0%D0%B6%D0%B1%D0%B0-%D0%BD%D0%B0-30-%D0%BA%D0%BC-%D0%B2%D0%BE%D0%B4%D0%BE%D0%BF%D1%80%D0%BE%D0%B2%D0%BE%D0%B4/", "text": "\n                    В Добрич продължава мегаделото за крупна кражба на близо 30 км водопроводни тръби, на стойност над 77 млн. лева. Двама от подсъдимите вече дадоха обяснения по повдигнатите им обвинения. Третият подсъдим изяви желание да бъде изслушан на следващото съдебно заседание, което е насрочено за 13 април. Междувременно съдът предяви на страните веществените доказателства, сред които фактури, стокови разписки, приемно-предавателни протоколи, кантарни бележки и др.Подсъдими в процеса са Радко Г. от Силистра, сочен от прокуратурата като извършител на деянието, Стефан К. от София, като подбудител и помагач и Красимир Ц. от София, като помагач.Тримата са обвинени за това, че в периода от ноември 2011 г., до 19 март 2012 г., в съучастие помежду си, при условията на продължавано престъпление, отнели от ВиК - Добрич движими вещи, които не били под постоянен надзор - общо 29 717 метра тръби от водонапорен тръбопровод „Водоснабдяване на Добрич от терасите на река Дунав”, на стойност 77 169 798. 80 лева, като кражбата е в особено големи размери и представлява особено тежък случай. Според обвинителния акт, в посочения период на територията на области Силистра и Добрич, били изкопани и демонтирани тръби с общо тегло 10 757 554 килограма. Прокуратурата твърди, че кражбата е била извършена чрез посредственото извършителство на други 4 лица, като при изваждането на тръбите са били използвани тежка земекопна техника, моторни превозни средства и технически средства - сечива, кислородни бутилки, оксижени, бутилки с пропан - бутан, резачи.След изслушването на третия подсъдим, ако страните нямат допълнителни искания за доказателства, се очаква да се премине към пледоарии, като определените за тях дати са в началото на юни.Делото по обвинение за кражбата на тръби от водонапорния тръбопровод започна в началото на 2015 година. По него е приет за съвместно разглеждане граждански иск от ВиК - Добрич, изготвени са множество експертизи и са разпитани над 100 свидетели. \n                    ", "date": "2018.03.09", "title": "Трима на съд за кражба на 30 км водопровод"}
{"url": "http://www.monitor.bg/a/view/18305-%D0%9F%D1%80%D0%B0%D1%82%D0%B8%D1%85%D0%B0-%D0%B2-%D0%B7%D0%B0%D1%82%D0%B2%D0%BE%D1%80%D0%B0-%D0%B7%D0%B0-10-%D0%B3%D0%BE%D0%B4%D0%B8%D0%BD%D0%B8-%D1%83%D0%B1%D0%B8%D0%B5%D1%86-%D0%BD%D0%B0-%D0%BF%D0%B0%D1%81%D1%82%D0%B8%D1%80/", "text": "\n                    10-годишна осъдителна присъда постанови сливенският окръжен съд за 35-годишен жител на село Червенаково, който застана пред Темида за предумишлено убийство. Николай К. попадна в ареста на 12 май м.г., след като край кошарата, където работел като пастир беше намерен труп на възрастен мъж. При аутопсията съдебните медици установили, че 71-годишният Слав Митев е загинал от нанесен му жесток удар с тояга по черепа.Цялото тяло на починалия било в синини, имало потрошени и 6 ребра. Човекът е агонизирал часове наред, по същото време убиецът се прибрал в кошарата , за да се наспи.Преди това обаче той прекарал стадото си през стенещата от болки жертваПобоят бил извършен към 16,00 часа на 9 май, мъртвото тяло било намерено от момче , което изкарало стадо кози от близкото село Скобелево.В хода на досъдебното производства се изяснило, че до зверския побой се стигнало след като дядо Слави отказал да даде цигара видимо пияния си колегаСпоред кмета на Скобелево, където живеят около 350 възрастни жители Стефко Пенев дядо Слави бил кротък е незлоблив човек. Пасял своите и на съседите петдесетина овце от години въпреки че се пенсионирал.Извършителят на убийството дошъл наскоро от близкото село Червенаково, на няколко пъти го били виждали в нетрезво състояние да подкарва кравите и телетата на тукашен животновъд, при когото се цанил на работи.Делото премина в условията на съкратено производство , наказанието трябва да бъде изтърпяно при първоначален строг режим.\n                    ", "date": "2018.03.09", "title": "Пратиха в затвора за 10 години  убиец на пастир   "}
{"url": "http://www.monitor.bg/a/view/42794-%D0%9E%D1%81%D1%82%D0%B0%D0%B2%D0%B8%D1%85%D0%B0-%D0%B2-%D0%B0%D1%80%D0%B5%D1%81%D1%82%D0%B0-%D1%81%D0%B8%D0%BD%D0%B0-%D1%83%D0%B1%D0%B8%D0%BB-%D0%B1%D0%B0%D1%89%D0%B0-%D1%81%D0%B8-%D0%B2-%D0%94%D0%BE%D0%B1%D1%80%D0%B5%D0%B2%D1%86%D0%B8/", "text": "\n                    Апелативният съд във Велико Търново остави в ареста сина, убил баща си в ловешкото село Добревци. Престъплението беше извършено на 25 февруари, а жертвата е известният бизнесмен и производител на халва и локум Иван Христов. Като извършител в ареста е задържан неговият син Виктор. Версиите за извършването на престъплението все още се разследват. Според една от тях синът бил против връзката на баща си с по-млда от него жена и осъждал намерението му да се разведе със законната си съпруга. Първоначално окръжният съд в Ловеч на налага на обвиняемия най-тежката мярка за неотклонение \"задържане под стража\". Той обаче я обжалва пред апелативната инстанция. Със свое решение от 8 март, съдът във Велико Търново потвърждава наложената на Виктор Христов мярка. Определението е окончателно и не подлежи на обжалване.\n                    ", "date": "2018.03.09", "title": "Оставиха в ареста сина,  убил баща си в Добревци "}
{"url": "http://www.monitor.bg/a/view/49125-%D0%98%D0%B7%D0%B4%D0%B8%D1%80%D0%B2%D0%B0%D1%82-23%D0%BC%D0%B0-%D0%BF%D1%80%D0%B5%D1%81%D1%82%D1%8A%D0%BF%D0%BD%D0%B8%D1%86%D0%B8-%D0%B8%D0%B7%D0%B1%D1%8F%D0%B3%D0%B0%D0%BB%D0%B8-%D0%BE%D1%82-%D0%BF%D1%80%D0%B0%D0%B2%D0%BE%D1%81%D1%8A%D0%B4%D0%B8%D0%B5%D1%82%D0%BE-%D0%B2-%D0%9A%D1%8E%D1%81%D1%82%D0%B5%D0%BD%D0%B4%D0%B8%D0%BB%D1%81%D0%BA%D0%BE/", "text": "\n                    23-ма престъпници са избягали от правосъдието на територията на Съдебен район-Кюстендил и са на свобода, сочат данните от приключилата проверка за неприведени в изпълнение наказания лишаване от свобода, разпоредена от главния прокурор. За 20 от престъпниците има информация, че са напуснали страната и се издирват от Интерпол.\n13 избегнали правосъдието са от Съдебен район-Дупница, като 12 от тях се издирват чрез Интерпол и имат издадена Европейска заповед за арест. Сред тях попадат Пламен Галев и Ангел Христов, който изчезнаха през 2012 година. Бившите дупнишки барети, известни като Братя Галеви, получиха петгодишни ефективни присъди за участие в организирана престъпна група за изнудване и рекет. \n \n                    ", "date": "2018.03.09", "title": "Издирват 23-ма престъпници, избягали от правосъдието в Кюстендилско"}
{"url": "http://www.monitor.bg/a/view/20750-%D0%91%D0%94%D0%96-%D0%B8%D0%B7%D0%BF%D0%BB%D0%B0%D1%82%D0%B8-%D0%B4%D1%8A%D0%BB%D0%B3%D0%B0-%D1%81%D0%B8-%D0%BA%D1%8A%D0%BC-%D0%BE%D1%89%D0%B5-%D0%B5%D0%B4%D0%B8%D0%BD-%D0%BA%D1%80%D0%B5%D0%B4%D0%B8%D1%82%D0%BE%D1%80/", "text": "\n                    Държавните железници продължават поетапно да погасява задълженията си към различни институции. От дружеството съобщиха, че са изплатени 827.4 хил. лв., което е пълният размер на задълженията към KONČAR-ELLOK – Хърватия.\n\nЗадълженията към хърватското дружество са натрупани през периода 1998-2008 г. във връзка с изпълнение по договор за ремонт на локомотиви и доставка на резервни части, уточняват от „Холдинг БДЖ“.\n\nКредитите на дружеството се погасяват благодарение на държавната помощ, разрешена от Европейската комисия миналата година.\n                    ", "date": "2018.03.09", "title": "БДЖ изплати дълга си към още един кредитор"}
{"url": "http://www.monitor.bg/a/view/53582-%D0%9F%D0%BE%D0%B6%D0%B0%D1%80-%D0%B8-%D0%BB%D0%B8%D0%BF%D1%81%D0%B0%D1%82%D0%B0-%D0%BD%D0%B0-%D0%B8%D0%BD%D0%B2%D0%B5%D1%81%D1%82%D0%B8%D1%86%D0%B8%D0%B8-%D0%BE%D1%81%D1%82%D0%B0%D0%B2%D1%8F%D1%82-%D0%9F%D0%B5%D1%80%D0%BD%D0%B8%D0%BA-%D0%BD%D0%B0-%D1%81%D1%82%D1%83%D0%B4%D0%B5%D0%BD%D0%BE/", "text": "\n                    Пожар следствие на късо съединение и липса на инвестиции в мрежата са причина за авариите в “Топлофикация-Перник”АД. Това установиха контролните органи на Министерството на енергетиката, в рамките на извънредната проверка, която приключи днес.\n\nГлавната причина за прекъсванията на топлоподаването в Перник през последните седмици, е възникналият на 19.02.2018 г. пожар, заради късо съединение на маслен кабел 6 kV, който засяга и други силови кабели. Повредените кабели прекъсват електрозахранването към основни съоръжения в централата, част от които са в цех „Въглеподаване“. Основното и резервното гориво на „Топлофикация-Перник“ АД са въглища.\n\nВследствие на прекъснатата доставка на въглища, централата превключва котлите си на работа с природен газ. При промяна на горивото, съоръженията в централата не могат да достигнат необходимата топлинна мощност. Поради това, в периода 19-28 февруари 2018 г., „Топлофикация-Перник“ АД е подавала топлинна енергия с понижени температурни параметри, като са констатирани периоди, в които температурата водата е била с около 10-20 оС по-ниска от утвърдената по график.\n\nТоплопреносната мрежа на „Топлофикация-Перник“ АД е с обща дължина 136 151 метра. През последните пет години топлофикационното дружество не е извършвало планова подмяна на амортизирани участъци на мрежата. За този период са подменяни само отделни участъци за отстраняване на аварийни пробиви, чиято обща дължина е 2747 м. През 2017 г. аварийните пробиви на топлопроводи от мрежата на Топлофикация-Перник“ АД са се увеличили с 30% спрямо предходната година.\n\nПроверката е установила още, че през целия зимен период „Топлофикация-Перник“ АД е поддържала достатъчен резерв от гориво, по-висок от нормативно определения. Резултатите от проверката, касаещи качеството на топлоподаването ще бъдат предоставени на компетентния орган – Комисията за енергийно и водно регулиране, допълват от ведомството.\n                    ", "date": "2018.03.09", "title": "Пожар и липсата на инвестиции оставят Перник на студено"}
{"url": "http://www.monitor.bg/a/view/86249-%D0%9B%D0%B8%D0%B4%D0%BB-%D0%BE%D1%82%D0%BA%D1%80%D0%B8%D0%B2%D0%B0-%D1%81%D0%B5%D0%B4%D0%B5%D0%BC-%D0%BD%D0%BE%D0%B2%D0%B8-%D0%BC%D0%B0%D0%B3%D0%B0%D0%B7%D0%B8%D0%BD%D0%B0/", "text": "Веригата търси 300 нови работници\n                    Поне седем нови магазина в страната ще открие Лидл България до края на годината. Краткосрочните планове на компанията бяха обявени от Милена Драгийска, главен изпълнителен директор на Лидл България.\n\nРазрастването на бизнеса на веригата ще бъде в София, Пловдив и Варна. Първият магазин за годината ще бъде открит в столичния квартал „Бъкстон“. За предстоящото си разрастване Лидл стартира от утре кампания за набиране на 300 нови служители, които ще бъдат наети в София. Така служителите в ритейлъра ще достигнат до 2600. \n\nНовите работни места в София са за позицията касиер-продавач. Началната брутна работна заплата в София е в размер на 1 260 лв., от които 60 лв. са под формата на ваучери за храна. Компанията гарантира фиксирано увеличение след първата година и ръст след третата година до над 1 600 лв. с включени отново и ваучери за храна.\n\nКъм това се добавят още допълнително здравно застраховане, както и възможност за гъвкаво работно време. Лидл България е единственият ритейлър у нас с електронно отчитане на работното време – това означава, че всеки служител на нормирано работно време – каквито са и касиер-продавачите – сам, по електронен път отчита своята работа и почивки. По този начин компанията гарантира плащане до минута точност на изработените редовни или извънредни часове. Драгийска не скри, че това води до чести проверки от инспекцията по труда.\n\nКасиер-продавачите във веригата се обучават минимум шест седмици, получават и разнообразни възможности за допълнителна квалификация и кариерно развитие. „Редица са примерите в компанията, в които хора, започнали на тази позиция, се издигат до ниво мениджър-магазин или дори до позиция в централата на компанията“, коментира изп. директор на компанията.\n\nКомпанията се насочва към всички възрастови групи, от най-младите до служители на възраст 50 плюс. Драгийска обяви, че в Лидл се търсят широк спектър от специалисти в строителството, продажби, логистика, стоково снабдяване и маркетинг. Веригата ще се обърне и към българите в чужбина. 20 на сто от настоящите ръководители са завърнали се от странство, а една трета на високи позиции са жени, допълни изп. директор на Лидл България.\n                    ", "date": "2018.03.09", "title": "Лидл открива седем нови магазина "}
{"url": "http://www.monitor.bg/a/view/87387-%D0%A7%D0%B5%D1%82%D0%B8%D1%80%D0%B8-%D1%81%D0%B8%D0%B3%D0%BD%D0%B0%D0%BB%D0%B0-%D0%B7%D0%B0-%D1%82%D0%BE%D1%80%D0%BC%D0%BE%D0%B7-%D0%B2-%D1%83%D1%87%D0%B8%D0%BB%D0%B8%D1%89%D0%B5-%D0%BD%D0%B0-%D0%B4%D0%B5%D0%BD/", "text": "Тръгна онлайн платформа за оплаквания в „Бастилията“ ; Ученици се жалват от врати и крушки, учител нарекъл дете „прасе долно“\n                    Средно по 4 сигнала за тормоз дневно се подават в пощенската кутия за оплаквания в столичното 119-о СУ „Акад. Михаил Арнаудов“. Това съобщи за „Монитор“ директорът на училището Диян Стаматов. Кутията беше поставена в училището в началото на втория срок. Идеята е учениците да имат възможността да споделят писмено случаите, при които са били тормозени от страна на учители или съученици. Стаматов разказа, че децата се възползвали от тази възможност и за седмица се събирали по около 20 сигнала. Те се оплаквали най вече от вербална агресия от страна на други деца и учители. Имало оплакване, че преподавател нарекъл ученик „прасе долно“, защото детето се хранело в час. Стаматов обясни, че по случая са били взети мерки и е имало разговор с въпросния учител. Децата приемали кутията като своеобразно „бюро жалби“ и подавали сигнали и за битови проблеми като врати, които не се затваряли, крушки, които не светели, и др. Пощенската кутия се проверява всеки петък от педагогическия съветник. В нея децата могат да пускат анонимни писма, в случай че не желаят да застават с името си. Мярката бе предприета след случаите на насилие от страна на учителки към хлапета от детската градина „Брезичка“ в Бургас. В същото време онлайн платформа за сигнали за тормоз е създадена в столичното 31-во СУЧЕМ „Иван Вазов“, известно заради строгата дисциплина в организирането на учебния процес като „Бастилията“. Тя действа вече две години, но до момента само двама родители са се възползвали от възможността да се оплачат през този канал, разказа директорката на учебното заведение Надежда Николчева. Тя добави, че при проблем децата предпочитали да се обръщат към педагогическия съветник. Николчева обясни още, че в други училища били заложили на кутии, в които да се пускат оплаквания за тормоз, но тя се била спряла на дигиталната форма.Както „Монитор“ вече писа, 4711 са били случаите на агресия в училищата през изтеклата 2016-2017 учебна година, свързани с физическо посегателство и психически тормоз. Броят на случаите е с 455 повече от предходната година, обясниха още от ведомството. Най-често учениците са използвали вербална агресия помежду си (2805 пъти), която включва всякакъв тип обиди, псувни и цинизми, които те си разменят. 2111 пъти пък се е налагало учителите да въдворяват ред при сбиване или друга физическа разправа между деца и младежи. Все по-често конфликтите между учениците започват в социалните мрежи и се пренасят в класните стаи. Унижението между децата във Фейсбук набра скорост през последните няколко години.\n                    ", "date": "2018.03.09", "title": "Четири сигнала за тормоз в училище на ден"}
{"url": "http://www.monitor.bg/a/view/88861-%D0%91%D0%BE%D0%BB%D0%BD%D0%BE-%D0%BC%D0%BE%D0%BC%D0%B8%D1%87%D0%B5-%D0%BF%D1%80%D0%BE%D0%B4%D0%B0%D0%B2%D0%B0-%D0%BA%D0%B0%D1%80%D1%82%D0%B8%D0%BD%D0%B8%D1%82%D0%B5-%D1%81%D0%B8-%D0%B7%D0%B0-%D0%B4%D0%B0-%D1%81%D0%B5-%D0%BB%D0%B5%D0%BA%D1%83%D0%B2%D0%B0/", "text": "16-годишната Вили е с рядко заболяване, нуждае се още от 8000 долара за терапия в чужбина\n                    Една-единствена мечта - да проходиш отново. И толкова силна воля, че да продължаваш да рисуваш въпреки болката. Няма отчаяние, напротив - само надежда. Всичко това е Вили. Едно 16-годишно момиче, чийто живот се обръща заради поставена тежка диагноза - атаксия на Фридрайх. Рядко заболяване, което се среща при 1 на 50 000 деца в световен мащаб. Официално лечение няма. Още след като навършила 10 години родителите забелязват, че Вили има проблеми с походката. Диагностицирана е от лекарите през 2014-а и това нанася тежък удар на семейството. В началото е лекувана с експериментално лечение. Благодарение на него хипертрофията на сърцето е овладяна, сколиозата е подобрена. Краката на момичето обаче се влошават. Засегнати са ръцете и говорът. От миналата година тя е в инвалидна количка.„В първия момент отказахме да повярваме, че това може да се случи точно на нашата дъщеря. Беше ни много трудно“, коментира майка й Красимира. Вили също признава, че в този момент е плачела често.да спаси живота на дъщеря си. Така намира информация за клиника в Турция, която дава надежда, че ще я изправи на крака. Лечението е със стволови клетки, което е на стойност 36 000 долара. За целта вече година се провеждат благотворителни кампании и е събрана почти цялата сума. Вили се нуждае от още 8000 долара.„Имаше подобрение още след първата процедура, изправи се на крака за няколко секунди. Демонстрира ни колко е стабилна. Сега вече знам, че наистина има надежда“, обясни Красимира.Вили вече замина за втория етап от лечението в Турция. Третата и четвъртата процедура ще са през април и май. Родителите вярват, че един ден детето им ще се вдигне на крака. Вили също е убедена в това.В момента тя е ученичка редовна форма в училище в „Красна поляна“ в столицата. То е специализирано за деца с увреждания - разполага с рампа и асансьор.„Общо взето, води нормален начин на живот, ноПонякога ми е трудно да я водя сутрин до училището, тъй като то е на 3-4 км от дома ни. Но с мъжа ми се справяме“, каза майка й.Въпреки болестта Вили не спира да рисува, предимно абстракции. Дори продава свои картини, за да подпомогне лечението си.„Това ми доставя удоволствие, разсейва ме и ще ми е приятно да продължа да рисувам”, разказа пък Вили. Майка й Красимира споделя, че контактуват със семействата на още 6 деца със заболяването на Вили. С тях си дават кураж.Ако искате да помогнете, можете да го направите на дарителска сметка:Банка ДСК\nIBAN: BG 52 STSA 9300 0022 1350 39\nBIC: STSABGSF\nТитуляр: Виолета Пламенова Димитрова\nPaypal: help_violetka@abv.bg\n                    ", "date": "2018.03.09", "title": "Болно момиче продава картините си, за да се лекува"}
{"url": "http://www.monitor.bg/a/view/1531-%D0%9E%D1%81%D1%82%D0%B0%D0%B2%D0%B0-%D0%B1%D0%B5%D0%B4%D1%81%D1%82%D0%B2%D0%B5%D0%BD%D0%BE%D1%82%D0%BE-%D0%BF%D0%BE%D0%BB%D0%BE%D0%B6%D0%B5%D0%BD%D0%B8%D0%B5-%D0%BA%D1%80%D0%B0%D0%B9-%D1%8F%D0%B7%D0%BE%D0%B2%D0%B8%D1%80-%D0%A0%D0%BE%D0%B3%D0%BE%D0%B7%D0%B5%D0%BD-%D0%BC%D0%B5%D1%81%D1%82%D0%BD%D0%B8%D1%82%D0%B5-%D0%BD%D0%B5-%D1%81%D0%BF%D0%B0%D0%BB%D0%B8/", "text": "\n                    Остава бедственото положение в Хайредин заради преливащия язовир „Рогозен 1”, съобщи бТВ. Снощи нивото на водата започна да спада, но през нощта отново заваля.Вчера стана ясно, че съоръжението с обща вместимост 2,5 кубически метра вода прелива през преливник, който е частично повреден, а това създава риск за повреда на целия язовир. Водоемът беше поставен под 24-часово наблюдение, а пожарни екипи с помпи се включиха в опитите да бъде намалено нивото на водата.В момента обстановката е малко по-спокойна. Водата се изпомпва от водоема и стената на преливника се насипва със скални материали, за се реши проблема със силната струя, с която водата излиза в дерето. Водата от язовир „Рогозен” се оттича с около 7 кубични метра в секунда, а това, според властите, не е опасно оттичане, съобщи Нова ТВ.Вчера хората от 15 къщи в село Бързина бяха евакуирани. Имаше готовност за евакуацията на 11 души и от село Ботев, но това не се наложи.  Много сме притеснени - от почти 48 часа е това напрежение. Тази нощ не сме спали, не сме мигнали , под напрежение сме, непрекъснато да следим нивото на водата и новините, какво ще се каже, разказа в ефира на БНТ Йорданка Ангелова от Бързина.Притесняваме се - през 2014-та година ни заля, влезе вкъщи вода, отнесе ни цялата покъщнина на първия етаж, разказа и Венета Начева от селото и припомни, че и през 2016 година имало предупреждение за евакуиране.Не са спали спокойно хората, призна кметът на село Бързина Тихомир Трифонов, но допълни, че лошото е отминало и в момента нивото на реката е започнало да спада. Но поне два три дена ще трябва да се оттече тази вода, допълни той.\n                    ", "date": "2018.03.09", "title": "Остава бедственото положение край язовир \"Рогозен\", местните не спали  "}
{"url": "http://www.monitor.bg/a/view/30191-%D0%9F%D1%83%D1%81%D0%BA%D0%B0%D1%82-%D0%BD%D0%BE%D1%89%D0%BD%D0%B8%D1%82%D0%B5-%D1%80%D0%B5%D0%B9%D1%81%D0%BE%D0%B2%D0%B5-%D0%B2-%D0%A1%D0%BE%D1%84%D0%B8%D1%8F-%D0%BD%D0%B0-7-%D0%B0%D0%BF%D1%80%D0%B8%D0%BB/", "text": "Билетът от 2 лв. ще важи за всички линии и ще се продава от постоянен контрольор \n                    Нощният транспорт в София тръгва за Великден. 4 нови линии ще кръстосват столицата от 7-ми април и ще работят от полунощ до 4 часа сутринта. Нощният транспорт ще разполага с 14 рейса, които ще се движат с интервал от 40 минути. Първата линия N1 ще се движи от „Люлин“ до „Младост“ - 4. „Повтаряме трасето на първия лъч на метрото. Направили се така, че да обиколи максимално кварталите. Ще има връзка с Бизнес парка, където има потенциални пътници“, заяви зам. кметът по транспорт Евгени Крусев. Втората нощна линия N2 ще се движи по трасето „Обеля“ до „Студентски град“, а третата – N3 от „Овча купел“ - 2 до „Левски“ – В. Последната нощна линия ще е с начална точка „Дружба“ - 2 и крайна „Гоце Делчев“. Четирите нови линии ще имат обща спирка – площад „Княз Александър I“. „На тази спирка автобусите ще изчакват по 5 минути, за да имат пътниците възможност да се прекачат“, обясни Крусев. Дори да сменят превозното средство, пътниците ще използват само един билет. Той ще струва 2 лв. и ще бъде с отпечатана дата за деня на пътуване. Нощният билет ще се продава от постоянен контрольор, какъвто ще има във всеки един от рейсовете. „Към момента не предвиждаме в нощния транспорт да може да се пътува с абонаментните карти“, заяви още зам.-кметът по транспорт.Проучване на Столична община показва, че 30% от работещите в бизнес зоните в столицата се трудят на ненормирано работно време.Затова от „Московска“ 33 са водели разговори с работодателите в тези зони за популяризиране на нощния транспорт. Идеята е шефовете да заменят ваучерите за такси, които сега предоставят на служителите си, с такива за новата услуга на Столична община.За да се гарантира сигурността на пътниците във всеки автобус има монтирани камери. Шофьорите пък ще бъдат отделени от пътниците и ще разполагат с паник бутон. 4-те линии нощен транспорт са пилотен проект на Столична община, който се предвижда да работи до края на годината. Разчетите показват, че за периода април – декември услугата ще струва около 900 000 лв.\n\n\n                    ", "date": "2018.03.09", "title": "Пускат нощния транспорт на 7 април (ОБНОВЕНА)"}
{"url": "http://www.monitor.bg/a/view/9034-%D0%96%D0%BE%D0%B7%D0%B5%D1%84-%D0%94%D0%BE%D0%BB-%D0%95%D0%9D%D0%9F-%D0%91%D0%BE%D1%80%D0%B8%D1%81%D0%BE%D0%B2-%D0%B5-%D0%BD%D0%B0%D0%B9%D1%83%D1%81%D0%BF%D0%B5%D1%88%D0%BD%D0%B8%D1%8F%D1%82-%D1%88%D0%B5%D1%84-%D0%B2-%D0%95%D0%B2%D1%80%D0%BE%D0%BF%D0%B0/", "text": "\n                    Президентът на Европейската народна партия (ЕНП) Жозед Дол се срещна с кметовете и председателите на Общински съвети от цялата страна, избрани с листата на ГЕРБ. Разговорът се проведе преди началото на форума на Групата на ЕНП в Комитета на регионите, който се провежда в София в момента, съобщиха от пресцентъра на ПП ГЕРБ.Президентът на ЕНП бе категоричен, че България трябва да е горда с председателството на Съвета на ЕС. “От вчера съм в България и усетих, че социалистите са много завистливи за всичко, което ГЕРБ прави тук. Според мен българските социалисти не съществуват откакто България пое Председателството, защото Бойко е най-успешният шеф в Европа. Единственият начин да се покажат е да говорят за Бойко и какво прави Бойко”, коментира Дол.Жозеф Дол поздрави българските градоначалници за успешното развитие на българските региони в последните години. По думите му, управляваните от ГЕРБ населени места са придобили истински европейски облик в последните години. Президентът на ЕНП подчерта, че българските градове и села се развиват непрекъснато и изрази увереност, че стандартът на живот на всички български граждани ще бъде усезаемо подобрен под ръководството на тези кметове.Градоначалниците от своя страна изразиха благодарността си към ЕНП и заявиха, че европейската солидарност и финансирането на важните за българите проекти от страна на ЕС е от изключително значение за всички населени места в страната. Всеки от българските кметове даде своите убедителни доводи пред Дол защо кохезионната политика не трябва да се променя като дадоха примери от регионите, които управляват. Президентът на ЕНП подчерта, че страната ни е сред отличниците в тази сфера и заяви, че кохезионната политика е важна не само за България, но и за целия ЕС, защото обединява страните-членки. “България се доказа като надежден партньор и отговорна страна-членка на ЕС. Кохезионната политика намалява разликите между държавите и това се вижда в много от българските градове, придобили европейски облик в последните години”, обясни още Жозеф Дол.По време на срещата си с българските кметове и председатели на Общински съвети от цялата страна президентът на ЕНП изрази задоволството си, че те живеят с проблемите на хората на населените места, които ръководят. Жозеф Дол поздрави градоначалниците от ГЕРБ, че взимат добри и мъдри решения, с които разрешават проблемите на хората. Той ги посъветва да следват примера на зам.-председателя на ГЕРБ Цветан Цветанов, който е направил така, че т.нар. политическите елити да остават на равнището на проблемите на хората.“Вие познавате семействата, развитието на регионите, работните места, вие сте корените на вашата партия –ГЕРБ. Благодаря на моите приятели Бойко и Цветан, които ме послушаха при формирането на ГЕРБ и днес успеха на България се основава на отношението на ГЕРБ към всеки човек”, добави Дол. Той бе категоричен, че успехите, иновациите и развитието на региони като София, Варна, Бургас, Габрово и други се дължат на силните кметове от ГЕРБ. Жозеф Дол изтъкна, че Пловив е Европейска столица на културата.Жозеф Дол подчерта, че за ГЕРБ като част от семейството на ЕНП най-важното е всички избиратели да отидат до урните и да гласуват на следващите избори, защото това е гаранция за успеха на ГЕРБ. Tой бе категоричен, че Мария Габриел е изключителен еврокомисар. “Въпреки че пое поста по време на средата на манадата тя показа, че само една решителна жена като нея може толкова бързо да се ориентира в ситуацията. Мария върши наистина страхотна работа по цифровизацията и съм сигурен, че ще докара интернет дори в най-малките селца в ЕС”, добави той и коментира, че това ще бъде печеливш ход за ГЕРБ преди изборите за Европейски парламент.\n                    ", "date": "2018.03.09", "title": "Жозеф Дол, ЕНП: Борисов е най-успешният шеф в Европа"}
{"url": "http://www.monitor.bg/a/view/34416-%D0%90%D1%80%D0%BC%D0%B8%D1%8F%D1%82%D0%B0-%D0%B2-%D0%B3%D0%BE%D1%82%D0%BE%D0%B2%D0%BD%D0%BE%D1%81%D1%82-%D0%B7%D0%B0-%D1%8F%D0%B7%D0%BE%D0%B2%D0%B8%D1%80%D0%B8%D1%82%D0%B5/", "text": "Каракачанов: Ситуацията със снеготопенето е под контрол\n                    Ситуацията със снеготопенето е под контрол - армията е готова да действа не само с техника, но и с хеликоптери, ако се наложи да се спасяват хора. Това каза вицепремиерът и министър на отбраната Красимир Каракачанов във връзка с военната техника и служители, които са помогнали за справяне с повишените нива на язовирите.\n\nМинистър Каракачанов коментира, че ситуацията е нормална за сезона и припомни, че вчера е имало покачване на горното течение на някои от реките, вследствие на топенето на снеговете. „Днес ситуацията е нормална. Могат да се очакват изненади, ако се влоши метеорологичната обстановка и завалят проливни дъждове“, заяви Каракачанов, цитиран от „Фокус“. По думите му нещата са под контрол. „Армията винаги има отношение към язовирите. Закупили сме миналата година 20 лодки с извънбордови двигатели“, поясни министърът на отбраната.\n\nПо въпроса за проектите за модернизация, Каракачанов се надява да бъдат внесени, но изрази съжаление, че не се движат едновременно като подготовка. „Моето желание е да ги вкараме и трите заедно, за да не занимаваме Министерски съвет и парламента три пъти“, допълни Каракачанов.\n                    ", "date": "2018.03.09", "title": "Армията в готовност за язовирите "}
{"url": "http://www.monitor.bg/a/view/11956-%D0%9F%D1%80%D0%BE%D0%B4%D0%B0%D0%B2%D0%B0%D1%82-%D1%81%D0%B3%D1%80%D0%B0%D0%B4%D0%B0%D1%82%D0%B0-%D0%BD%D0%B0-%D0%B2%D0%B0%D1%80%D0%BD%D0%B5%D0%BD%D1%81%D0%BA%D0%B0%D1%82%D0%B0-%D0%B0%D0%B2%D1%82%D0%BE%D0%B3%D0%B0%D1%80%D0%B0-%D0%BF%D1%80%D0%B0%D0%B2%D1%8F%D1%82-%D0%BD%D0%BE%D0%B2%D0%B0-%D1%81-%D0%B6%D0%BF%D0%B3%D0%B0%D1%80%D0%B0/", "text": "\n                    Сградата на единствената Автогара във Варна се продава, разкри главният архитект на Варна, Виктор Бузев. Правят се проучвания за обединяване на едно място на жп-гарата и Автогарата, каза Бузев, като уточни, че се проучва районът на Топлата вода по ул.“Девня”, тъй като е близо до релсите и е място, което има връзки с всички направления. Според него, в рамките на до 10 години трябва да има решение, тъй като след продажбата на сградата на Автогара във Варна, трябва да има алтернативен вариант за новото й място. „Ако дойде инвеститор, който смята, че сградата може да има друга функция, тогава този проблем наистина ще бъде на дневен ред и то в спешен порядък”, посочи главният архитект на Варна. Изграждането на нов транспортен възел под „Максуда” е заложено и в ОУП на Варна още през 2012 година, припомни Бузев. Според него, създаването на интермодалния терминал може да се обвърже комуникационно с настоящото изграждане на бул. „Левски”. На мястото на железопътната гара във Варна, която е сред първите в България и близо до центъра, пък може да се направи Музей на железниците, смята специалистът.\n\n \n                    ", "date": "2018.03.09", "title": "Продават сградата на варненската автогара, правят нова с жп-гара "}
{"url": "http://www.monitor.bg/a/view/75762-%D0%9F%D0%BE%D0%B6%D0%B0%D1%80-%D0%BF%D0%BB%D0%B0%D0%BC%D0%BD%D0%B0-%D0%B2-%D1%81%D0%BE%D1%86%D0%BC%D1%83%D0%B7%D0%B5%D1%8F-%D0%B2-%D0%9F%D0%B5%D1%89%D0%B5%D1%80%D0%B0/", "text": "\n                    Пожар е горя в ретромузея в Пещера, като пламъците са засегнали 3 автомобила, старо пиано и компютърна техника. Благодарение на бързата намеса на огнеборците от родопското градче са спасени останалите експонати в музея. Сигналът за пожара е получен в Районната служба „ Пожарна безопасност и защита на населението“ в Пещера в 20,50 ч. в четвъртък.\n\nМузеят се намира в стария киносалон до заведението „Хийт“, където преди 2 години братята Динко и Евелин Кушеви събраха ценни предмети от епохата на социализма. Най-многобройни са експонатите от стари автомобили, сред които има „Чайка“, „Трабант“, „ЗАЗ“, „Рено Болгар“ и други, както и грамофони, прахосмукачки, ретротелефонни апарати и радиоапарати и телевизори. Незабавно към мястото са насочени дежурните огнеборци с два противопожарни автомобила. Около 23 часа пожарът бил напълно изгасен. Спасени са намиращите се вътре стотици експонати от различен вид. На мястото е извършен оглед от дежурна група при Районното управление на МВР в Пещера, изясняват се щетите причинени от пожара, както и причините за неговото възникване.\n                    ", "date": "2018.03.09", "title": "Ретро коли пламнаха в соцмузея в Пещера"}
{"url": "http://www.monitor.bg/a/view/53201-%D0%A8%D0%B0%D0%BC%D0%B0%D1%80%D0%BE%D1%81%D0%B0%D1%85%D0%B0-%D1%88%D0%BE%D1%84%D1%8C%D0%BE%D1%80-%D0%BD%D0%B0-%D0%A1%D0%BF%D0%B5%D1%88%D0%BD%D0%B0-%D0%BF%D0%BE%D0%BC%D0%BE%D1%89/", "text": "\n                    Поредно нападение над екип на Спешната помощ беше извършено днес в ботевградското село Новачене, съобщи бТВ. Екипът се е отзовал на сигнал за жена с хипертонична криза, подаден в 10:37 ч. В 11 ч. линейката е пристигнала на адреса. Фелдшерката е решила да транспортира 47-годишната пациентка до лечебно заведение. Тогава започнали проблемите. Сестрата на болната настояла да се качи в линейката, но ѝ било обяснено, че не може. Мъжът на пациентката започнал да буйства – бутнал фелдшерката и ударил шамар на шофьора, обясниха от Спешната помощ.Извикана е полиция. От районното управление в Ботевград потвърдиха, че са помолени за съдействие около 11:30 ч. Автопатрул от полицейския участък в селото се отзовал незабавно и преустановил конфликта, възникнал между медиците и сестрата на пациентка, се казва в съобщението от полицията.След овладяването на ситуацията пациентката е била транспортирана безпроблемно до болницата в Ботевград, където е установено, че е в добро състояние.Полицейските служители са проявили съпричастност и са осигурили на сестра ѝ транспорт до болничното заведение. За извършените от нея действия ѝ е съставен протокол за предупреждение.\n                    ", "date": "2018.03.09", "title": "Набиха шофьор на Спешна помощ "}
{"url": "http://www.monitor.bg/a/view/81978-%D0%91%D0%BE%D1%80%D0%B8%D1%81%D0%BE%D0%B2-%D0%91%D1%8A%D0%BB%D0%B3%D0%B0%D1%80%D0%B8%D1%8F-%D1%80%D0%B5%D1%88%D0%B8-%D0%BF%D1%80%D0%BE%D0%B1%D0%BB%D0%B5%D0%BC%D0%B0-%D1%81-%D0%BC%D0%B8%D0%B3%D1%80%D0%B0%D0%BD%D0%B8%D1%82%D0%B5-%D0%B4%D0%B0-%D0%B2%D0%BD%D0%B8%D0%BC%D0%B0%D0%B2%D0%B0%D0%BC%D0%B5-%D1%81-%D0%BF%D0%BE%D0%BF%D1%83%D0%BB%D0%B8%D1%81%D1%82%D0%B8%D1%82%D0%B5/", "text": "\n                    България е решила на 100% въпроса с мигрантите. Такава констатация направи премиерът Бойко Борисов, който призова формациите от ЕНП в Европа да внимават повече с популистите и националистите, които се възползват от проблема.\n\nПо време на форума на ЕНП и ГЕРБ в София в рамките на поредицата от срещи на регионално равнище във връзка с предстоящия евровот през 2019 година, министър-председателят отбеляза, че никой не оспорва, че ЕС е най-доброто място за живеене, дори и тези, които „хейтят“. Не случайно и мигрантският поток бил към Европа. Кой би напуснал Европа, попита риторично той и изброи предимствата на ЕС - добра инфраструктура, екология, иновации и социални системи. Борисов дори си припомни времето на соцблока, когато имало огромни разлики между София и другите западни столици. „Сега отиваш в Прага, София и Виена, и няма никаква разлика само за 10-15 години“, посочи премиерът. По думите му в момента именно проблемите с мигрантите са тези, които плашат европейците. Тъкмо това било и причината за Брекзит, както и за невъзможността в продължение на няколко месеца да се сформира кабинет в Германия. „Кое население ще търпи стотици хиляди хора, нито минали през преглед, просто да нахлуват“, попита премиерът и се зачуди защо САЩ и Канада въвели ред по границите, а ние в Европа не можем вече толкова години. Той даде да е разбере, че иска по-строги мерки за опазване на границите на ЕС. В момента съюзът харчил 26 млрд. евро за мигрантите. „Колко струва един граничен катер. Да сме купили 100 – 200 – 500. По-евтино щеше да ни излезе“, аргументира се премиерът и отправи апел: \"Подплашихме населението, затворете си границите, отворете си КПП-та\". Той отново защити тезата си, че Европа трябва да поема толкова мигранти, колкото може да интегрира. \"Всички те трябва да минават само през КПП-та, а останалите да бъдат настанявани в т.нар хотспотове близо до конфликтите. Само тогава хората ще се ускопоят\", уверен е Борисов. Според него България се справя с охраната на границата с Турция, а проблемът идвал всъщност откъм Шенген. „На нас ни е много по-трудно да пазим шенгенското пространство“, заяви премиерът и призова да най-сетне да се вземе политическо решение за миграционната криза. Той настоя ЕС да побърза със споразумението си с Турция. Борисов изрази увереност, че без работещо споразумение с Анкара мигрантският поток ще си върви и накрая „ще счупи Европа“.\n\nПред делегатите от ЕНП, лидерът на ГЕРБ акцентира и на това, че именно от проблемите с мигрантите се възползвали и популистите и националистите. Той препоръча партиите от евродесницата да внимават повече с тях, отколкото със социалистите. „Трябва повече да внимаваме популистите и националистите да не излязат напред. Със социалистите, хубави или лоши, са системна партия и може да си партнираме и да се разберем“, аргументира се Борисов, който подчерта, че партиите от ЕНП трябва да преценят кои са основните проблеми и да ги отстранят, защото ако „шикалкавим, ще ни бият“. Той бе категоричен, че управляващите нямат неизпълнено обещание. „Каквото сме обещали, всичко сме изпълнили“, заяви Борисов.\n\nТрите основни теми, по които трябва да се търси решение в ЕС, според премиера са мигрантите, кохезионната политика и общата отбрана.\n\nБорисов е на мнение, че след излизането на Великобритания трябва да се вдигне квотната вноска за ЕС на всяка една от страните. Той показа карта на всички транспортни коридори на Балканите, които искаме да изградим. В тази връзка премиерът поиска политическо решение по темата от ЕНП. Борисов дори обясни, че за тях ще са нужни около 35 млрд. евро. „Ако тези проекти не се реализират, ще обречем Балканите на престъпност и популизъм. Не дадем ли европейска перспектива на Западните Балкани, ще оставим „черна дупка“, която генерирала несигурност“, предупреди министър-председателят.\n\nПред делегатите се изказа и шефът на ЕНП Жозеф Дол, който похвали премиерът за БГ председателството на ЕС. „Бойко, показваш огромен кураж“, каза той и допълни, че Борисов и заместника му в ГЕРБ Цветан Цветанов са допринесли много за преобразяването на България. Дол също намекна, че една от основните задачи на ЕНП е да се противопостави на популизма. Според него, за да спечели ЕНП евровота догодина, трябва да се говори с ясни послания, да се отговори на популистите и да се скъси огромното разстояние между политическите елити и обикновените граждани.\n\nПо време на форума на ЕНП изказване направи и Цветанов, както и кметът на София Йорданка Фандъкова. Цветанов посочи, че с този форум започва и подготовката за евроизборите, които на свой ред ще са генерална репетиция за местния вот догодина.\n\nНа срещата стана ясно също така, че на 6-7 ноември в Хелзинки ЕНП ще определи коя своята кандидатура за бъдещ председател на ЕК.\n                    ", "date": "2018.03.09", "title": "Борисов: България реши проблема с миграните, да внимаваме с популистите"}
{"url": "http://www.monitor.bg/a/view/12452-%D0%9E%D1%82%D0%BA%D1%80%D0%B8%D0%B2%D0%B0%D1%82-%D1%83%D1%82%D1%80%D0%B5-%D0%91%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%8F-%D0%BA%D0%B0%D1%80%D0%B8%D0%B5%D1%80%D0%B5%D0%BD-%D1%84%D0%BE%D1%80%D1%83%D0%BC-%D0%B2-%D0%9B%D0%BE%D0%BD%D0%B4%D0%BE%D0%BD/", "text": "Над 250 специалисти ще присъстват на срещата между представители на родния бизнес и наши студенти във Великобритания\n                    Над 250 специалисти от разнообразни сфери – икономисти, HR експерти, бизнес консултанти, физици, юристи, инженери и т.н., ще присъстват на шестото издание на „Български кариерен форум“ в Лондон утре. Събитието ще се проведе в рамките на целия ден в Посолството на Република България и Българският културен институт в английската столица, а на терен ще присъстват представители на над 20 родни компании и организации. Целта на форума е младежите да се запознаят с възможностите за кариерно развитие у нас. Фирмите, от своя страна, ще могат да привлекат работна ръка с чуждестранен опит.”Българският кариерен форум всяка година представя компании от различни сектори. По този начин показваме, че на българския трудов пазар има поле за развитие на хора с разнообразни профили. Ние вярваме, че мечтите и успехите могат да се случват и у нас! Голяма част от нашия екип успешно се развива в България.“, обяснява Ангел Игнатов, председател на организацията.Изложение, презентации и работилница за изработването на успешно CV ще бъдат в акцент по време на събитието в Лондон.След малко повече от месец Българският кариерен форум ще се проведе и в Германия. Датата е 21 април, а мястото - Българския културен институт в Берлин. По данни на организаторите, в германската столица и прилежащата ѝ провинция Бранденбург живеят над 33 000 българи, близо 2 000 от които са студенти. Подобна е статистиката и в Лондон.През годините събитията под щампата на Българския кариерен форум в Лондон, Единбург и Франкфурт са били посещавани от над 2000 студенти и млади професионалисти. В кампанията са участвали и над 100 работодатели, базирани у нас. Според статистиката, форумът помага ежегодно на минимум 30 души започват работа или стаж обратно в страната.\n\n\n                    ", "date": "2018.03.09", "title": "Откриват утре Българския кариерен форум в Лондон"}
{"url": "http://www.monitor.bg/a/view/36793-%D0%98%D0%BD%D1%81%D1%82%D1%80%D1%83%D0%BA%D1%82%D0%BE%D1%80%D1%8A%D1%82-%D0%BD%D0%B8-%D0%B2%D0%B0%D0%B4%D0%B8-%D1%88%D0%BE%D1%84%D1%8C%D0%BE%D1%80%D1%81%D0%BA%D0%B0%D1%82%D0%B0-%D0%BA%D0%BD%D0%B8%D0%B6%D0%BA%D0%B0/", "text": "Делят административните услуги според 18 епизода в живота ни и 6 бизнес събития\n                    Фирмите за шофьорски курсове да се занимават с изваждането на книжките на бъдещите водачи. Това предложение е част от проекта „Трансформация на модела на административното обслужване“, който беше представен в Министерски съвет. „При издаването на свидетелство за управление на МПС не е необходими да се посещават служби на КАТ. Записвайки се при фирмата, която обучава лицето, тя разполага с всички необходими документи и може да инициира издаването и на практика да се елиминира ходенето по институциите“, обясни Здравко Сечков от Фондация за реформа в местното самоуправление. Той заяви, че при изготвянето на проекта са взаимствалиНай-много са разглеждали как работят администрациите в Австрия, Финландия, Португалия и Молдова. Експертите са констатирали, че нотариалната заверка за сключването на договор за покупка на автомобил не се изисква никъде в страните и според тях може да бъде елиминирана и у нас.В проекта се предлага и административните услуги да бъдат разделени на 24 епизода. Разглеждат се възможностите на въвеждане 18 епизода от живота - раждане, записване в детска градина, издаване на шофьорска книжка, сключване на граждански брак и други. Както и 6 бизнес събития - регистриране на фирма, закупуване на имот, наемане на служител, закриване на фирма и т.н. От тези 24 групи услуги, ще бъдат разработени 10, които в момента са на етап съгласуване, каза Сечков. По думите му с подобен модел ще бъдат улеснените хората, които в момента играят ролята на куриер между администрациите. Зам.-председателят на Националното сдружение на общините Теодора Тачева пък заяви, че е възможно да се въведе и максимален срок за изпълнение на административните услуги. „На централно ниво можекато така времето за издаване на даден документ няма да може да се удължава до безкрайност“, заяви Тачева. В момента се проучва и възможността за уеднаквяване на цените на административните услуги във всички общини. Според нея обаче това ще стане трудно заради различния стандарт на живот в районите на страната.\n                    ", "date": "2018.03.09", "title": "Инструкторът ни вади шофьорската книжка "}
