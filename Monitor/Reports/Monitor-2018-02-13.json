{"url": "http://www.monitor.bg/a/view/85326-%D0%A1%D1%8A%D0%B4%D0%B8%D1%8F%D1%82%D0%B0-%D0%BD%D0%B0-%D0%BE%D0%BB%D0%B8%D0%B3%D0%B0%D1%80%D1%85%D0%B8%D1%8F%D1%82%D0%B0-%D0%9B%D0%BE%D0%B7%D0%B0%D0%BD-%D0%9F%D0%B0%D0%BD%D0%BE%D0%B2-%D1%81%D0%B5-%D0%B2%D0%BE%D0%B7%D0%B8-%D0%B2-%D0%BA%D0%BE%D0%BB%D0%B0-%D1%81%D1%8A%D1%81-%D0%BD%D0%B5%D0%B7%D0%B0%D0%BA%D0%BE%D0%BD%D0%B5%D0%BD-%D0%B1%D1%83%D1%80%D0%BA%D0%B0%D0%BD/", "text": "\n                    Скандалният шеф на ВКС Лозан Панов се вози в кола с незаконно монтиран „буркан“. Това показва проверка на агенция „Блиц“. По информация на изданието след демонстративния отказ на Лозан Панов да ползва охрана и транспорт от НСО, той започва да се вози на служебен автомобил, управляван от шофьор на ВКС.Автомобилът транспортира Панов по време на всичките му срещи и пътувания. Колата на съдия Панов, макар и служебна, според Закона за движение по пътищата няма специален режим на движение (устройства за звукови и светлинни сигнали), респективно – няма право и на подобно оборудване. На 2 ноември 2017 г. в 7.35 ч. на път за дома на председателя на ВКС, ползваният от Панов автомобил извършва поредица от опасни и неразрешени маневри по бул. „Цар Освободител“ – последователно внезапно преминава в лентите за движение (неправилно пристрояване по смисъла на Закона за движение по пътищата). Автомобилът е спрян от патрул на КАТ за проверка. Шофьорът е Васил Асенов Карадимов, служител на ВКС. При проверката полицаите установяват още, че на колата са монтирани светлинни индикатори, предназначени за автомобили със специален режим на движение. На водача е съставен акт, а впоследствие с наказателно постановление му е наложена глоба и е лишен от право да управлява МПС за един месец. Глобата е била общо 70 лв. (50 лв. за незаконните светлини и 20 лв. за неразрешено пристрояване).\n\n\n                    ", "date": "2018.02.13", "title": "Съдията на олигархията Лозан Панов се вози в кола с незаконен „буркан“"}
{"url": "http://www.monitor.bg/a/view/42109-%D0%91%D1%8A%D0%BB%D0%B3%D0%B0%D1%80%D0%B8%D1%8F-%D0%BD%D1%8F%D0%BC%D0%B0-%D0%B4%D0%B0-%D1%81%D0%B5-%D0%BC%D0%B5%D1%81%D0%B8-%D0%B2-%D1%81%D0%BF%D0%BE%D1%80%D0%B0-%D0%B7%D0%B0-%D0%B8%D0%BC%D0%B5%D1%82%D0%BE-%D0%BD%D0%B0-%D0%9C%D0%B0%D0%BA%D0%B5%D0%B4%D0%BE%D0%BD%D0%B8%D1%8F/", "text": "Захариева: Ще продължим да подкрепяме Западните Балкани\n                    България няма да се меси в спора за името на Македония с нейната съседка Гърция. Това даде да се разбере външният министър Екатерина Захариева по време на дискусия за перспективите за присъединяване на Западните Балкани към ЕС. Захариева приветства разговорите между Гърция и Македония за името на югозападната ни съседка и е доволна, че двете страни се срещат и разговарят. По думите й външните министри на Гърция и Македония трябва да бъдат оставени на спокойствие да водят преговорите. Тя се надява скоро да бъде постигнато съгласие и мисли, че дори вече има напредък.Има много работа за вършене, но България ще продължи да подкрепя страните от Западните Балкани и след края на нашето 6-месечно председателство на ЕС, тъй като това е наш дългосрочен приоритет, изтъкна по време на дискусията Захариева. Поводът за нея пък бе приетата преди около седмица стратегия на ЕС за Западните Балкани, в която те дават времеви хоризонт до 2025 година на 6-те страни от региона за евентуално членство в ЕС.Захариева определи стратегията като пълен, честен и навременен документ, който дава ясен каталог от дейности на 6-те държави. Основните предизвикателства са сигурността, икономическо развитие на страните от региона, младежката безработица, липсата на свързаност. Но тези предизвикателства дават и много възможности, смята министър Захариева, според която европейската перспектива на Западните Балкани означава и сигурност за целия ЕС.Председателят на външната комисия в парламента Джема Грозданова изтъкна, че на предстоящата интерпарламентарна конференция за Западните Балкани в София ще излязат в общ документ, който пък ще съдържа текст за всяка една страна от региона. Така за Черна гора смятаме, че е стабилен фактор и искаме да отвори всички преговорни глави тази година и да ги приключи до 2025 г., иска тя. Сърбия пък трябва да реши проблемите си с Косово. Иначе западната ни съседка изпълнява законодателството за малцинствата. Албания също има напредък в тази сфера и в сферата на сигурността. По думите на Грозданова срокът от 2025 година е индикативен, но не може да бъде удължаван безкрайно.Захариева пък добави, че 6 месеца след подписването на договора за добросъседство с Македония търговията между двете страни е скочила с 11 %, а туристите с около 17 на сто. \n                    ", "date": "2018.02.13", "title": "България няма да се меси в спора за името на Македония"}
{"url": "http://www.monitor.bg/a/view/53259-%D0%A2%D0%B2%D0%BE%D1%80%D0%B5%D1%86-%D0%B0%D0%BB%D0%B0%D1%80%D0%BC%D0%B8%D1%80%D0%B0-%D0%B7%D0%B0-%D0%B7%D0%B0%D0%BC%D0%B0%D0%B7%D0%B0%D0%BD%D0%BE-%D1%81-%D1%84%D0%B0%D1%81%D0%B0%D0%B3%D0%B5%D0%BD-%D0%BF%D0%B0%D0%BD%D0%BE-%D0%BD%D0%B0-%D0%95%D0%BD%D1%87%D0%BE-%D0%9F%D0%B8%D1%80%D0%BE%D0%BD%D0%BA%D0%BE%D0%B2-%D0%B2-%D0%BF%D0%BE%D0%B4%D0%BB%D0%B5%D0%B7/", "text": "\n                    Строителни работници са замазали с фасаген живописното керамично пано на художника Енчо Пиронков, което се намира в подлеза на бул. „България” край гимназия „Яворов” в Пловдив. За това алармира в социалните мрежи художникът Иван Тотев, който се натъкнал на грозната гледка на 7 февруари. По думите му замазаното с фасаген пано е от глазирана керамика и би могло да бъде измито с пароструйка или с почистващи препарати, с нужното внимание и най-добре от реставратори. „След това може да се покрие със силиконов филм, който \"не обича спрейовете”, счита Иван Тотев.\n\nПостът му във Фейсбук едва тази седмица набра популярност и достигна до районното кметство на „Северен”. Кметът Ральо Ралев веднага е изпратил работници, които да почистят подлеза на „България” до гимназия „Яворов”. Градоначалникът също лично е отишъл до подлеза, за да се увери с очите си какво са сторили майсторите с фасагена. „Наистина има пано на Енчо Пиронков, което е било покрито с фасаген. Веднага взехме мерки, щом научихме за случилото се. Трябва вероятно да се почисти внимателно с пароструйка”, обясни кметът на „Северен”.\n\n„Ако тръгнем да надбоядисваме всеки графит, Пловдив ще се превърне в една белосана духовна пустиня. Това (боядисването) се явява своеобразен втори етап на войната срещу културата. Вчера замазваме пано от велик художник, предната седмица боядисваме фасадата от лицев бетон на знакова сграда в града. Докъде ще стигнем по този път?”, пита художникът Иван Тотев.\n                    ", "date": "2018.02.13", "title": "Творец алармира за замазано с фасаген пано на Енчо Пиронков в подлез"}
{"url": "http://www.monitor.bg/a/view/20056-40-%D0%BE%D1%82-%D0%94%D0%A1-%D1%88%D0%B5%D1%84%D0%BE%D0%B2%D0%B5-%D0%BD%D0%B0-%D1%84%D0%B8%D1%80%D0%BC%D0%B8-%D1%81-%D0%BF%D1%80%D0%B5%D1%84%D0%B5%D1%80%D0%B5%D0%BD%D1%86%D0%B8%D0%B0%D0%BB%D0%BD%D0%B8-%D0%B2%D0%BB%D0%BE%D0%B3%D0%BE%D0%B2%D0%B5-%D0%B2-%D0%9A%D0%A2%D0%91/", "text": "\n                    40 от ръководните кадри в фирми, обслужвани от Цветан Василев с ВИП депозити, са ченгета от бившата ДС. Това стана ясно от решение на Комисията по досиетата, с което се обявява принадлежността към Държавна сигурност на хора, заемащи длъжности в управителни, контролни и надзорни органи на търговски дружества. Чрез ВИП депозитите фирмите им ползвали привилегировани лихвени условия, които се различавали от условията, обявени от КТБ към останалите вложители. Сред обявените от комисията ченгета от ДС са членове на съвета на директорите на лечебни заведения, както и такива на различни търговски дружества. Така например през 1965 г. е бил вербуван за агент осведомител с псевдоним Вайан Владимир Пилософ, председател на Българската педиатрична асоциация и бивш шеф на Фонда за лечение на деца. Секретен сътрудник под псевдоним Генчев е бил изпълнителният директор на Българската стопанска камара Божидар Данев. Сътрудник Романов е бил и един от директорите на Българската индустриална и търговска корпорация - Борислав Сарандев. Друг от обявените с принадлежност към ДС е Ботьо Велинов – член на управата на „Булгаргаз“. Сред обявените ченгета са и Георги Цветанов, изпълнителен директор на дружеството „Кинтекс“, както и бизнесменът Петър Манджуков, който е бил агент и секретен сътрудник с псевдоним Омуртаг.Пълния списък вижте\n\n\n                    ", "date": "2018.02.13", "title": "40 от ДС в бордовете на фирми с преференциални влогове в КТБ (ОБНОВЕНА)"}
{"url": "http://www.monitor.bg/a/view/88640-5000-%D0%BD%D0%BE%D0%B2%D0%B8-%D0%BC%D0%B5%D1%81%D1%82%D0%B0-%D0%B2-%D0%B7%D0%B5%D0%BB%D0%B5%D0%BD%D0%B0-%D0%B7%D0%BE%D0%BD%D0%B0-%D0%B2-%D0%A1%D0%BE%D1%84%D0%B8%D1%8F/", "text": "\n                    Около 5000 нови места в зелена зона може да бъдат разкрити, ако Столичния общински съвет (СОС) гласува разширение на платеното паркиране в четири района. Това съобщиха от Центъра за градска мобилност за „Монитор“. Утре в транспортната комисия към СОС ще бъдат разгледани предложенията на кметовете на районите „Оборище“, „Лозенец“, „Възраждане“ и „Красно село“, за нови места за платено паркиране. За увеличаване на зелената зона в столицата се заговори през миналата година. От СОС тогава обясниха, че са готови да разгледат предложения за разкриване на още платени зони за паркиране, но след като районните администрации са провели обществени обсъждания с живущите в кварталите. От ЦГМ потвърдиха, че такива обсъждания са проведени и исканията на районните кметове са обвързани изцяло с желанията на жителите в кварталите.Идеята е в \"Красно село\" зелената зона да обхване карето от улици между булевардите \"Иван Гешов\", \"Пенчо Славейков\", \"Ген. Тотлебен\" и улица \"Георги Софийски\". Във \"Възраждане\" се предвижда платено да стане паркирането между булевардите \"Сливница\", \"Константин Величков\", \"Александър Стамболийски\", улиците \"Гюешево\", \"Партений Нишавски\", \"Българска морава\", \"Камен Андреев\", \"Добруджански край\", бул. \"Ген. М. Д. Скобелев\" – ул. \"Опълченска\" и ул. \"Димитър Петков\". В район \"Оборище\" се предлага да се плаща за паркиране в карето между булевардите \"Христо и Евлоги Георгиеви\", \"Данаил Николаев\" и \"Ситняково\" и улиците \"Черковна\" и \"Султан тепе\".През октомври миналата година в район „Средец“ в участъка между булевардите \"Цариградско шосе\", \"Евлоги и Христо Георгиеви\", \"Михай Еминеску\" и улиците \"Мизия\" и \"Хан Омуртаг\" бяха разкрити 1193 платени паркоместа и отделно още 31 инвалидни. В „Лозенец“ също бяха въведени 3500 места за платено паркиране. Новата платена зона обхвана участъка между булевардите \"Евлоги и Христо Георгиеви\", \"Драган Цанков\", \"Джеймс Баучер\" и \"Черни връх\". Сега районният кмет Любомир Дреков предлага да се плаща за спиране на колите и в останалата част от квартала.Крайната дума дали ще има още повече места за платено паркиране трябва да вземе Столичният общински съвет. От ЦГМ заявиха, че ако общинарите гласуват всички искания, ще са им нужни около 2-3 месеца да обособят новите места за паркиране и разширението да влезе в действие.\n                    ", "date": "2018.02.13", "title": "Разширяват с 5000 места зелената зона в София"}
{"url": "http://www.monitor.bg/a/view/86892-%D0%9B%D0%BE%D0%B7%D0%B0%D0%BD-%D0%9F%D0%B0%D0%BD%D0%BE%D0%B2-%D0%B2-%D0%BE%D1%82%D0%BF%D1%83%D1%81%D0%BA-%D0%B7%D0%B0-%D0%A1%D0%B2-%D0%92%D0%B0%D0%BB%D0%B5%D0%BD%D1%82%D0%B8%D0%BD-%D0%92%D0%A1%D0%A1-%D0%BE%D1%82%D0%BB%D0%BE%D0%B6%D0%B8-%D0%BA%D0%B0%D0%B4%D1%80%D0%BE%D0%B2%D0%B8-%D1%80%D0%B5%D1%88%D0%B5%D0%BD%D0%B8%D1%8F/", "text": "\n                    Председателят на ВКС Лозан Панов е в едноседмичен отпуск, за да празнува на спокойствие Денят на влюбените Свети Валентин, съобщиха информирани източници. Преди да излезе в почивка, съдия №1 помолил в съдийската колегия на ВСС, чийто председател е, да не разглеждат без него важни въпроси.Заседанието на колегията във вторник се водеше от председателя на Върховния административен съд Георги Чолаков. Още в началото бяха оттеглени 5 точки от дневния ред, които касаят увеличаване на щатната численост на съдебни служители в съдилища в София и страната, без да стане ясно поради каква причина.В дневния ред на заседанието на Комисията по атестирането и конкурсите при съдийската колегия в понеделник фигурира точка относно молбата на зам.-председателя на ВКС и ръководител на Гражданската колегия Красимир Влахов да бъде освободен от длъжността и назначен като съдия там. Част от тази точка е и предложението на Панов на този пост да бъде назначена съдия Светла Димитрова. Въпросът вероятно ще бъде поставен за разглеждане на заседанието на съдийската колегия идния вторник, когато Панов вече няма да бъде в отпуск.След разгорещени дебати миналата седмица с мнозинство съдиите във ВСС порязаха настоятелното желание на Панов да освободи заместника си Влахов от поста и на негово място да бъде назначена Димитрова. С 10 гласа „против“ и 4 „за“ кадровиците на Темида не се съгласиха с доводите на Панов, че тази кадрова смяна е необходима. Няколко часа по-късно Влахов сам депозира оставката си в деловодството на ВСС. В нея той написа, че е взел решението сам със собствени мотиви, че единството и отношенията между магистратите във ВКС е по-важно за него от заемането на една административна длъжност и че се срамува да е част от екипа на Панов.\n                    ", "date": "2018.02.13", "title": "Лозан Панов в отпуск за Св. Валентин, ВСС отложи кадрови решения"}
{"url": "http://www.monitor.bg/a/view/11208-%D0%9F%D0%B5%D1%80%D1%83%D1%89%D0%B8%D1%86%D0%B0-%D0%BD%D0%B0-%D0%B1%D1%83%D0%BD%D1%82-%D1%81%D1%80%D0%B5%D1%89%D1%83-86-%D0%BF%D0%BE%D1%81%D0%BA%D1%8A%D0%BF%D0%B2%D0%B0%D0%BD%D0%B5-%D0%BD%D0%B0-%D1%82%D0%B0%D0%BA%D1%81%D0%B0-%D1%81%D0%BC%D0%B5%D1%82/", "text": "\n                    Голям протест стягат тази събота жителите на Перущица. Причина за недоволството им е поскъпването на такса смет с цели 86%. Масово хората научили, че налогът е бил вдигнат, когато отишли да плащат дължимите суми. На проведеното миналата година обществено обсъждане са присъствали едва няколко души. Причина за незнанието на хората, че такса смет се вдига драстично бил фактът, че съобщението за общественото обсъждане било публикувано в общинския сайт. „Населението в града е застаряващо. Повечето са баби и дядовци, които не ползват интернет”, казват организаторите на протеста. Според тях няма основание за такова драстично поскъпване на такса смет, тъй като услугата не се е подобрила. Според зам.-кметът Йордан Тилев е било наложително такса смет да поскъпне, тъй като в последните 3 години размерът й не е бил пипан, а разходите, които са включени в нея, растат.\n                    ", "date": "2018.02.13", "title": "Перущица на бунт срещу 86% поскъпване на такса смет"}
{"url": "http://www.monitor.bg/a/view/63113-%D0%9D%D0%B5%D0%BC%D1%81%D0%BA%D0%B8-%D1%82%D1%83%D1%80%D0%B8%D1%81%D1%82%D0%B8-%D0%BD%D0%B0%D0%B5%D1%85%D0%B0-%D0%BF%D0%B0%D1%80%D0%B5%D0%BD-%D0%BB%D0%BE%D0%BA%D0%BE%D0%BC%D0%BE%D1%82%D0%B8%D0%B2-%D0%B7%D0%B0-%D1%80%D0%B0%D0%B7%D1%85%D0%BE%D0%B4%D0%BA%D0%B0-%D0%B8%D0%B7-%D0%A0%D0%BE%D0%B4%D0%BE%D0%BF%D0%B8%D1%82%D0%B5/", "text": "\n                    Група немски туристи ще имат щастието да се возят на теснолинейката Септември-Добринище този петък, а старинните ѝ вагони ще бъдат теглени от парния локомотив. За ретропътуването съобщи за “Монитор“ Кристиан Ваклинов, председател на сдружение“ За теснолинейката“. Немската група  ще прекара цяла седмица в страната ни, пътувайки с множество възстановени парни локомотиви на БДЖ по различни жп линии и една от избраните дестинации е именно от Септември до Велинград-СПА-столицата на Балканите и на България. Парният локомотив-ветеран, който ще тегли дековилката от Септември,  е пристигнал в България преди 69 години, а преди 14 години е бил реновиран.  Този петък доайенът на локомотивите на теснолинейката ще тръгне от гарата в Септември в 9,35 ч. и ще премине през всички спирки на влакчето през Чепинското дефиле, най-живописната от които е гара Цепина, която бе реновирана с доброволен труд на младежи от сдружението и със съдействието на Национална компания“ Железопътна инфраструктура“ и се превърна в музей на теснолинейката. Само членовете на туристическата група, поръчали пътуването, ще могат да се качват и возят в теснолинейката този ден, но  всеки може да види влака в движение по гарите или докато се провира от тунел в тунел през живописното Чепинско дефиле, обясни Ваклинов.Локомотив 609.76 е един от десетте, произведени от полските локомотивостроителни заводи в Chrzanow с фабричен № 1929/1949 г. и тип Т 1-5-1. Той пристига в България в края на 1949 г. и след пробно пътуване в участъка Септември – Аврамови колиби е въведен в експлоатация на 21 декември 1949 г. През 2004 г. машина 609.76 бе възстановена като действащ музеен локомотив и редовно обслужваше туристически и атракционни пътувания по линията. Поради изтекла котелна проба обаче се налага локомотивът да бъде спрян от движение тази година. От Сдружението“ За теснолинейката“ се надяват от Локомотивното депо в Септември да успеят да вдъхнат поредна доза живот на старата машина и тя да продължи да бъде атракция в района.\n                    ", "date": "2018.02.13", "title": "Немски туристи наеха парен локомотив за разходка из Родопите "}
{"url": "http://www.monitor.bg/a/view/80917-%D0%92%D1%81%D1%8F%D0%BA%D0%B0-%D1%87%D0%B5%D1%82%D0%B2%D1%8A%D1%80%D1%82%D0%B0-%D0%B6%D0%BF-%D0%B3%D0%B0%D1%80%D0%B0-%D1%81-%D0%BD%D0%BE%D0%B2%D0%B0-%D0%B1%D0%B8%D0%BB%D0%B5%D1%82%D0%BD%D0%B0-%D1%81%D0%B8%D1%81%D1%82%D0%B5%D0%BC%D0%B0/", "text": "След 20 години опити тефтерите остават в историята \n                    Държавната железница въвежда поетапно във всички гари нова система за издаване на билети. Трети месец новата техника работи на 50 места, а до края на март е предвидено броят им да нарасне до около 80 гари, съобщиха от БДЖ за „Монитор“.\n\nТака при близо 300 железопътни гари у нас на всяка четвърта ще може да се закупят от новите карти за пътуване. В сметката\n\n\n\nОпитите за внедряване на електронно билетоиздаване на БДЖ, което да позволява всичко да се отчита в реално време, са три през последните 20 години. От ръководството на железниците обещаха последно през лятото на миналата година новата системата да заработи пълноценно от началото на 2019 г. Последният опит за въвеждане на нова система датира от 2014 г., когато поръчката беше спечелена от държавната компания „Информационно обслужване“. Стойността на договора е 890 хил. лв. без ДДС, стана ясно тогава. От БДЖ коментираха, че стойността на системата е многократно по-малка от идентични, въведени на европейския пазар. Новата система е централизирана, т. е. има връзка между касите по гарите, кондукторите и централното управление в реално време. Тя трябва да покрива всички жп маршрути, обхващайки всички влакове. Целта й освен промяна на външния вид на билетите, известни със своя син цвят, е възможност за закупуване, както и резервиране на билет с място\n\n\n\n- онлайн, от всяка жп гара и от кондуктор във влака. Макар и в начален стадий на въвеждане на новото билетоиздаване пътниците имат затруднения при покупката на карти за пътуване. Най-често неудобство имат клиентите, които ползват карти за намаление \"Класик\", защото за тях е необходимо да бъдат въведени данните от картите в новата система.\n\n„Това се случва еднократно и отнема около пет минути, докато бъдат въведени данните“, коментираха от железниците като допълниха, че неудобството е заради преходния период между двете системи и паралелното им съществуване и ползване, докато се премине изцяло на новата система.\n\nНо ако при третия опит за електронно таксуване се отчита успех по гарите, то практиката кондукторите да си изкарват „под масата” по някой лев, остава. За да се пресече, проверяващите трябва да бъдат снабдени с устройства за отпечатване на билети. Планът на БДЖ предвижда в бъдеще да бъдат закупени такива устройства, но те са обект на по-голяма обществена поръчка в скоро време, но не сега, защото ще забави процеса на въвеждането на онлайн продажбата, твърдят от БДЖ. Поради тази причини ръководството на железниците са предвидили да осигурят\n\n\n\nЕдва след оборудването на кондукторите с новите устройства от БДЖ ще въведат онлайн продажба на билети за всички влакове. В момента билет по този начин може да се закупи само през сайта на БДЖ за 8 трена.\n\nИзгода от въвеждането на новата система ще имат и данъчните. В историята остават всички тефтери и списъци, които трябваше да попълват на гишетата, защото от НАП ще получават отчет за всеки продаден билет. Но клиентите без наличен кеш все още не могат да купуват новите карти за пътуване, защото към момента плащане чрез ПОС терминал се осъществява само на гарите София, Варна и Бургас, като то става с най-масовите карти - Visa, Maestro и Master card. \n                    ", "date": "2018.02.13", "title": "Всяка четвърта жп гара с нова билетна система"}
{"url": "http://www.monitor.bg/a/view/69159-%D0%A8%D0%BE%D1%84%D1%8C%D0%BE%D1%80-%D0%BD%D0%B0-%D0%BA%D0%B0%D0%BC%D0%B8%D0%BE%D0%BD-%D0%B7%D0%B0%D0%B3%D0%B8%D0%BD%D0%B0-%D0%BD%D0%B0-%D0%BF%D1%8A%D1%82%D1%8F-%D0%9F%D0%BB%D0%B5%D0%B2%D0%B5%D0%BD-%D0%91%D1%8F%D0%BB%D0%B0/", "text": "\n                    Шофьор на тежкотоварен автомобил загина тази сутрин при катастрофа на пътя Плевен – Бяла. В района на русенското село Пейчиново превозното средство е излязло от шосето и се е преобърнало в канавката.\n\nИнцидентът е станал към 7,30 часа. Камионът е с марка „Рено“ и е с българска регистрация, уточниха от областната дирекция на МВР в Русе. След подаването на сигнала към мястото е тръгнал и екип на противопожарната служба, за да окаже съдействие при изваждането на починалия водач от кабината. Самоличността му все още не е известна.\n\nПътят не е затворен за движение. На мястото се прави оглед. Възможно е шофьорът да е заспал зад волана.\n                    ", "date": "2018.02.13", "title": "Шофьор на камион  загина на пътя Плевен – Бяла"}
{"url": "http://www.monitor.bg/a/view/84241-%D0%96%D0%B5%D0%BD%D0%B0-%D0%B8%D0%B7%D0%BB%D0%B5%D1%82%D1%8F-%D1%81-%D0%BA%D0%BE%D0%BB%D0%B0%D1%82%D0%B0-%D1%81%D0%B8-%D0%BE%D1%82-%D0%BC%D0%BE%D1%81%D1%82%D0%B0-%D0%BD%D0%B0-%D0%B1%D1%83%D0%BB-%D0%90%D0%BB%D0%B5%D0%BA%D1%81%D0%B0%D0%BD%D0%B4%D1%8A%D1%80-%D0%9C%D0%B0%D0%BB%D0%B8%D0%BD%D0%BE%D0%B2-%D0%B2-%D0%A1%D0%BE%D1%84%D0%B8%D1%8F-%D0%B2-%D0%B1%D0%BE%D0%BB%D0%BD%D0%B8%D1%86%D0%B0-%D0%B5/", "text": "\n                    Жена е откарана в болница, след като автомобилът й е паднал от моста на бул. „Александър Малинов“ Това съобщиха за \"Фокус\" от СДВР.\n\nОколо 10.00 часа, на мост на бул. „Александър Малинов“ до Бизнес парка в столичния квартал \"Младост\" лек автомобил, управляван от жена, губи контрол и пада от моста.\n\nЖената е откарана за оказване на медицинска помощ в болнично заведение, изясняват се обстоятелствата около случилото се. Към този момент няма информация за състоянието й.\n\n \n                    ", "date": "2018.02.13", "title": "Жена излетя с колата си от моста на бул. „Александър Малинов“ в София, в болница е"}
{"url": "http://www.monitor.bg/a/view/59297-%D0%A1%D0%BD%D0%B0%D1%85%D0%B0-%D0%BD%D0%B0-%D0%A2%D1%80%D1%8A%D0%BC%D0%BF-%D0%B2-%D0%B1%D0%BE%D0%BB%D0%BD%D0%B8%D1%86%D0%B0-%D0%B7%D0%B0%D1%80%D0%B0%D0%B4%D0%B8-%D0%BF%D0%BE%D0%B4%D0%BE%D0%B7%D1%80%D0%B8%D1%82%D0%B5%D0%BB%D0%B5%D0%BD-%D0%BF%D0%B0%D0%BA%D0%B5%D1%82/", "text": "\n                    Снахата на президента на САЩ Ванеса Тръмп е откарана в болница в Манхатън. Това е предпазна мярка, след като подозрително писмо, съдържащо неидентифицирано вещество, е било изпратено до нейния апартамент, съобщи Ен би си, цитирайки източници от правоохранителните органи и градските власти в Ню Йорк.\nПисмото е било адресирано до съпруга на Ванеса Тръмп - Доналд Тръмп-младши, сина на президента Доналд Тръмп, най-голямото дете на президента и бившата му съпруга Ивана.\nСлед като писмото било отворено, трима души в жилището са откарани в нюйоркския медицински център Презбитериън-Уейл Корнел като предпазна мярка, съобщи пожарната на Ню Йорк сити. Няма индикации, че някой е пострадал, нито че веществото е опасен материал или биологичен агент.Доналд Тръмп-младши заяви в Туитър, че атаката е от неговите опоненти заради принципните му позиции.\n\n\n                    ", "date": "2018.02.13", "title": "Снаха на Тръмп в болница заради подозрителен пакет"}
{"url": "http://www.monitor.bg/a/view/24154-%D0%A5%D0%BE%D1%80%D0%BE%D1%81%D0%BA%D0%BE%D0%BF-%D0%B7%D0%B0-13-%D1%84%D0%B5%D0%B2%D1%80%D1%83%D0%B0%D1%80%D0%B8-%D0%B2%D1%82%D0%BE%D1%80%D0%BD%D0%B8%D0%BA/", "text": "\n                    Днес може да намерите жилище, но и да загубите важни документи. Бъдете особено внимателни. Плащайте по банков път и вземете всички мерки за защита на дома. Очертават се обрати при делови и служебни разговори. Не давайте достъп на странични лица до документацията и преговорите, които водите. Ще спечелят дискретните и отговорни хора. Днес не бива да се действа първосигнално. Не се разсейвайте, концентрирайте се над това, което вършите и след като го приключите започнете друго. Пазете очите, не стойте дълго пред екрана. Всичко предприето днес ще ви донесе ползи и възможности за постигане на важна цел. Най-добрият ден в месеца за брокерски инициативи, за покупка на жилище, за прехвърляне на имоти и наследства. Очертават се придобивки и ползи, които не се дават всеки ден и на всеки. Може да преговаряте с покровители и работодатели по финансови въпроси. Ще се окажете свързващото звено между двама и ще вземете заслужен процент от сделки и договаряния. Вероятни са хипертонични кризи, не се преуморявайте. Ден с хармонична и ведра енергетика. Използвайте го за стопляне на отношения, за сделки с имот, за покупка на терени, на които ще развивате нова дейност или ще затворите цикъла в старата. Правите връзка, която ще е определяща за бъдещия ви бизнес и социален живот. Контролирайте емоциите, не допускайте да ви провокират и не си променяйте плановете. Да не се секат дървета, вероятни са инциденти. Не си позволявайте да подсичате нечии намерения и мечти. Нека всеки бъде себе си. От сутринта тръгва с проблеми и неприятни случайности, които може да променят посоката и планираното за деня. Нещо неочаквано ще се случи и ще ви сблъска с хора, които ще редактират живота, работата и личните ви връзки. Бъдете внимателни с техника и транспорт, пазете си документацията. Контролирайте се максимално на работното място, не се отказвайте от намеренията си. Възможно е духовно прозрение за пътя напред. В труден момент ще ви помогнат точните хора. Ден с прочистваща и оздравяваща енергетика. Този ден определя флангове и позиции, дава на всеки неговото и това, което ще му донесе ползи. Проблемът е, че не всеки ще оцени жестовете и подаръците на съдбата. Едно посещение ще ви вдъхнови, а едно предложение ще ви вкара в нова посока, ще ви даде възможност да се внедрите на ново място със собственост или връзка, която ще ви обезпечи. Ще си проличат хората, които контролират и управляват чуждите съдби и животи. Ще станете актуални в средата си и може да бъдете издигнати на по-висока позиция. Окопайте се бързо. Този ден може да запомните с голяма придобивка, с нова работа и възможност да постигнете нещо непостижимо преди. Концентрирайте се, търсете начин да извлечете полза от всеки разговор и делово предложение. Не си позволявайте да изгубите контрол в ситуацията. Може да елиминирате конкуренти и да се окажете на точното място в точното време. Родените в третата декада са в по-благоприятна позиция. Купете имот или помещение, в което ще развивате бъдещата си дейност. Рискувайте в рамките на умереното. Ден с много възможности, но и с рискове на всяка крачка. Още от сутринта може да стъпите накриво в пряк или в преносен смисъл. Родените около 15 октомври да бъдат максимално внимателни в контактите, с парите и с подписването на новите договори. Не правете необмислени услуги. Мислете повече за личния си интерес. Не продавайте имот, а при покупка внимателно проучете всеки документ и пълномощно. Днес за вас сиренцето е в капана. Но може да намерите нестандартен начин да получите това, което не ви се дава. Не пропускайте този ден. Всичко може да постигнете и уредите. Може да спечелите дело за имот и да капарирате такъв. На работното място ще получите изгодно предложение или ще намерите начин да се измъкнете от неприятен ангажимент. Добре е тази вечер да се приберете с цвете за  утрешния празник, който няма да мине по нормалния начин. Не планирайте нищо съществено, както и срещи с много хора на неуредно и непознато място. Днес съдбата е благосклонна и към грешките ви, но утре за всичко ще си плащате с лихвите. Ден с много посоки на избор, с възможност да се установите и окопаете на ново място за живеене, на нова работа и в нова професионална среда. Търсете терен, на който да разширите дейноста си и да затворите производствения си цикъл. Всяка брокерска инициатива ще ви носи ползи. Купете или продайте имот, търсете начин да се измъкнете от условя и отговорности, които ви вредят и притесняват. Ще получите неочаквано вдъхновение и може да решите отдавна влачен проблем. Контролирайте кръвното и пазете очите. Един от силните ви и успешни дни за месеца, стига да не се отказвате и да опитате отново там, където в миналото са ви отказали услуга или право на достъп. Може да уредите важна придобивка за семейството и нов дом за себе си или за децата. Опитайте да се внедрите в нова професионална и бизнес среда. Хобито ви може да започне да носи доходи. Бъдете активни във всички посоки, в които получите някаква оферта или признание. Проблем, над който дълго сте циклили ще започне да се решава. Нищо важно да не се оставя за утре. Този ден коригира подхода ви на работа и живот в изгодна за бъдещето ви посока. Отворете се към света, към всички предложения и варианти, които могат да ви донесат ползи. Ден с пречистваща енергетика, в който е възможно и прозрение за пътя напред, за целта към която да се устремите и начините да я постигнете. Ще срещате благоразположени към вас хора и сами ще помогнете на някой, с когото в бъдеще ще работите или живеете заедно. Не планирайте голям купон за утре, очертават се изкушения в любовта. Ако може да говорим в цветове, то днес е белият ви и слънчев ден, а утре при вас ще бъде намръщено, сиво и опасно дъждовно. Ще се леят сълзи, един ще си отива друг ще идва в живота ви. Затова днес използвайте всяка възможност и вариант да се срещнете с тези, които обичате или с тези, с които имате работа за вършенене и сметки за уреждане. Всяка инициатива ще ви се отплаща във времето напред и ще ви позволява да постигнете максималното. Чудесен ден за Рибите решили да сменят дом или да мигрират в нова бизнес среда. Личната ви година е осмица. До октомври ще направите пробив в нова среда и може да се устроите на ново работно място. Чакайте повишение и важна придобивка в живота. Към края на годината сте в неблагоприятно юридическо положение, така че побързайте да удовлетворите изискванията на закона. 2019 г. ще ви донесе раздели, инвентаризации и приключвания преди новия старт през 2020г.Родените днес ще бъдат новатори и изобретатели, но може и да пострадат от изобретенията си. Обезопасете дома, когато започнат да лазят, а когато проходят очаквайте от тях големи разрушения и проблеми. Така ще е докато започнат да строят. Ще се учат от проба-грешка, ще са много любопитни и ще се насочат към нови посоки на опитност.Заченатите днес няма да загубят връзката си със света на душите, но често ще изпадат в особна тъга и меланхолия по нещо непонятно и загубено. Ще имат артистични дарби.\n                    ", "date": "2018.02.13", "title": "Хороскоп за 13 февруари, вторник"}
{"url": "http://www.monitor.bg/a/view/40858-%D0%98%D1%81%D0%BA%D0%B0%D1%82-%D1%87%D0%B5%D1%80%D0%B5%D0%BD-%D0%BA%D0%B8%D0%BB%D0%B8%D0%BC-%D0%BD%D0%B0-%D0%91%D0%B5%D1%80%D0%BB%D0%B8%D0%BD%D0%B0%D0%BB%D0%B5/", "text": "\n                    Подписка за заменянето на традиционния червен килим с черен по време на тазгодишния кинофестивал Берлинале внесе германската актриса Клаудия Айзингер. Звездата уточнява, че подобен жест би изразил съпричастност към движенията #MeToo и Time's Up, засягащи сексуалния тормоз в Холивуд. „Актрисите там се облякоха в черно. Ние искаме черен килим\", заяви Клаудия Айзингер, визирайки церемонията за наградите \"Златен глобус\" в началото на януари, на която представителките на Меката на киното се появиха в черни тоалети. \"Наша отговорност е да покажем на света, че сексуалните тормоз, посегателства и дискриминация на жените на работното място повече няма да остават незабелязани\", допълва Айзингер в подписката, адресирана до директора на феста в Берлин Дитер Кослик. Към настоящия момент подкрепата си към позицията на актрисата са засвидетелствали 11 400 души.\n                    ", "date": "2018.02.13", "title": "Искат черен килим на Берлинале"}
{"url": "http://www.monitor.bg/a/view/72231-%D0%91%D1%8A%D0%BB%D0%B3%D0%B0%D1%80%D0%B8%D1%82%D0%B5-%D0%B4%D0%BD%D0%B5%D1%81-%D0%BD%D0%B0-%D0%B8%D0%B3%D1%80%D0%B8%D1%82%D0%B5-%D0%B2-%D0%9F%D1%8C%D0%BE%D0%BD%D1%87%D0%B0%D0%BD/", "text": "\n                    \n                                        От 4.30 ч – Алберт Попов, Камен Златков (алпийска комбинация)От 10.30 ч – Веселин Цинзов, Йордан Чучуганов (ски-бягане, спринт)От 3.00 ч – Антония Григорова (ски-бягане, спринт)\n                    \n                                    ", "date": "2018.02.13", "title": "Българите днес на игрите в Пьончан"}
{"url": "http://www.monitor.bg/a/view/6136-%D0%93%D1%80%D0%B8%D1%88%D0%BE-%D0%B8-%D0%A4%D0%B5%D0%B4%D0%B5%D1%80%D0%B5%D1%80-%D0%BF%D0%BE%D1%81%D1%80%D0%B5%D1%89%D0%B0%D1%82-%D1%84%D0%B5%D0%BD%D0%BE%D0%B2%D0%B5%D1%82%D0%B5-%D0%B2-%D0%A0%D0%BE%D1%82%D0%B5%D1%80%D0%B4%D0%B0%D0%BC/", "text": "Саша Зверев стартира с първа победа над Ферер\n                    Образът на Григор Димитров краси входа на зала \"Ахой\", където се провежда АТР 500 турнира в Ротердам с награден фонд 2 млн. евро. Гигантските образи на българина и Роже Федерер са от двете страни на централния вход и привличат погледите на зрителите от стотици метри, предаде пратеникът на tennis24.bg в Холандия.В официалната програма на турнира секцията с тенисистите започва с две страници за Димитров, озаглавени \"От суперталант до върха\". В тях се припомнят най-добрите му постижения от миналата година, както и дебюта на Гришо в Ротердам през 2009-а, когато получи \"уайлд кард\".Гришо е поставен под номер 2 в основната схема и ще започне утре участието си в турнира с мач срещу японеца Юичи Сугита. Федерер е водач и може да се срещне с българина чак на финала.Вчера Димитров проведе тренировка с Давид Гофен (Бел), от когото миналата година отпадна на 1/4-финал в зала „Ахой“. Преди това имаше среща с феновете, на които раздаде много автографи и се снима с тях за спомен.Изместилият го от четвъртото място в света германец Александър Зверев започна с убедителна победа с 6:4, 6:3 над Давид Ферер (Исп). Това бе първи негов успех след две загуби от испанския ветеран.\"Не е лесно да се играе срещу Ферер, особено в първия кръг. Турнирът е труден, така че съм доволен от победата\", коментира 20-годишният германецът. Във втория кръг той ще играе срещу италианеца Андреас Сепи, \"щастлив губещ\" от квалификациите, който се наложи над Жоао Соуза (Пор) с 6:4, 1:6, 6:2.В същото време носителката на 5 титли от Големия шлем Мария Шарапова отпадна на старта на турнира в Доха (Кат), след като отстъпи с 6:4, 4:6, 3:6 пред румънската квалификантка Моника Никулеску. Това бе първи мач за рускинята след загубата в третия кръг на Откритото първенство на Австралия.\n\n\n                    ", "date": "2018.02.13", "title": "Гришо и Федерер посрещат феновете в Ротердам"}
{"url": "http://www.monitor.bg/a/view/26157-%D0%A1%D0%B0%D0%BC%D0%BE-%D0%98%D0%B2%D0%B5%D1%82-%D0%BF%D1%80%D0%BE%D0%BF%D1%83%D1%81%D0%BA%D0%B0-%D0%B1%D0%B0%D0%BB%D0%BA%D0%B0%D0%BD%D0%B8%D0%B0%D0%B4%D0%B0%D1%82%D0%B0/", "text": "\n                    Само Ивет Лалова от елитните ни атлети ще пропусне балканиадата по лека атлетика в зала за мъже и жени, която ще се проведе в Истанбул в събота. Спортист №1 на страната ни за 2015 г. и 2016 г. Габриела Петрова и Мирела Демирева ще стартират в коронните си дисциплини троен скок и скок височина. Компания на сребърната медалистка от Рио 2016 в сектора ще прави и 43-годишната Венелина Венева, която преди две седмици стана за пореден път държавна шампионка.В състава на мъжете е включен атлет номер 1 за 2017 г. Тихомир Иванов (скок височина), както и Веселин Живков, който преди седмица спечели балканската титла на 60 м при юношите в зала „Асикс Арена“ с 6,83 сек. Втора титла на полуострова ще преследва и Силвия Георгиева, която сега ще бяга на 800 и на 3000 м. В шампионата до 20 г. тя триумфира на 1500 м. Общо 27 атлети ще представят страната ни в Истанбул.\n\n\n                    ", "date": "2018.02.13", "title": "Само Ивет пропуска балканиадата"}
{"url": "http://www.monitor.bg/a/view/76380-%D0%A1%D0%BA%D0%B5%D0%BB%D0%B5-%D0%B5%D0%B4%D0%B2%D0%B0-%D0%BD%D0%B5-%D1%83%D0%B1%D0%B8%D0%BB%D0%BE-%D0%9B%D0%B0%D0%BC%D0%BF%D0%B0%D1%80%D0%B4-%D0%B8-%D0%B6%D0%B5%D0%BD%D0%B0-%D0%BC%D1%83/", "text": "Кристин иска от Франк резервоар с бензин за Свети Валентин\n                    Шокиращ инцидент са преживели Франк Лампард и съпругата му Кристин при една от редовните си разходки с тяхното кученце из квартала. Случката станала в лондонския квартал Найтсбридж, а двамата, които са семейство от 2015 г., разказаха за нея в интервю за популярното списание ОК.„Всеки ден минаваме покарай това скеле, казва 38-годишната Кристин. – И всеки път имах чувството, че въпросната конструкция ще се сгромоляса върху нас. При поредното минаване носехме по чашка кафе в ръцете си. Изведнъж ме обзе странно предчувствие. „Франк,ще стане нещо лошо”, извиках аз и го избутах на улицата. И тогава скелето се срина. Със сигурност щеше да ни премаже. Това бяха стотици килограми метал…”Кристин и Франк се запознават на церемонията по раздаването на наградите „Гордостта на Британия” през 2009 година.Преди това бившият футболист живееше с испанската топманекенка Елен Ривас, от която има две дъщери; Луна на 12 и Исла на 10 години.Франк и Кристин обявиха годежа си през юни 2011 г., а след това узакониха отношенията си с романтична зимна сватба в Арт клуба на лондонския хотел Mayfair през декември 2015 г.Бившият играч на „Челси” и националния отбор на Англия преди време каза, че именно връзката му с Кристин му е помогнала да преодолее смъртта на майка си Пат, която почина през 2008 г. след загубена битка с пневмония.\"Срещата с Кристин беше пълно възстановяване за мен, ние попаднахме в капана на любовта от пръв поглед, каза той. – Нещата се развиха много бързо и оттогава сме неразделни.”Очевидно обаче в отношенията между двамата се е настанила и прозата. Защото на въпроса, какво би искала да получи Свети Валентин, Кристин отговаря: „Франк да напълни резервоара на колата ми с бензин.”\n\n\n                    ", "date": "2018.02.13", "title": "Скеле едва не убило Лампард и жена му"}
{"url": "http://www.monitor.bg/a/view/39678-%D0%94%D0%BE%D1%88%D0%BB%D0%BE-%D0%B5-%D0%B2%D1%80%D0%B5%D0%BC%D0%B5-%D0%9C%D0%B8%D1%85%D0%B0%D0%B5%D0%BB-%D0%A8%D1%83%D0%BC%D0%B0%D1%85%D0%B5%D1%80-%D0%B4%D0%B0-%D1%81%D0%B5-%D1%81%D1%8A%D0%B1%D1%83%D0%B4%D0%B8/", "text": "\n                    Директорът на Центъра по неврология в германската клиника \"Асклепиос\" проф. Марк Оберман обяви, че има шанс Михаел Шумахер да се събуди и да излезе от комата, пише El Mundo Deportivo. \"Не губете надежда, каза професорът. - Пациентите в будна кома усещат много повече неща, отколкото си мислим. Любовта е много важна. Да си докосват ръцете с близките е важно до излизането от комата.”\n\nСпоред Марк Оберман е дошло време легендата на Формула 1 да се върне към живота. Той се позовава на изследване, направено в Швеция, според което между 30 и 40% от пациентите излизат от комата на 4-тата година от получаването на мозъчната травма.\n\nЗа пример се сочи случаят с 49-годишната Карола Тим, която се събудила от кома 5 години по-късно и вече води един почти нормален живот. „За мен през цялото време беше ясно, че лежа в кома. Възприемах всичко, което се случваше около мен”, разказва самата Карола.\n\nОт контузията на Шумахер, получена при удар, докато караше ски, са изминали вече 4 години. Инцидентът стана на 29 декември 2013 г. във Френските Алпи. През януари той навърши 49 г. Според германските медии в състоянието му имало \"леки подобрения\". От съпругата му Корина обаче засега няма никакво потвърждение.\n                    ", "date": "2018.02.13", "title": "Дошло е време Михаел Шумахер да се събуди"}
{"url": "http://www.monitor.bg/a/view/35537-%D0%9C%D0%B8%D1%88%D0%BE-%D0%93%D0%B0%D0%BD%D0%B5%D0%B2-%D1%81%D0%B5-%D0%B2%D1%80%D1%8A%D1%89%D0%B0-%D0%BD%D0%B0-%D1%82%D0%B5%D0%BF%D0%B8%D1%85%D0%B0/", "text": "\n                    Михаил Ганев ще се завърне на тепиха по време на държавното първенство по борба, което започва в четвъртък в Сливен. Шампионатът е първият по новите правила, въведени от международната федерация (UWW), като форматът на надпреварата ще бъде в два дни за всяка категория.„Навремето заварих двудневния формат на схватките, но тогава кантарът не беше всяка сутрин, което ще бъде ново за мен\", заяви 33-годишният Ганев. На мондиала в Париж през август Мишо, който е световен шампион от 2010-а, завърши пети в категория до 86 кг на свободната борба.Схватките в свободен стил са през уикенда. Първенството ще пропусне двукратният световен вицешампион Владимир Дубов, който е с лека травма, но ще бъде готов за турнира \"Дан Колов\" през март. Надпреварата ще започне със схватките в класическия стил в четвъртък, а жените са в петък. Елица Янкова обаче няма да се бори в Сливен. Бронзовата олимпийска медалистка е претърпяла тежка операция на рамото и ще се възстановява 9 месеца. \n\n\n                    ", "date": "2018.02.13", "title": "Мишо Ганев се връща на тепиха"}
{"url": "http://www.monitor.bg/a/view/70752-%D0%90%D0%BD%D0%B3%D0%BB%D0%B8%D0%B9%D1%81%D0%BA%D0%B8-%D0%BD%D0%B0%D1%86%D0%B8%D0%BE%D0%BD%D0%B0%D0%BB-%D1%81%D0%B5-%D0%BE%D1%82%D0%BA%D0%B0%D0%B7%D0%B0-%D0%B7%D0%B0%D1%80%D0%B0%D0%B4%D0%B8-%D1%81%D1%87%D1%83%D0%BF%D0%B5%D0%BD-%D1%87%D0%B5%D1%80%D0%B5%D0%BF/", "text": "\n                    Халфът на „Хъл Сити“ Райън Мейсън сложи край на футболната си кариерата на едва 26 години. Полузащитникът не съумя да се възстанови, след като през 2017 година счупи черепа си при сблъсък с Гари Кейхил от „Челси“. \"Мога да потвърдя, че следвайки лекарските препоръки, трябва да се откажа от професионалния футбол. Работих неуморно, за да мога да се завърна на терена. За нещастие обаче трябва да се оттегля, тъй като нямам друга възможност заради рисковете, произтичащи от естеството на моята контузия. Винаги ще съм благодарен на хората, които бяха около мен и ми помогнаха да се възстановя от тази травма, която застрашаваше живота ми\", обяснява Мейсън в официалното си изявление. Той стартира кариерата си в „Тотнъм“, а през 2016-а преминава за 13 млн. паунда в „Хъл Сити“. Има един мач за националния отбор на Англия.\n\n\n                    ", "date": "2018.02.13", "title": "Английски национал се отказа заради счупен череп"}
{"url": "http://www.monitor.bg/a/view/68891-%D0%A1%D0%B5%D0%BD%D0%B5%D0%B3%D0%B0%D0%BB%D0%B5%D1%86-%D0%BE%D1%82-%D0%94%D0%B8%D0%BD%D0%B0%D0%BC%D0%BE-%D0%9C%D0%BE%D1%81%D0%BA%D0%B2%D0%B0-%D0%B8%D0%B4%D0%B2%D0%B0-%D0%B2-%D0%9B%D0%B5%D0%B2%D1%81%D0%BA%D0%B8/", "text": "Спонсор организира среща с новите на „Герена“\n                    \"Левски\" изненадващо може да осъществи седми зимен трансфер и рекорден 21-ви през сезон 2017/2018 година. Въпреки че лично собственикът на \"сините\" Спас Русев заяви, че селекцията е приключила, на \"Герена\" очакват сенегалския халф Кали Тиам.Роденият на 7 януари 1994 година футболист трябва да проведе финални разговори с ръководството на тима и да мине медицински тестове в столицата. Ако всичко е наред, Тиам ще парафира контракт до края на сезона с 26-кратните шампиони на България. Високият 186 сантиметра играч може да бъде използван на няколко позиции. Пред защитата и зад нападателя, като има мачове дори на поста централен защитник, което отваря много възможности пред треньора Делио Роси.Най-добре обаче Тиам се чувства в средата на терена, където \"Левски\" в момента има цели 11 изпълнителя. Ако сенегалецът бъде привлечен, най-вероятно италианският специалист ще поиска да се отърве от някой от досегашните си играчи, a сред евентуалните изходящи трансфери са Нелуц Рошу и Антони Белмонт.За последно Кали Тиам се подвизава в \"Динамо\" (Москва), където изигра шест двубоя и записа общо 351 минути.Докато очакват евентуално ново попълнение, на \"Герена\" подновиха тренировки преди домакинството на \"Ботев\" (Пловдив) тази неделя. \"Сините\" очакват много свои привърженици на първия мач за пролетта, а като жест към всички тях клубът, съвместно с Vivacom, организира среща с новите любимци Ривалдиньо, Паулиньо, Фигейредо и Нашименто. Всички желаещи ще могат да се снимат с четиримата нови играчи на \"Левски\", както и да вземат автографи от тях в четвъртък, от 19:00 часа в магазина на Vivacom в The Mall на бул. „Цариградско шосе“ 115.\n\n\n                    ", "date": "2018.02.13", "title": "Сенегалец от \"Динамо\" (Москва) идва в \"Левски\""}
{"url": "http://www.monitor.bg/a/view/89887-%D0%A2%D0%BE%D0%BD%D0%B5%D0%B2-%D0%B8-%D0%9A%D1%80%D0%BE%D1%82%D0%BE%D0%BD%D0%B5-%D1%81%D0%BA%D1%8A%D1%81%D0%B0%D1%85%D0%B0-%D0%A7%D0%BE%D1%87%D0%B5%D0%B2-%D0%B8-%D0%9F%D0%B0%D0%BB%D0%B5%D1%80%D0%BCo-%D1%81-%D0%B8%D0%B7%D0%B4%D1%8A%D0%BD%D0%BA%D0%B0/", "text": "\n                    Италианският \"Кротоне\" и Александър Тонев се разделиха. Клубът и медиите на Апенините обявиха, че договорът на българския национал е прекратен, без да се разкриват каквито и да било детайли, а след финалзиирането на раздялата мениджърът Антъни Раво разкри подробности по случая.По думите му Тонев не е бил щастлив от цялата ситуация в \"Кротоне\" в последните няколко седмици и преди няколко дни самият играч е поискал договора му да бъде прекратен. По този начин мениджърът обори информациите, че разтрогването е било по инициатива на самия клуб.Българинът започна много силно сезона, но след това се контузи, а смяната на треньора Давиде Никола с Валтер Дзенга доведе до изолирането му.Междувременно друг от легионерите ни на Апенините Ивайло Чочев претърпя неприятна загуба. Отборът на „Палермо“ допусна шокиращ обрат срещу „Фоджа“ у дома в двубой от 25-ия кръг на италианската Серия „Б“. Домакините водеха с 1:0 до 78-ата минута, а четири минути по-късно останаха с човек по-малко, след като бразилецът Коронадо получи директен червен картон. Чочев, който започна като резерва, се появи в игра в 74-ата минута и стана свидетел на обрата. Това беше втора поредна загуба за „Палермо“, който вече е трети в класирането с 43 точки, докато лидерите „Емполи“ и „Фрозиноне“ имат по 46.\n\n\n                    ", "date": "2018.02.13", "title": "Тонев и „Кротоне“ скъсаха, Чочев и “Палермo” с издънка"}
{"url": "http://www.monitor.bg/a/view/80001-%D0%A5%D0%B8%D1%80%D1%88%D0%B5%D1%80-%D1%81-%D0%BF%D1%8A%D1%80%D0%B2%D0%BE-%D0%B7%D0%BB%D0%B0%D1%82%D0%BE-%D0%BE%D1%82-%D0%B7%D0%B8%D0%BC%D0%BD%D0%B0-%D0%BE%D0%BB%D0%B8%D0%BC%D0%BF%D0%B8%D0%B0%D0%B4%D0%B0/", "text": "Руски алпиец се озова в болницата след зловещо падане\n                    Шесткратният носител на Световната купа по ски алпийски дисциплини Марсел Хиршер най-после спечели олимпийска титла. Австриецът триумфира в комбинацията (спускане и слалом), като кара невероятно в най-техничната дисциплина и изпревари съперниците си в трудните условия на пистата и силния вятър в алпийския център в Джонсън.Хиршер даде 7-о време в спускането, неочаквано постижение за него, но по-бавно с 1,32 сек. от това на изненадващия лидер - Томас Дресен (Гер), който мина съкратеното трасе с дължина 2050 м, денивелация 650 м и 25 врати за 1:19,24 мин. Втори в абфарта беше Киетил Янсруд (Нор), но 0,27 сек., а трети - Кристоф Инирхофер (Ит), на 0,53.В слалома 28-годишният Хиршер показа истинските си умения, мина 57-те врати за 45,96 сек. (първо време) и стигна до титлата с общо 2:06,52 мин. До този момент най-високото му отличие от олимпиада беше среброто от слалома в Сочи през 2014 г. Неговият златен медал пък е 35-и за Австрия от алпийските ски.Среброто в комбинацията взе Алекси Пентюро (Фр), останал на 0,23 сек. от Хиршер след 5-о място в спускането. Трети пък стана друг французин - Виктор Мюфа-Жанде, по-бавен с 1,02 сек., 20-и в спускането, на 2,33 сек. зад Дресен, но втори в слалома с 45,97 сек.Водачът след абфарта Дресен завърши 9-и, на 2,44 сек. от шампиона, след бавен, но сигурен слалом. Янсруд е 7-и, а Инерхофер - 14-и.\"Знам какви са очакванията към мен и не беше лесно да се справя с напрежението, коментира Хиршер след финала. - В комбинацията не бях фаворит и бях много изненадан от невероятното спускане, което направих сутринта. Щастлив съм и съм късметлия, че нямам физически проблеми.\"Руският алпиец Павел Трихичев пък се озова в болницата в Пьончан, след като направи зловещо падане по време на спускането, в което не успя да вземе един от завоите. Той се заби в предпазните мрежи след няколко претъркаляния по трасето. Според лекарите има леко комоцио, заради което ще остане няколко дни на легло, но няма счупвания.Българите Алберт Попов и Камен Златков не участваха в състезанието. \n\n\n                    ", "date": "2018.02.13", "title": "Хиршер с първо злато от зимна олимпиада"}
{"url": "http://www.monitor.bg/a/view/470-%D0%A3%D0%BA%D1%80%D0%B0-%D0%BF%D0%BE%D0%B4%D0%BF%D0%B8%D1%81%D0%B0-%D1%81-%D0%A6%D0%A1%D0%9A%D0%90%D0%A1%D0%BE%D1%84%D0%B8%D1%8F-%D0%BC%D0%B0%D1%87%D1%8A%D1%82-%D1%81-%D0%92%D0%B5%D1%80%D0%B5%D1%8F-%D0%BD%D0%B5-%D0%B5-%D1%80%D0%B8%D1%81%D0%BA%D0%BE%D0%B2/", "text": "\n                    Португалското крило Андре Монтейро-Укра вече официално е футболист на ЦСКА-София. Халфът, който е печелил трофея от Лига Европа с „Порто“, от началото на годината тренира с „червените“, като бе и за 2 седмици на рехабилитация в Германия. В крайна сметка лекарският щаб на ЦСКА-София прецени, че играчът е възстановен след операцията в коляното и клубът му предложи договор. Укра, както е прякорът на играча, ще носи номер 14, а за последно игра за саудитския „Ал Фатех“. Той е юношески национал на Португалия, като през 2015 година прави дебют и за мъжкия тим.В същото време стана ясно, че мачът „Верея“ - ЦСКА-София от първия пролетен кръг няма да се мести на стадиона на „Берое“. На среща между полицията, домакините и представител на „червената“ агитка бе решено, че според МВР двубоят няма да е рисков и остава както е по програма – на стадион „Трейс Арена“ от 15 часа в събота. Трибуната за гостуващата агитка пък е с капацитет от 1100 места.\n\n\n                    ", "date": "2018.02.13", "title": "Укра подписа с ЦСКА-София, мачът с „Верея“ не е рисков"}
{"url": "http://www.monitor.bg/a/view/8631-%D0%94%D0%B8-%D0%9C%D0%B0%D1%80%D0%B8%D1%8F-%D0%A0%D0%B5%D0%B0%D0%BB-%D1%81%D1%82%D0%B0%D0%B2%D0%B0-%D0%B7%D0%B2%D1%8F%D1%80-%D0%BA%D0%BE%D0%B3%D0%B0%D1%82%D0%BE-%D1%87%D1%83%D0%B5-%D1%85%D0%B8%D0%BC%D0%BD%D0%B0-%D0%BD%D0%B0-%D0%A8%D0%B0%D0%BC%D0%BF%D0%B8%D0%BE%D0%BD%D1%81%D0%BA%D0%B0%D1%82%D0%B0-%D0%BB%D0%B8%D0%B3%D0%B0/", "text": "\n                    „Реал“ (Мадрид) се преобразява в европейските мачове и слабите му резултати във вътрешното първенство нямат никакво значение. Това предупреди бившият халф на испанския колос и настоящ на ПСЖ Анхел ди Мария преди супердербито от 1/8-финалите на Шампионската лига. Първият двубой между фаворитите за трофея е утре вечер от 21.45 часа на стадион „Сантяго Бернабеу“. „Реал“ винаги е фактор в този турнир, коментира аржентинецът преди двубоя. -Няма значение как се представя в Испания, този клуб е съвсем друг в евротурнирите. Когато играчите на „Реал“ чуят химна на Шампионската лига, те са преобразяват в зверове“, допълни Ди Мария.За испанците двубоят е от изключително значение за бъдещето на треньора Зинедин Зидан, който е на ръба от уволнението. „Няма на кого да се доказвам както аз, така и отборът. Ние сме европейски и световни шампиони и другите трябва да се съобразяват с това“, заяви Зидан в интервю за „Марка“.В другия сблъсък от вечерта „Порто“ приема „Ливърпул“, като преди срещата мениджърът на гостите Юрген Клоп заяви, че очаква всичко да се реши на реванша в Англия.Реал (М) – ПСЖ (по bTV Action)Порто – Ливърпул (по Ring.BG) \n\n\n                    ", "date": "2018.02.13", "title": "Ди Мария: „Реал“ става звяр, когато чуе химна на Шампионската лига"}
{"url": "http://www.monitor.bg/a/view/76682-%D0%A3%D0%95%D0%A4%D0%90-%D0%B4%D0%B0%D0%B4%D0%B5-%D0%BD%D0%B0-%D1%81%D1%8A%D1%80%D0%B1%D0%B8%D0%BD-%D0%9B%D1%83%D0%B4%D0%BE%D0%B3%D0%BE%D1%80%D0%B5%D1%86-%D0%9C%D0%B8%D0%BB%D0%B0%D0%BD/", "text": " „Орлите“ си харесаха канадски национал\n                    Елитният сръбски рефер Милорад Мажич ще ръководи очаквания с огромен интерес в България мач между „Лудогорец“ и „Милан“, обявиха от УЕФА. Първата среща от 1/16-финалите в Лига Европа е в четвъртък от 20 часа в Разград.44-годишният рефер вече 4 години е в Елитната група, включваща 15-те най-добри съдии на Стария континент. По професия е мениджър в търговска компания.През 2016 година той получи финала за Суперкупата на Европа, а през 2017-а ръководи и финала на турнира за Купата на Конфедерациите между Германия и Чили. Мажич беше съдия на мачове от световното първенство през 2014 година и на европейското във Франция през 2016-а. Със сигурност той е и в плановете на ФИФА за Мондиал 2018. Негови помощници ще бъдат Милован Ристич и Далибор Джурджевич, с които той ръководи и повечето мачове в Европа. Допълнителни асистент-съдии зад вратите ще бъдат Ненад Джокич и Данило Груич, а Неманя Петрович е назначен за четвърти съдия.В същото време страхотна възможност се отвори пред феновете, които желаят да наблюдават мача, но все още нямат билети. От „Милан“ са върнали част от полагащите им се талони, които утре сутринта ще бъдат пуснати в продажба за привърженици на „орлите“. Цената е 90 лева, като могат да бъдат взети от клубната база в Разград.Иначе делегацията на „Милан“ е очаквана утре в 17:30 часа да кацне във Варна с чартър от Милано. Играчите на Дженаро Гатузо няма да тренират на „Лудогорец Арена“, като само ще се разходят до терена, за да проверят условията. След това италианският спец ще даде задължителната пресконференция, а преди него по обяд с медиите ще се срещне и треньорът на „Лудогорец“ Димитър Димитров-Херо.В същото време стана ясно, че българският шампион може да се подсили с канадския национал Кайл Ларин от истанбулския гранд „Бешикташ“. Според турската преса двата тима водят усилени преговори, като е възможно да се стигне до сделка още този месец. Трансферният прозорец в България затваря на 28 февруари. Иначе Ларин играе като нападател, но не можа да се наложи край Босфора и треньорът Шеньол Гюнеш обмисля сериозно варианта да го прати под наем в Разград до края на сезона.\n\n\n                    ", "date": "2018.02.13", "title": "УЕФА даде на сърбин „Лудогорец“ - „Милан“"}
{"url": "http://www.monitor.bg/a/view/85116-%D0%90%D1%80%D0%B6%D0%B5%D0%BD%D1%82%D0%B8%D0%BD%D0%B0-%D0%BD%D0%B0%D1%82%D0%B8%D1%81%D0%BA%D0%B0-%D0%9C%D0%B5%D1%81%D0%B8-%D0%B4%D0%B0-%D0%BD%D0%B5-%D0%B8%D0%B3%D1%80%D0%B0%D0%B5-%D0%B7%D0%B0-%D0%91%D0%B0%D1%80%D1%81%D0%B0/", "text": "\n                    Президентът на Аржентинската футболна асоциация Клаудио Тапия се надява лидерът на националния отбор Лионел Меси да бъде във форма за предстоящото световно първенство. За целта босът призна, че е имал няколко разговора с ръководството на „Барселона“, в които е настоял звездата да не бъде претоварван, за да е свеж за мачовете от мондиала в Русия. Тапия е пожелал Меси да получава повече почивка - още повече че „Барселона“ е убедителен лидер в първенството. “Дано всички наши футболисти да бъдат на най-високо ниво по време на мондиала. Това е важно за ръководителите и спортно-техническия щаб. Говорим с Меси да играе по-малко за „Барселона”, сподели босът, цитиран от испанските медии.Тапия призна още, че е получил предложение за контрола между Аржентина и Каталуния на 4 юни. “Хорхе (Сампаоли) ми каза, че ще ни се отрази добре от футболна гледна точка. Финансовият въпрос също е важен. Ще видим”, каза още президентът на асоциацията.\n\n\n                    ", "date": "2018.02.13", "title": "Аржентина натиска Меси да не играе за „Барса“"}
{"url": "http://www.monitor.bg/a/view/22336-%D0%93%D0%B8%D0%BB%D0%B4%D0%B8%D1%8F%D1%82%D0%B0-%D0%BD%D0%B0-%D1%81%D1%86%D0%B5%D0%BD%D0%B0%D1%80%D0%B8%D1%81%D1%82%D0%B8%D1%82%D0%B5-%D0%BF%D1%80%D0%B8%D0%B7%D0%BE%D0%B2%D0%B0-%D0%91%D1%8F%D0%B3%D0%B0%D0%B9/", "text": "\n                    Дебютният солов филм на режисьора Джордан Пийл „Бягай!“ стана големият победител на наградите на холивудската Гилдия на сценаристите. \"Това е проект, направен със страст. В него вложих любовта и душата си, така че това означава много за мен\", каза при приемането на статуетката кинодеецът, който е автор и на диалозите на лентата.\n\nЗа наградата за оригинален сценарий „Бягай!“ се конкурира още с „Формата на водата“, „Лейди Бърд“, „Болест от любов“ и „Аз, Тоня“.\n\nОтличието за адаптация отиде при гей драмата „Призови ме с твоето име“ на Лука Гуаданино, която триумфира сред заглавия като \"Логан: Върколакът\", \"Катастрофалният артист\", \"Затънали в кал\" и \"Играта на Моли\". \"Възхитен съм. Просто исках да отида и да направя още един филм в Италия\", каза сценаристът на победителя в категорията Джеймс Айвъри.\n\n\"Историята на прислужницата\" също се нареди сред победителите на вечерта. Продукцията бе номинирана заедно с телевизионни поредици като \"Игра на тронове\", \"Обадете се на Сол\" и \"Странни неща\" в категорията за драматичен сериал. Продукцията успя да победи и American Vandal, „Нюйоркска комбина\", „Озарк“ и „Блясък“ в надпреварата за нов сериал.\n                    ", "date": "2018.02.13", "title": "Гилдията на сценаристите призова „Бягай!“"}
{"url": "http://www.monitor.bg/a/view/5172-%D0%9A%D0%B5%D0%B9%D1%82%D0%B8-%D0%9F%D0%B5%D1%80%D0%B8-%D0%B8-%D0%9E%D1%80%D0%BB%D0%B0%D0%BD%D0%B4%D0%BE-%D0%91%D0%BB%D1%83%D0%BC-%D1%81%D0%B5-%D1%81%D1%8A%D0%B1%D1%80%D0%B0%D1%85%D0%B0/", "text": "\n                    Холивудските звезди Кейти Пери и Орландо Блум са отново заедно. Това потвърди пред The Sun източник, близък до двойката. Изпълнителката на Dark Horse и екранният Уил Търнър от „Карибски пирати“ се разделиха преди около година, като оттогава насам успяха да запазят приятелския тон в отношенията си. Мнозина заподозряха за подновената искра във връзката на Пери и Блум още преди месеци, като двамата не пропускаха възможност да харесват свои публикации в социалните мрежи и дори подмятаха закачливи коментари.\n\n„Кейти се опита да остави Орландо извън живота си, но не успя. Прекалено много е привързана към него. Този път двамата ще се постараят да се движат под радара на медиите, но определено са заедно“, допълва още приближеният им.\n\nДвамата започнаха да се срещат след церемонията по раздаването на наградите „Златен глобус“ миналата година. Връзката им продължи 10 месеца, преди да се разделят заради натоварените си графици. „Преди да тръгнат слухове и фалшиви твърдения, можем да потвърдим, че те се разделиха с уважение и обич помежду си”, уточниха тогава говорителите на звездите.\n                    ", "date": "2018.02.13", "title": "Кейти Пери и Орландо Блум се събраха"}
{"url": "http://www.monitor.bg/a/view/25862-%D0%9A%D0%BE%D0%B1%D0%B8%D0%BB%D0%BA%D0%B8%D0%BD%D0%B0-%D0%B2%D0%BE%D0%B4%D0%B8-%D0%B9%D0%BE%D0%B3%D0%B0-%D0%B7%D0%B0-%D0%B1%D1%80%D0%B5%D0%BC%D0%B5%D0%BD%D0%BD%D0%B8-%D0%B8-%D0%B4%D0%B5%D1%86%D0%B0/", "text": "\n                    Да помага в стремежа към усъвършенстване на деца и бременни – това е новата мисия, с която се е заела Наталия Кобилкина. Тя развенчава мита, че раздава ценни указания единствено в креватните упражнения, като допълва програмата на своя ритрийт център. Сред занятия в Be You, наред с констелациите, медитациите, танците, вече ще има и йога, както за малчугани, така и за бременни. В месечната програма на центъра фигурира и \"женски практики с Анастасия\" от школата на руския гуро Лариса Ренар.\n\nОще една иновация са закуските с успешни хора, от които да почерпят опит всички посетители.\n\nМеждувременно десетки дами посетиха центъра в деня на отворените врати миналата събота. Мнозина от тях побързаха да си закупят и годишни абонаменти карти за посещения.\n                    ", "date": "2018.02.13", "title": "Кобилкина води йога за бременни и деца"}
{"url": "http://www.monitor.bg/a/view/32491-%D0%9F%D1%80%D0%B5%D1%81%D0%BB%D0%B0%D0%B2%D0%B0-%D0%B8-%D0%9F%D0%B0%D0%B2%D0%B5%D0%BB-%D0%B2-%D0%94%D1%83%D0%B1%D0%B0%D0%B9-%D0%B7%D0%B0-%D0%A1%D0%B2%D0%B5%D1%82%D0%B8-%D0%92%D0%B0%D0%BB%D0%B5%D0%BD%D1%82%D0%B8%D0%BD/", "text": "\n                    Романтична екскурзия до Дубай си подариха попфолк фурията Преслава и любимият й – бизнесменът Павел Лазаров за Свети Валентин. Двамата ще останат там няколко дни, а певицата по традиция загатна за островната езкотика с лайв видео в профила си във Фейсбук. „Решихме да ви стоплим поне с пейзаж, защото положението в България е „тихо се сипе белият сняг“, е откриващата реплика на чаровната брюнетка в клипа.Само преди месец Преслава и Павел, който в миналото се разведе с бременната си съпруга заради плеймейтката Златка Райкова, избягаха от студа в столицата на остров Пукет. Те бяха отседнали в луксозно бунгало, заобиколени от зеленина и чуруликане на птици, както стана ясно от разпространените от звездата на „Пайнер“ кадри. Тя се зарадва най-много на атракциите с животните на острова, като дори успя да нахрани тигър и да гушне маймунка.     \n\n\n                    ", "date": "2018.02.13", "title": " Преслава и Павел в Дубай за Свети Валентин"}
{"url": "http://www.monitor.bg/a/view/70028-%D0%97%D0%B0%D0%BF%D0%B0%D0%BB%D0%B8%D1%85%D0%B0-%D0%BA%D0%BE%D0%BB%D0%B0%D1%82%D0%B0-%D0%BD%D0%B0-%D0%9A%D1%80%D1%83%D0%BC/", "text": "\n                    Запалиха автомобила на попфолк певеца Крум, докато тренира във фитнеса. Неприятната ситуация се разиграла миналата седмица и от тогава полицията разследва престъплението. „Това се случи в четвъртък. Често тренирам в определен фитнес и районът около него ми е познат. Обичайно паркирам пред сградата, но беше пиков час и местата бяха запълнени, затова спрях колата си на друга уличка, както съм правил и преди“, разказа пред Bulgaria ON AIR изпълнителят на „Безчувствен“. След края на тренировката той взел телефона си и видял куп пропуснати обаждания от пиарката си. „Тя притеснена ми съобщи, че отвън има полиция и пожарна, защото автомобилът ми гори“, допълни Крум. Той обаче отначало помислил, че това е шега, тъй като няколко дни преди това негов близък си прави подобна закачка с него. 31-годишният певец има подозрения кой е извършителят, но е убеден, че не е някой от конкуренцията в лекия жанр.\n\n\n                    ", "date": "2018.02.13", "title": "Запалиха колата на Крум"}
{"url": "http://www.monitor.bg/a/view/89565-%D0%A1%D0%B8%D0%BB%D0%B2%D0%B8-%D0%92%D0%B0%D1%80%D1%82%D0%B0%D0%BD-%D1%81%D0%B5-%D1%81%D0%B1%D0%BE%D0%B3%D1%83%D0%B2%D0%B0-%D1%81-%D0%94%D0%B6%D0%BE%D0%BD%D0%B8-%D0%A5%D0%BE%D0%BB%D0%B8%D0%B4%D0%B5%D0%B9-%D0%B2-%D0%BA%D0%B8%D0%BD%D0%BE/", "text": "Поп звездата стартира турнето си в Le Grand Rex в Париж \n                    Най-успешния ни експорт в световната поп музика Силви Вартан ще почете паметта на Джони Холидей с концерт в легендарната Le Grand Rex в Париж. Със своите 2700 места залата се ползва със славата на най-голямото кино в Европа, а на сцената йи Кели Кларксън. Това ще бъде първата спирка от турнето Forever Sylvie, а веднага след последния бис на френска земя Силви ще потегли към родната България. Шоуто й ще бъде бляскав и сантиментален реверанс към Холидей, от брака с който звездата има син Давид. Френският Елвис почина в началото на декември след кратка битка с рака. „След 15 години спокойно мога да кажа, че истинската любов никога не умира. Някои хора успяват бързо да се възстановят и да приемат загубата на любим човек, но аз не съм един от тях. Ще бъде трудно.“, споделя Силви.На 19 и 21 април момичето, чиито житейски път започва от село Искрец, ще ни разплаче със своето „Облаче ле, бяло“ в ДКС във Варна и в зала 1 на НДК. При всяка своя визита у нас певицата посещава Българския червен кръст, който от години работи с нейната фондация „Силви Вартан за България”, занимаваща се с осигуряването на медицинско оборудване за болници. Макар да избягва темата за добрините, които върши, подаръците и събраните средства от благотворителните дейности на Вартан възлизат на стотици хиляди левове.\"Винагизащото корените ми са от тук. Първият престой за мен беше много вълнуващ, когато с брат ми се върнахме тук през 1990 г и създадохме фондацията си в помощ на българските деца и болници. Аз ви имам в сърцето!\", сподели при последната си среща с бг фенове Вартан през 2016-та. Тогава тя представи в столичен клуб своята книга „Мама“ и за пореден път погъделичка слуха на присъстващите с кокетна смесица от български, английски и френски в речта си. \n\n\n                    ", "date": "2018.02.13", "title": "Силви Вартан се сбогува с Джони Холидей в кино"}
{"url": "http://www.monitor.bg/a/view/19360-%D0%9F%D0%BE%D0%BB%D0%B8-%D0%93%D0%B5%D0%BD%D0%BE%D0%B2%D0%B0-%D0%B1%D1%83%D0%BB%D0%BA%D0%B0-%D0%B7%D0%B0-%D0%A1%D0%B2%D0%B5%D1%82%D0%B8-%D0%92%D0%B0%D0%BB%D0%B5%D0%BD%D1%82%D0%B8%D0%BD/", "text": "\n                    Слуховете за сватбата на Поли Генова се оказаха силно преувеличени – кадърът с годежен пръстен, с който певицата разбуни духовете в Инстаграм, се оказаха тийзър към новия й сингъл „Твоя“. Баладата прозвуча премиерно на „Българската Коледа“, но клипа към нея Поли пуска като жест към феновете за Свети Валентин. Във видеото я виждаме като булка, която снима фотосесия. „Твоя” е последният ми проект, направен с много любов. Посланието на парчето е да се обичаме, без да се притежаваме“, разказва кадърът на „Бон-бон“. В парчето с чувствено соло на цигулка се включва Иван Иванов, който е част от Симфоничния оркестър на Чешкото национално радио и от години живее в Прага. Музикантът е бил на една сцена със звезди като Джордж Майкъл и Стинг. \n                    ", "date": "2018.02.13", "title": "Поли Генова булка за Свети Валентин "}
{"url": "http://www.monitor.bg/a/view/86422-%D0%92%D0%B8%D1%85%D1%80%D1%83%D1%88%D0%BA%D0%B0%D1%82%D0%B0-%D0%BD%D0%B0-%D0%9B%D0%B8%D0%BB%D0%B8-%D0%A0%D0%B8%D0%B1%D0%BA%D0%B0%D1%82%D0%B0-%D0%BE%D1%82%D0%BD%D0%B5%D1%81%D0%B5-12-000-%D0%B7%D1%80%D0%B8%D1%82%D0%B5%D0%BB%D0%B8/", "text": "\n                     \n\nБлизо 12 000 зрители е събрал за премиерния си уикенд „Лили Рибката“, първият детски филм българско производство от 27 години насам. Историята за необикновеното дете, което предизвиква вихрушка всеки път, щом някой го погледне в очите, разбуни духовете на псевдоморалистите през последните дни на тема „джендър пропаганда“. Причината – фактът, че след всяка вихрушка, символ на несигурността, детето се превръщаше от Алекс в Дани и обратно, съответно от момиченце в момче. По степен на абсурдност казусът се класира до „скандали“ от типа на „църквата бойкотира концерт на Мадона“ и само изостри още повече интереса към филма на Ясен Григоров. На борда на цигански катун като семейство на Лили Рибката скачат актьори от калибъра на Стоян Радев, Татяна Лолова и Койна Русева. За локации на изключително добре заснетата приказка за любовта във всичките й измерения служат Птичият о-в на Дунав, видинските села Кутово и Самотрън, както и американските декори в „Ню Бояна“. \n                    ", "date": "2018.02.13", "title": "Вихрушката на „Лили Рибката“ отнесе 12 000 зрители "}
{"url": "http://www.monitor.bg/a/view/48246-%D0%A1%D0%BE%D1%84%D0%B8%D0%B9%D1%81%D0%BA%D0%B0%D1%82%D0%B0-%D1%84%D0%B8%D0%BB%D1%85%D0%B0%D1%80%D0%BC%D0%BE%D0%BD%D0%B8%D1%8F-%D0%BA%D0%BE%D0%B7%D0%B8%D1%80%D1%83%D0%B2%D0%B0-%D0%BF%D1%80%D0%B5%D0%B4-%D0%B0%D0%B3%D0%B5%D0%BD%D1%82-007/", "text": "\n                    Музиката от филмите за Джеймс Бонд изпълнена на живо - това е големият подарък, който Софйската филхармония и маестро Найден Тодоров ще поднесат на меломаните на 18 февруари в зала „България“. В концертът ще участват още Милица Гладнишка, Рут Колева, Криста, вокалът на Der Hunds Борислав Мудолов, по-известен като Боби Косатката, Ягода Тренева от “Гласът на България” и Живко Станев от X Factor.\n\nОсвен най-известните песни, включени в саундрака на поредицата, ще прозвучат и 2 симфонични сюити и оригиналната тема на Бонд, написана от Монти Норман за „Доктор Но“. „По времето на създаването на първия филм симфоничните оркестри в Холивуд са имали специфично звучене, което отдавна не съществува, но е запазено в саундтраците на всички следващи филми. Това е причината публиката да възприема по-емоционално музиката – този специфичен звук и скритата тема, която се повтаря навсякъде. Софийската филхармония знае тайната на това звучене“, разкрива маестро  Тодоров. Напълно в стилистиката на безупречния Джеймс Бонд, диригентът ще излезе на сцената с уникален акцент в облеклото - специални ръкавели с инициалите 007. Билети за събитието са в продажба на касата на зала „България“ и в мрежата на eventim.bg.\n                    ", "date": "2018.02.13", "title": "Софийската филхармония козирува пред агент 007 "}
{"url": "http://www.monitor.bg/a/view/14342-nightwish-%D0%BE%D0%B3%D0%BB%D0%B0%D0%B2%D1%8F%D0%B2%D0%B0%D1%82-%D0%92%D0%B0%D1%80%D0%BD%D0%B0-%D0%BC%D0%B5%D0%B3%D0%B0-%D1%80%D0%BE%D0%BA/", "text": "\n                    Симфони метъл титаните от Nightwish са първия хедлайнер на новия фестивал „Варна мега рок\", който ще се проведе на пристанището в морската ни столица на 18 и 19 август.  Финландската банда, от която стартира шеметната кариера на Таря Турунен, ще свири във втората вечер, а участието им е единственото за Източна Европа. \"Водят се преговори с още две много известни групи\", разкри Цонко Цонев-Кметъла, който е организатор на събитието. Б.Т.Р и Глен Хюз, който пристига с репертоар само от песни на Deep Purple, ще открият „Варна мега рок“ на 18 август. Двудневните билети влизат в продажба от утре, като в първите две седмици ще са на промо цена от 70 лв, след което ще струват 90 . Месец преди фестивала цената им ще скочи на 120 лв. Деца до 12 години ще влизат безплатно. \n                    ", "date": "2018.02.13", "title": "Nightwish оглавяват „Варна мега рок“"}
{"url": "http://www.monitor.bg/a/view/14449-%D0%9C%D0%B0%D0%B3%D0%B8%D1%8F%D1%82%D0%B0-%D0%BD%D0%B0-%D0%9B%D0%B8%D0%BB%D0%B8-%D1%89%D0%B5-%D0%B2%D0%BB%D0%B0%D0%B4%D0%B5%D0%B5-%D0%B8-%D0%90%D0%BD%D1%82%D0%B8%D1%87%D0%BD%D0%B8%D1%8F-%D1%82%D0%B5%D0%B0%D1%82%D1%8A%D1%80/", "text": "\n                    След като разпродаде за по-малко от месец концерта си в спортна зала С.И.Л.А Лили Иванова добави още една локация за урока си по вокално майсторство в Пловдив. На 28 юни момичето с дух на боец и излъчване на гимназистка ще омагьосва публиката в Античния театър. С това спирките от турнето „За пълноценни мигове с музиката“ с основен партньор Лидл България стават общо осем, а броят на спектаклите – единадесет.Стартът на обиколката на звездата е на 21 февруари в Града под тепетата, следват Варна (ДКС, 20 март), Русе (Булстрад Арена, 22 март), Благоевград (зала Скаптопара, Благоевград), Ботевград (спортна зала, 18 април), Свиленград (спортна зала, 10 май), Плевен (Летен театър, 22 юни). За финал изпълнителката на „Щурче“ ще вкара хет трик в зала 1 на НДК с шоута на 25, 26 и 27 октомври. По традиция на сцената Лили ще бъде подкрепена от Ангел Дюлгеров (китара, цигулка), Огнян Енев (пиано), Веселин Веселинов-Еко (бас), Орлин Цветанов (цигулка), Росен Ватев (барабани) и вокално трио ЛаТиДа. Билети се продават в eventim.bg.\n\n\n                    ", "date": "2018.02.13", "title": "Магията на Лили ще владее и Античния театър "}
{"url": "http://www.monitor.bg/a/view/47463-22-%D0%BD%D0%BE%D0%B2%D0%B8-%D0%B1%D0%B3-%D0%B7%D0%B0%D0%B3%D0%BB%D0%B0%D0%B2%D0%B8%D1%8F-%D0%BD%D0%B0-%D0%A1%D0%BE%D1%84%D0%B8%D1%8F-%D0%A4%D0%B8%D0%BB%D0%BC-%D0%A4%D0%B5%D1%81%D1%82/", "text": "Тео Ушев с игрален дебют в омнибуса „8 минути и 19 секунди“\n                    Цели 22 нови български пълнометражни игрални филма, създадени в рамките на последните 12 месеца, ще бъдат показани на 22-рото издание на София Филм Фест (8-18 март). Подобно изобилие се наблюдава за пръв път в историята на този наш международен кинофестивал и то е сравнимо само с продукцията от най-силните години на родното седмо изкуство през 80-те. Това разкри на специална пресконференция директорът на феста Стефан Китанов, припомняйки, че от 2001 г., откогато на форума се представят български заглавия, е имало и издания с по един наш участник...Събитието ще се открие официално на 7 март, когато в Зала 1 на НДК ще се завърти новият филм на Милко Лазаров „Ага“, започнал пътя си като проект с работно заглавие „Нанук“ от платформата София Мийтингс през 2014 г. Историята из суровия живот на ескимосите, отличена в Кан с престижната награда „Кшищоф Кешловски“, малко преди премиерата си тук ще закрие основната конкурсна програма на Берлинале.Сред акцентите в афиша на СФФ е филмът-омнибус „8 минути и 19 секунди“, който включвазаснети от шестима различни режисьори: Петър Вълчанов, Любомир Младенов, Надежда Косева, Кристина Грозева, Владимир Люцканов и Теодор Ушев. Новелата „Кристин, която маха от влака“ е игрален дебют на номинирания за „Оскар“ аниматор Тео Ушев. „Омнибусът“ разказва за шестима герои в ситуация на личен апокалипсис. „Малък, тих и тъжен нискобюджетен филм“ - така определи творбата един от създателите й, младият Любомир Младенов. Влади Люцканов пък разкри, че екипът е работил по нея почти 3 години. Сред актьорите личат имената на Светлана Янчева, Иван Бърнев, Цветан Алексиев, Китодар Тодоров, Ирмена Чичикова, Таня Шахова, Иван Савов.Друго чисто ново заглавие е „Моторът“ на Валентин Гошев, познат досега с дебюта си „Самотни сърца“. Филмът разширява хоризонта на последните постижения в киното ни с история от времето на Втората световна война, вдъхновена от автобиографичната книгата на Веселин Бранев „Следеният човек“. В него става дума за приятелството, което може да устои с години, независимо от превратностите на историческите събития, издава в аванс режисьорът. В ролята на немски офицер влиза българският актьор Николай Додов, а малкият Димитър Ангелов от детската школа на Малин Кръстев е същинско откритие. Филмът ще има международна премиера на кинофестивала в Стокхолм.„Трансгресия“ на Вал Тодоров пък е експериментална независима продукция за криещата опасни тайнив чийто образ се превъплъщава актьорът музикант Росен Пенчев, познат като половинката от дуета с Лорина Камбурова. Във филма в амплоато си на тв водещ се появява и Денис Ризов от „Ахат“.В програмата са и „Три четвърти“ на Илиян Метев, който спечели Голямата награда „Златен леопард“ в Локарно, „Привличане“ на Мартин Макариев – тийнейджърска драма за учители и ученици с Яна Маринова, Койна Русева, Луиза Григорова, Александър Сано, Владо Пенев и др., дебютът на Рузие Хасанова „Радиограмофон“ с Ованес Торосян, детският опус на Максим Генчев „Смартфонът беглец“, смесващ фантазното пътуване във времето с легендата за Вълчан войвода... Сред игралните предложения, вече имали премиера у нас, са „12 А“ на Магдалена Ралчева, „Безкрайната градина“ на Галин Стоев, „Бензин“ на Асен Блатечки, „Вездесъщият“ на Илиян Джевелеков, „Възвишение“ на Виктор Божинов, „Воевода“ на Зорница София, „Дъвка за балончета“ на Станислав Тодоров-Роги, „Кораб в стая“ на Любомир Младенов, „Лили Рибката“ на Ясен Григоров, „Нокаут, или всичко, което тя написа“ на Ники Илиев, „Посоки“ на Стефан Командарев и др. Всички филми, с 2-3 изключения, са приоритетно финансирани от Националния филмов център, припомни директорът му Жана Караиванова. Тя обясни, че НФЦ се намира в нелека ситуация, но обеща да работи за подобряване на условията, така че за следващото издание на СФФ да се реализират още повече заглавия.на последните 2 сесии на НФЦ, каза още тя.В доказателство на факта, че българското кино вече се радва на доста голям интерес, Стефан Китанов разкри и какво показват данните от боксофиса за вече излезлите на екран бг ленти. Най-много зрители е събрал филмът „Възвишение – 136 000, следват „Бензин“ (98 000), „Воевода“ (87 000), „Дъвка за балончета“ (74 000), „12 А“ (57 000), Вездесъщият (46 000), „Нокаут“ (41 000) и т.н. Добра посещаемост постигат и онези заглавия, които току-що са тръгнали по кината като „посоки“ и „лили Рибката“.Документалните премиери на София Филм Фест ще са 11. Сред тях като събитие от европейски мащаб се откроява „Окупация 1968“ - амбициозен проект, който за пръв път в киното представя позицията на страните, окупирали Чехословакия, но от днешна гледна точка. Филмът е дело на петима режисьори от тези държави – България, Русия, Германия, Полша, Унгария. Автор на нашата новела е Стефан Командарев. „Окупация 1968“ ще закрие официалната програма на СФФ на 18 март, след което ще поеме към фестивали из Европа и към екраните на редица европейски телевизии. \n\n\n                    ", "date": "2018.02.13", "title": "22 нови бг заглавия на София Филм Фест"}
{"url": "http://www.monitor.bg/a/view/48351-%D0%9A%D0%BE%D0%BD%D1%81%D1%82%D0%B0%D0%BD%D1%82%D0%B8%D0%BD-%D0%93%D1%8A%D1%80%D0%BD%D0%B5%D0%B2-%D0%B5%D0%B4%D0%B8%D0%BD-%D0%B5%D0%B2%D1%80%D0%BE%D0%BF%D0%B5%D0%B5%D1%86-%D0%B2-%D0%9D%D0%B0%D1%86%D0%B8%D0%BE%D0%BD%D0%B0%D0%BB%D0%BD%D0%B0%D1%82%D0%B0-%D0%B3%D0%B0%D0%BB%D0%B5%D1%80%D0%B8%D1%8F/", "text": "\n                    Голяма изложба на художника Константин (Кочо) Гърнев (1893-1966) се открива на 15 февруари, четвъртък, от 18 ч. в Двореца на пл. „Княз Aлександър I“, където ще може да се види до 25 март. Тя е подготвена от екипа на галерия „Виктория“, издирил над 100 картини на забравения голям творец, и Националната галерия.Повече от 80 години след първата му самостоятелна изява в България и след блестяща кариера в Европа, Константин Гърнев се „завръща“ в родината със 120 маслени платна. Фактът, че той живее в Германия, а след смъртта му пластичното му наследство остава там, предопределя днес епизодичното участие на негови работи в изложби или на арт-пазара у нас. Щастливият случай картините да се завърнат в България прави настоящата изложба уникална. Тя експонира за първи път в неговата цялост творчеството на Гърнев, създадено след втората половина на 40-те. Това дава възможност на публиката и специалистите да се убедят в мощния живописен талант на един модерно формиран европейски художник, останал здраво свързан с българските си корени. Картините са реставрирани от художник реставратора Силвия Варадинова-Пападаки.По повод на125-годишнината от рождението на Константин Гърнев собственикът на галерия „Виктория“ Павел Тодоров дарява за колекцията на НГ едно от малкото запазени ранни произведения на художника – „Октобърфест“ от 30-те.Константин Гърнев е роден на 18 януари 1893 в благоевградското село Либяхово (днес Илинден). Между 1912 и 1921 г. учи с прекъсване в Рисувалното училище в София. По време на Първата световна война е командирован като военен художник. През 1922 г. заминава за Германия и се установява в Мюнхен, където живее до края на живота си. Там става последовател на изтъкнатите професори Херман Грьобер и Франц фон Щук. Пътува из цяла Европа, посещава и Северна Африка, Мароко, Палестина, Турция, Сирия, Ерусалим... По-голямата част от творчеството на художника е унищожено при бомбардировките над Мюнхен по време на Втората световна война, но след 1945 г. той продължава активно да рисува.Картините на Гърнев завладяват с пищни интериори, женски образи, голи тела, градски пейзажи, натюрморти. Произведенията му са различни от всичко, което българското изкуство познава от 30 до 60-те години на миналия век. Богатството на идеи, форми и цветове, плътната, изключително колоритна живопис, сюжетното многообразие и невероятното усещане за модерно омагьосват от пръв поглед. Експозицията е съпътствана от луксозен каталог. Представянето на твореца в изданието е от доц. Ружа Маринска. Монографията започва с уводни думи от акад. Светлин Русев.\n\n\n                    ", "date": "2018.02.13", "title": "Константин Гърнев – един европеец в Националната галерия"}
{"url": "http://www.monitor.bg/a/view/41449-%D0%A2%D1%80%D1%8A%D0%BC%D0%BF-%D0%B8%D1%81%D0%BA%D0%B0-%D0%BD%D0%BE%D0%B2%D0%B0-%D1%81%D0%B3%D1%80%D0%B0%D0%B4%D0%B0-%D0%BD%D0%B0-%D0%A4%D0%91%D0%A0-%D0%BD%D0%B0%D0%BB%D0%B8%D0%B2%D0%B0-%D0%BC%D0%B8%D0%BB%D0%B8%D0%B0%D1%80%D0%B4%D0%B8/", "text": "\n                    Американският президент Доналд Тръмп се обади на руския си колега Владимир Путин, за да му изкаже съболезнования за загиналите при катастрофата на Ан-148 край Москва. Това съобщи кореспондентът на „Монитор“ в Москва Мила Кудрина. Путин е благодарил за предложението на Тръмп за помощ при разследването на катастрофата Ан-148, съобщи прессекретаря на руския държавен глава Дмитрий Песков.\"В този случай президентът наистина изрази признателност на американския си колега за изказаните съболезнования по повод на неотдавнашната катастрофа\", съобщи Песков. \"Що се отнася до изразената готовност за оказване на помощ при разследването на причините за самолетната катастрофа, президентът изрази благодарност и за това\", добави той.Освен това Путин е информирал Тръмп за работата, която се води по линия на Междудържавния авиационен комитет.Като цяло Кремъл оценява разговора като конструктивен. Песков уточни, че е била засегната и темата за Северна Корея, но не се е стигнало до задълбочена размяна на мнения. Същото важи и за темата за Сирия, както и за съобщенията за смъртта на руски граждани в зоната на конфликта.Пътническият самолет Ан-148 на \"Саратовски авиолинии\" изчезна от радарите на 11 февруари в полет Москва-Орск, няколко минути след излитане от летище Домодедово. Отломки от машината бяха открити в Подмосковието. Няма оцелели от общо 65-те пътници и шестимата членове на екипажа.Путин е обсъдил и усилията за изглаждане на разногласията между израелци и палестинци. „Искам да Ви предам от него най-добри пожелания\", каза Путин в началото на срещата си в Москва с палестинския президент Махмуд Абас. Самият Абас заяви, че Палестинската автономна власт няма да си сътрудничи със САЩ в качеството им на посредник по решаване на близкоизточния въпрос и разчита на създаването на многостранен механизъм, в който Вашингтон да е само един от участниците, по модела на този, с който се постигна иранското ядрено споразумение.Тръмп е казал на Путин, че \"е важно да се предприемат по-нататъшни стъпки към денуклеаризация на Северна Корея\". АП припомня предишни изявления на Путин, в които той изразява надежди, че Тръмп ще изпълни обещанията си, дадени по време на предизборната кампания, за подобри отношенията с Русия, както и мнението си, че опонентите на Тръмп са успели да попречат на това.Освен това Песков съобщи, че Путин се е простудил, но не е сериозно болен и продължава да работи.Държавният секретар на САЩ Рекс Тилърсън призова страните в коалицията срещу \"Ислямска държава\" (ИД) да допринесат за пълен разгром на терористичната група, както и да помогнат за стабилизиране на зоните в Сирия и Ирак, прочистени от бойци на ИД, предаде ДПА. В реч пред конференция на страните от международната коалиция Тилърсън каза, че приключването на бойните операции не означава край на борбата с джихадистите. По думите му САЩ обещават 200 млн. долара помощ за стабилизиране на освободените райони в Сирия и са се ангажирали да продължат да обучават местни сили.ИД \"отслабва\" и е загубила 98% от териториите под неин контрол в Сирия и Ирак, каза първият дипломат на САЩ и добави, че милициите й остават заплаха за региона и други държави.Тръмп представи исканията си за бюджета за 2019 г., като пожела 24 милиарда долара за обновяване на стратегическите ядрени оръжия.Американската администрация обяви програма за обновяване на инфраструктурата на страната, предвиждаща разходи за $200 милиарда за 10 години с цел стимулиране на проекти за $1,5 трилион. Вашингтон поднови подкрепата си за изграждане на нова сграда за централата на ФБР и посочи, че смята да поиска тази годна от Конгреса 2,175 млрд. долара за целта.\"Има критична нужда от възстановяване на разпадащата се инфраструктура на САЩ и този план ще даде тласък на най-голямата и дръзка инфраструктурна инвестиция в историята на страната\", заяви Тръмп.\"Пътищата ни са в много лошо състояние и ние ще ги подобрим. И което е много важно, ще модернизираме инфраструктурата си. Много изоставаме от други страни\", добави той.Снахата на президента на САЩ Ванеса Тръмп е откарана в болница в Манхатън като предпазна мярка, след като подозрително писмо, съдържащо неидентифицирано вещество, е било изпратено до нейния апартамент, съобщи Ен би си, цитирайки източници от правоохранителните органи и градските власти в Ню Йорк.Писмото е било адресирано до съпруга на Ванеса Тръмп - Доналд Тръмп-младши, сина на президента Доналд Тръмп, най-голямото дете на президента и бившата му съпруга Ивана.След като писмото било отворено, трима души в жилището са откарани в нюйоркския медицински център Презбитериън-Уейл Корнел като предпазна мярка, съобщи пожарната на Ню Йорк сити. Няма индикации, че някой е пострадал, нито че веществото е опасен материал или биологичен агент.Най-големият син на президента на САЩ Доналд Тръмп-младши нарече отвратителен замисъл на своите опоненти инцидента с Ванеса.Подобно писмо е получил и основателят на \"Уикилийкс\" Джулиан Асандж, който се намира на територията на еквадорското посолство в Лондон, съобщи в Туитър, че миналата седмица е получил плик като този, който вчера пристигна в нюйоркския дом на Ванеса Тръмп - съпругата на най-големия син на президента на САЩ Доналд Тръмп.\n\n\n                    ", "date": "2018.02.13", "title": "Тръмп изказа съболезнования на Путин за падналия Ан, руският президент е болен (ОБОБЩЕНИЕ)"}
{"url": "http://www.monitor.bg/a/view/29738-%D0%96%D0%B5%D0%BD%D0%B8-%D0%B4%D0%B5%D1%82%D0%B5%D0%BA%D1%82%D0%B8%D0%B2%D0%B8-%D0%BB%D0%BE%D0%B2%D1%8F%D1%82-%D0%BA%D1%80%D1%8A%D1%88%D0%BA%D0%B0%D1%87%D0%B8-%D0%B2-%D0%9C%D0%B8%D0%BB%D0%B0%D0%BD%D0%BE/", "text": "\n                    Спомняте си изисканата американска екшън-комедия от началото на хилядолетието „Ангелите на Чарли“, нали? Същата, в която елитните частни детективки, пресътворени на екрана от прелестните актриси Камерън Диас, Дрю Баримор и Луси Лиу, бореха опасни престъпници с интелект и много сексапил. Та ако наистина си ги спомняте, няма да ви е никак трудно да си представите какви ги вършат напоследък в Милано не три, а цели шест техни последователки на възраст между 29 и 39 години. Чиято женска детективска агенция „Firstnet“ вече е една от най-търсените за куп специфични шпионски услуги не само в столицата на Ломбардия, но и в цяла Италия. Като най-често „Ангелите на Милано“ вземат на мушка кръшкачите – като започнеш от тези, които се скатават от работното място и стигнеш до онези, които кръшкат от семейното ложе.Основателки на детективската агенция са сестрите Симона и Валентина Тариконе от южния италиански град Бари. И двете са завършили право, при това с отличие, но само някой да не си помисли, че идеята да се захванат с частна детективска практика ги е вдъхновила на лекция по криминалистика. Не, защото двете девойки са си направо частни ченгета по рождение – татко им Алдо е един от най-известните разследващи в района на Бари, работещ за собствена сметка. „Когато бяхме малки, нямаше случай на връщане посред нощ от някоя пицерия или ресторант да не направим барабар с мама оглед, да не проверим на място нещо, което го интересуваше“ – разказват на в. „Кориере дела сера“ Симона и Валентина. Трябва обаче да се подчертае, че детективските напъни са в кръвта и на четирите им колежки – Лаура или за тях „Невидимата“, Франческа – „Физиономистката“, Гая – „Танка“ и Федерика – „Куражлийката“. Все прозвища, спечелени за заслуги, както се казва обикновено из армейските среди. А доколкото до отговора на въпроса защо са толкова търсени, Валентина въобще не се колебае: „По-малко се набиваме на очи от мъжете и имаме по-голяма интуиция от тях, която ни позволява бързо да съединим точиците в рисунката на поставената ни задачка!“Иначе услугите на „Ангелите на Милано“ никак не са евтини – стартовата цена е 4 – 5 хиляди евро, но сумата може да стигне и милион евро. Разбира се, ако трябва примерно да се работи на няколко континента и да се търси съдействие на чуждестранни детективски агенции. Като освен хонорара, за сметка на клиента са билетите за самолет и влак, нощувките в хотели и дори глобите за превишена скорост или минаване на червено в случай на гонка на поредния кръшкач.\n                    ", "date": "2018.02.13", "title": "Жени детективи ловят кръшкачи в Милано "}
{"url": "http://www.monitor.bg/a/view/55674-%D0%A2%D1%83%D1%80%D1%81%D0%BA%D0%B8-%D0%BA%D0%BE%D1%80%D0%B0%D0%B1-%D1%81%D0%B5-%D0%B1%D0%BB%D1%8A%D1%81%D0%BD%D0%B0-%D0%B2-%D0%B3%D1%80%D1%8A%D1%86%D0%BA%D0%B8-%D0%BA%D1%80%D0%B0%D0%B9-%D1%81%D0%BF%D0%BE%D1%80%D0%BD%D0%B8-%D0%BE%D1%81%D1%82%D1%80%D0%BE%D0%B2%D0%B8-%D0%B2-%D0%95%D0%B3%D0%B5%D0%B9%D1%81%D0%BA%D0%BE-%D0%BC%D0%BE%D1%80%D0%B5/", "text": "\n                    Плавателен съд на турската брегова охрана е ударил кораб на гръцките пристанищни власти в района на двете островни скали Имия/Кардак в Егейско море, съобщи гръцкият в. \"Катимерини\".Изданието смята, че турското военно присъствие в Егейско море в района на Имия/Кардак през последните дни е нараснало и че то е на ниво брегова охрана.Инцидентът е станал в полунощ, когато турският кораб е блъснал задната част на гръцкия прлавателен съд и му е нанесъл материални щети. Пострадали няма.Изясняват се условията, при които е станал този инцидент. Гръцкият кораб е бил откаран за ремонт на остров Лерос.Това е пореден инцидент, след като на 17 януари турски патрулен кораб, извършващ опасна маневра в Егейско море, се блъсна в плавателния съд \"Никифорос\" на гръцкия военноморски флот край същите острови.Същевременно турски разузнавателен самолет е бил засечен и прехванат от гръцката бойна авиация в района на Егейско море, съобщи гръцкото издание Нюз.ин.По сведения на Генералния щаб на националната отбрана (ГЕЕТА) на Гърция самолетът е извършил пет нарушения на гръцкото въздушно пространство.В същото пространство турските нарушения са били общо седем, като другите две са извършени от хеликоптери.Наред с това общо осем турски самолета от типа Ф-16, CN-235 и четири хеликоптера са нарушили десет пъти правилата за въздухоплаване в зоната за полетна информация над Атина.Турските самолети са били прихванати от гръцки изтребители съгласно международните правила, информира още Нюз.ин.Безлюдните островни скали Имия, които турците наричат Кардак, доведоха Гърция и Турция до ръба на война през януари 1996 г.Конфликтът беше избегнат благодарение на личната намеса на тогавашния американски президент Бил Клинтън, припомни АФП.\n                    ", "date": "2018.02.13", "title": "Турски кораб се блъсна в гръцки край спорни острови в Егейско море"}
{"url": "http://www.monitor.bg/a/view/3194-%D0%9F%D1%83%D1%82%D0%B8%D0%BD-%D0%B8-%D0%A2%D1%80%D1%8A%D0%BC%D0%BF-%D0%BE%D0%B1%D1%81%D1%8A%D0%B4%D0%B8%D1%85%D0%B0-%D0%A1%D0%B5%D0%B2%D0%B5%D1%80%D0%BD%D0%B0-%D0%9A%D0%BE%D1%80%D0%B5%D1%8F-%D0%B8-%D0%B0%D0%B2%D0%B0%D1%80%D0%B8%D1%8F%D1%82%D0%B0-%D1%81-%D1%80%D1%83%D1%81%D0%BA%D0%B8%D1%8F-%D0%90%D0%BD/", "text": "\n                    Президентите на Русия и САЩ Владимир Путин и Доналд Тръмп обсъдиха в телефонен разговор проблеми, предизвикващи взаимно безпокойство, се казва в съобщение на Белия дом, цитирано от РИА Новости. Една от основните теми на беседата между двамата лидери станала севернокорейската ядрена криза, уточнява агенцията.\n\n          „Президентът Тръмп потвърди важността на бъдещите стъпки към обезпечаване на разоръжаването на Севера Корея“, посочват медиите. Освен това американският държавен глава заявил за необходимостта от постигането на „дълготрайно мирно съглашение“ между Израел и Палестина. От своя страна Путин отбелязал, че на предстоящата си среща с президента на Палестина Махмуд Абас ще обсъди напрежението в региона. Тръмп изказал и съболезнования на руския си колега във връзка с катастрофата на Ан-148 край Москва, която в неделя отнесе живота на 71 души. US лидерът заявил и  готовност американската страна да окаже помощ в разследването на причините за трагедията.\n                    ", "date": "2018.02.13", "title": "Путин и Тръмп обсъдиха Северна Корея и аварията с руския Ан "}
{"url": "http://www.monitor.bg/a/view/45799-%D0%A4%D0%B0%D0%BB%D1%88%D0%B8%D0%B2%D0%B0-%D1%80%D0%B0%D0%B4%D0%B8%D0%B0%D1%86%D0%B8%D0%BE%D0%BD%D0%BD%D0%B0-%D1%82%D1%80%D0%B5%D0%B2%D0%BE%D0%B3%D0%B0-%D0%BF%D0%B0%D0%BD%D0%B8%D0%BA%D1%8C%D0%BE%D1%81%D0%B0-%D1%80%D1%83%D1%81%D0%BA%D0%B0-%D0%BE%D0%B1%D0%BB%D0%B0%D1%81%D1%82/", "text": "\n                    Фалшива тревога за опасност от радиационно заразяване паникьоса  жителите на Ярославска област. На 13 февруари местните телевизионни канали и радиостанции по погрешка пуснаха съобщение за заплахата, информира РИА Новости. По-късно официалният представител на регионалното управление на Министерството по извънредните ситуации Михаир Звериев поясни, че предупреждението е излязло в ефир заради технически срив в програмата за оповестяване на населението.\n\n          „Радиационна опасност! Пригответе средствата си за индивидуална защита и ги носете със себе си! Проверете херметизацията на жилищните помещения, прозорците и вратите! Без крайна необходимост не напускайте помещенията! Херметизирайте хранителните продукти, запасете се с вода!“, се казвало в съобщението. Местните власти веднага успокоиха жителите на областта, че радиационният фон отговаря на нормите и призоваха хората да запазят спокойствие.\n                    ", "date": "2018.02.13", "title": "В Русия обявиха тревога за радиация"}
{"url": "http://www.monitor.bg/a/view/21494-%D0%9A%D0%B8%D0%BC-%D0%A7%D0%B5%D0%BD-%D0%A3%D0%BD-%D0%B4%D0%BE%D0%B2%D0%BE%D0%BB%D0%B5%D0%BD-%D0%BE%D1%82-%D0%B7%D0%B0%D1%82%D0%BE%D0%BF%D0%BB%D1%8F%D0%BD%D0%B5%D1%82%D0%BE-%D1%81-%D0%AE%D0%B3%D0%B0/", "text": "\n                    Севернокорейският лидер Ким Чен Ун приветства \"топлият климат на диалог и помирение\" след завръщането на делегацията на страната от тридневно посещение в Южна Корея по повод Зимните олимпийски игри, писа британският в. \"Гардиън\".\n\nКим изрази задоволство от визитата и благодари за усилията на Юга по посрещането на делегацията, но не спомена предложението за среща на високо равнище, отправено от сестра му Ким Йо Чен към южнокорейския президент Мун Дже Ин. Подобен пропуск показва колко е несигурно подобно предложение, предвид че Сеул и Вашингтон искат от Пхенян да обмисли отстъпки по отношение на ядрената си програма като част от всякакви бъдещи преговори. Не е сигурно и дали САЩ биха подкрепили посещение на Мун в Северна Корея, защото се опитват да изолират комунистическия режим, коментира \"Гардиън\".\n\nКим Чен-ун добави, че сестра му му е докладвала за стъпките, предприети от САЩ, визирайки кратката й среща с американския вицепрезидент Майк Пенс на церемонията по откриването на Зимните олимпийски игри и сигнала, че отношенията с Вашингтон ще останат студени въпреки сближаването със Сеул. Ако се организира среща на високо равнище между двете Кореи, тя би била първата от 2007 г. и би се състояла след месеци на напрежение между Пхенян, Сеул и Вашингтон, както и размяна на ожесточени реплики между Ким Чен Ун и президента на САЩ Доналд Тръмп, припомня в. \"Гардиън\".\n\n \n\n \n                    ", "date": "2018.02.13", "title": "Ким Чен Ун доволен от затоплянето с Юга "}
{"url": "http://www.monitor.bg/a/view/89471-%D0%95%D0%B2%D1%80%D0%BE%D0%BE%D0%BC%D0%B1%D1%83%D0%B4%D1%81%D0%BC%D0%B0%D0%BD%D1%8A%D1%82-%D0%BF%D0%BE%D0%B8%D1%81%D0%BA%D0%B0-%D0%BF%D1%80%D0%BE%D0%B7%D1%80%D0%B0%D1%87%D0%BD%D0%BE%D1%81%D1%82-%D0%B2-%D0%B5%D0%B2%D1%80%D0%BE%D1%80%D0%B5%D1%88%D0%B5%D0%BD%D0%B8%D1%8F%D1%82%D0%B0/", "text": "\n                    Правителствата на Европейския съюз не трябва да крият дебатите си зад стена от мълчание, а открито да декларират позициите си по предложения за закони в ЕС, каза европейският омбудсман Емили О'Райли, цитирана от \"Ройтерс\".\n\nОт службата са изготвили препоръки към всички европейски институции за по-голяма прозрачност на действията и решенията.\n\n\"Почти невъзможно е гражданите да следят законодателните дискусии в съвета между представители на националните правителства. Този подход \"при закрити врата\" рискува да отчужди гражданите и подхранва негативно отношение\", заяви О'Райли.\n\nСъветът на ЕС, в който заседават дипломати и политически представители на 28-те държави членки, обсъжда и приема закони заедно с пряко избрания Европейски парламент, посочва \"Ройтерс\". Парламентът обаче в голяма степен върши работата си далеч от погледа на обществото чрез междуправителствена дипломация. Често е много неясно кои правителства оспорват или подкрепят дадени резултати.\n\nПо думите на О'Райли, която е ирландски журналист, това подхранва една култура на обвинения към Брюксел и правителствата могат да отрекат собствената си отговорност за решения в ЕС, които са подкрепили в съвета, но са се оказали непопулярни.\n\nТя препоръча съветът системно да записва кои държави членки са заели позиции по законодателни предложения и да затегне правилата, които ограничават публичното циркулиране на документи на институцията. О'Райли поиска съветът да отговори подробно на предложенията до три месеца – до 9 май.\n\n\n                    ", "date": "2018.02.13", "title": "Евроомбудсманът поиска прозрачност в еврорешенията "}
{"url": "http://www.monitor.bg/a/view/46695-%D0%9F%D0%BE%D0%B4%D0%BE%D0%B7%D1%80%D0%B8%D1%82%D0%B5%D0%BB%D0%B5%D0%BD-%D0%BF%D0%B0%D0%BA%D0%B5%D1%82-%D0%BA%D1%80%D0%B0%D0%B9-%D0%B1%D1%80%D0%B8%D1%82%D0%B0%D0%BD%D1%81%D0%BA%D0%B8%D1%8F-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82/", "text": "\n                    Камарата на общините на британския парламент съобщи, че полицията проверява сградата на парламента в Лондон, предаде Асошиейтед прес.\nВластите препратиха всички въпроси към Лондонската полиция, която засега не е коментирала.\nБританската национална осведомителна агенция Прес асосиейшън цитира неназован източник от полицията, намиращ се в парламента, според когото става дума за подозрителен пакет. По думите му специалисти в момента го проверяват.\nСградата не е отцепена.\n                    ", "date": "2018.02.13", "title": "Подозрителен пакет край британския парламент"}
{"url": "http://www.monitor.bg/a/view/41248-%D0%9B%D0%B0%D0%B2%D1%80%D0%BE%D0%B2-%D0%A1%D0%90%D0%A9-%D1%81%D0%B5-%D0%BE%D0%BF%D0%B8%D1%82%D0%B2%D0%B0%D1%82-%D0%B4%D0%B0-%D0%BD%D0%B0%D0%BF%D1%80%D0%B0%D0%B2%D1%8F%D1%82-%D0%BA%D0%B2%D0%B0%D0%B7%D0%B8%D0%B4%D1%8A%D1%80%D0%B6%D0%B0%D0%B2%D0%B0-%D0%BD%D0%B0-%D1%82%D0%B5%D1%80%D0%B8%D1%82%D0%BE%D1%80%D0%B8%D1%8F%D1%82%D0%B0-%D0%BD%D0%B0-%D0%A1%D0%B8%D1%80%D0%B8%D1%8F/", "text": "\n                    Руският външен министър Сергей Лавров нарече опасни опитите на САЩ да създадат \"някаква квазидържава\" по източния бряг на река Ефрат в Сирия, предаде ТАСС.\n\"Според мен американците действат не по пътя на усърдното формиране на общо съгласие, а се опитват да действат чрез опасни, едностранни стъпки\", каза той. \"Тези стъпки изглеждат все повече и повече като част от линията за създаване на някаква квазидържава върху голяма част от сирийската територия - на източния бряг на Ефрат чак до иракската граница\", заяви първият дипломат на Русия.\nТой добави, че според Москва не е изключено САЩ да възнамеряват да запазят присъствието си в Сирия \"задълго, ако не и завинаги\". По думите му американската страна декларира, че присъствието й в Сирия е не само за решаването на военни задачи, но и за започването на политически процес, който да завърши със смяна на режима на Башар ал Асад.\nЛавров оцени като недалновиден подхода на САЩ за цялостно отхвърляне на позицията на Турция за сирийските кюрди. По думите му отношението на Анкара към \"тези или онези подразделения на кюрдското опълчение\" може да се оценява нееднозначно, но това отношение е реалност. \"Резултатите от тази недалновидност наблюдаваме и в района на Африн\", заключи руският министър по адрес на турската военна операция в Северна Сирия срещу кюрдски групировки. Според него кюрдите са неотделима част от сирийското общество и Русия винаги е настоявала те да участват пряко в опитите за намиране на изход от кризата в Сирия.\nСлед среща в Москва с белгийския външен министър Дидие Рейндерс Лавров каза, че Москва цени усилията на Белгия за преодоляване на разногласията между Русия и ЕС и НАТО. Рейндерс обясни, че действащите санкции срещу физически и юридически лица от Русия не са \"самоцелни\", а са \"временно решение\", свързано с изпълняването на Минските споразумения за Украйна\n                    ", "date": "2018.02.13", "title": "Лавров: САЩ се опитват да направят квазидържава на територията на Сирия "}
{"url": "http://www.monitor.bg/a/view/57723-%D0%9A%D0%B0%D1%82%D0%B0%D0%BB%D1%83%D0%BD%D0%B8%D1%8F-%D0%B8%D1%81%D0%BA%D0%B0-%D0%BD%D0%B0%D0%BC%D0%B5%D1%81%D0%B0-%D0%BD%D0%B0-%D1%81%D1%8A%D0%B4%D1%8A%D1%82-%D0%B7%D0%B0-%D0%BF%D1%80%D0%B0%D0%B2%D0%B0%D1%82%D0%B0-%D0%BD%D0%B0-%D1%87%D0%BE%D0%B2%D0%B5%D0%BA%D0%B0-%D0%B7%D0%B0%D1%80%D0%B0%D0%B4%D0%B8-%D0%9F%D1%83%D1%87%D0%B4%D0%B5%D0%BC%D0%BE%D0%BD/", "text": "\n                    Каталунският парламент съобщи, че смята да сезира Европейския съд за правата на човека в Страсбург, за да може Карлес Пучдемон, който е в изгнание в Белгия, отново да встъпи в длъжност като лидер на Каталуния, предаде Франс прес.\n\"С цел да се защитят правата на Пучдемон да участва ефективно в дебатите за встъпването в длъжност, председателят на парламента Роже Торен ще подкрепи иск за превантивни мерки пред Европейския съд за правата на човека\", се казва в комюнике на регионалния парламент.\nПучдемон, срещу когото в Испания е издадена заповед за арест, възнамерява да управлява областта от Белгия.\nСлед възражение на испанското правителство срещу кандидатурата на Пучдемон Конституционният съд постави много стриктни условия за евентуалното му встъпване в длъжност, настоявайки той да присъства на дебатите.\nСпоред съда Пучдемон не може да поеме ръководните функции, ако не се предаде на властите и не поиска от Върховния съд на Испания разрешение да се яви пред парламента, за да защити кандидатурата си.\nТъй като регионалният парламент не е избрал регионален лидер, Каталуния остава под прякото управление на централното правителство на Мариано Рахой.\nКаталунският парламент ще поиска от Европейския съд за правата на човека да гарантира политическите права, и по-конкретно правото на участие в политиката на Пучдемон, заяви говорител на Торен. Той каза, че още не е избрана датата, на която ще бъде сезиран съдът.\nКаталунският парламент е представил също аргументите си пред Конституционния съд на Испания, оспорвайки поставените условия за встъпването в длъжност на Пучдемон.\n                    ", "date": "2018.02.13", "title": "Каталуния иска намеса на съда за правата на човека заради Пучдемон"}
{"url": "http://www.monitor.bg/a/view/60567-%D0%9E%D0%B1%D0%BB%D0%B5%D0%B4%D0%B5%D0%BD%D1%8F%D0%B2%D0%B0%D0%BD%D0%B5-%D0%BD%D0%B0-%D0%B4%D0%B0%D1%82%D1%87%D0%B8%D1%86%D0%B8%D1%82%D0%B5-%D0%B7%D0%B0-%D1%81%D0%BA%D0%BE%D1%80%D0%BE%D1%81%D1%82%D1%82%D0%B0-%D0%B5-%D0%BF%D1%80%D0%B8%D1%87%D0%B8%D0%BD%D0%B0%D1%82%D0%B0-%D0%B7%D0%B0-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0%D1%82%D0%B0-%D0%BD%D0%B0-%D1%80%D1%83%D1%81%D0%B8%D1%8F-%D0%90%D0%BD148/", "text": "\n                    Катастрофата на руския Ан-148 може да е причинена от обледяване на датчиците за скоростта на полета, съобщиха осведомителните агенции.Рускитеоткриха двете черни кутии на разбилия се вчера край Москва самолет Ан-148 със 71 души на борда.\nДвете черни кутии бяха доставени в лаборатория за разшифроване на данните.\nПредставители на базирания в Москва Междудържавен авиационен комитет казаха, че двете кутии са силно повредени в катастрофата, но по предварителни данни съдържанието им ще може да бъде разчетено.\nГоворителката на Следствения комитет на Руската федерация Светлана Петренко заяви, че следователите са установили, че самолетът не се е разпаднал във въздуха и не е имало пожар на борда му. Той е експлодирал при удара със земята, каза Петренко.\nУкрайна ще изпрати свои представители за участие в разследването на катастрофата, тъй като самолетът е произведен от украинската самолетостроителна компания \"Антонов\".\n\n\n                    ", "date": "2018.02.13", "title": "Обледеняване на датчиците за скоростта е причината за катастрофата на русия Ан-148"}
{"url": "http://www.monitor.bg/a/view/64010-%D0%A1%D1%8A%D0%B4%D1%8A%D1%82-%D0%BE%D0%B1%D1%80%D0%B8%D1%87%D0%B0-%D0%90%D1%81%D0%B0%D0%BD%D0%B6-%D0%B4%D0%B0-%D0%BE%D1%81%D1%82%D0%B0%D0%BD%D0%B5-%D0%B2-%D0%BF%D0%BE%D1%81%D0%BE%D0%BB%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%95%D0%BA%D0%B2%D0%B0%D0%B4%D0%BE%D1%80/", "text": "\n                    Съд в лондонския район Уестминстър отново отказа да уважи искането за отмяна на заповедта за ареста на на основателя на организацията „Уикилийскс” Джулиан Асанж. Съдът не уважи голяма част от аргументите на защитата на Асанж. Съдебното решение беше обявено от съдия Ема Арбътнот след като изслуша доводите на адвокатите. Съдия Арбътнот не намери основания за опасенията, че Асандж ще бъде предаден на САЩ, което, според нея, може да предизвика дипломатически скандал между Швеция и Великобритания. Заповедта за задържането на Асанж е издадена през 2012 заради неявяването му в съда и нарушаване на условията на освобождаването му под гаранция. Адвокатката на Асанж Дженифър Робинсън по-рано каза, че защитата ще предостави свидетелства срещу екстрадицията му в САЩ и други допълнителни аргументи.\n\nЗащитата изтъква, че делото е от голям обществен интерес, свързан с „предоставянето на истинна информация и борбата за свобода на словото”. От 2012 Асанж живее в посолството на Еквадор в Лондон, след като еквадорските власти му предоставиха политическо убежище заради опасността да бъде екстрадиран. Съдия Арбътнот каза, че ако САЩ започнат процедура за искане на екстрадиция, Асанж може да я оспори в същия съд.\n\n \n                    ", "date": "2018.02.13", "title": "Съдът обрича Асанж да остане в посолството на Еквадор"}
{"url": "http://www.monitor.bg/a/view/27830-%D0%A1%D0%BE%D0%BB%D1%83%D0%BD%D1%81%D0%BA%D0%B8%D1%8F%D1%82-%D0%BA%D0%BC%D0%B5%D1%82-%D0%9A%D1%8A%D0%B4%D0%B5-%D0%B5-%D0%BB%D0%B5%D1%82%D0%B8%D1%89%D0%B5-%D0%9C%D0%B0%D0%BA%D0%B5%D0%B4%D0%BE%D0%BD%D0%B8%D1%8F-%D0%92-%D0%93%D1%8A%D1%80%D1%86%D0%B8%D1%8F-%D0%B8%D0%BB%D0%B8/", "text": "\n                    Изказването на кмета на Солун Янис Бутарис, че след Скопие, трябва и гърците да сменят името на летище \"Македония\", предизвика бурна реакция, пише \"Български новини\". Говорейки пред градския съвет, кметът на града повдигна въпроса, коментирайки, че пристигащите в града туристи мислят, че са в Скопие! \"Трябва да видим и какво ще се случи с нашето. Ще запазим ли „Македония“ като име на летището? Туристите идват и мислят, че слизат в Скопие\", коментира Бутарис.\n\n„Вие отивате в Скопие и Александър Велики е на всеки 30 километра. Проблемът ще ни измъчва години, дори ако има съгласие. Ние сме загубили и сме претърпели системни и непрекъснати поражения. Дори македонската халва загубихме\", посочва още той. Градоначалникът предлага летището \"Македония\" да бъде преименувано на \"Никос Галис\". \"Бутарис е некомпетентен за кмет\", беше реакцията на лидера на опозицията в община Солун, Ставрос Калафатис. \" Кметът да остави дипломацията и да се справи със собствените си отговорности, като например чистота и събиране на отпадъци в неговия град\", посочи още Калафатис.\n\n \n                    ", "date": "2018.02.13", "title": "Солунският кмет: Къде е летище Македония? В Гърция или?"}
{"url": "http://www.monitor.bg/a/view/29261-%D0%94%D1%80%D0%BE%D0%B3%D0%B8%D1%80%D0%B0%D0%BD-%D1%88%D0%BE%D1%84%D1%8C%D0%BE%D1%80-%D1%83%D0%B1%D0%B8-%D0%BC%D0%B0%D0%B9%D0%BA%D0%B0-%D0%BD%D0%B0-%D0%B4%D0%B2%D0%B5-%D0%B4%D0%B5%D1%86%D0%B0/", "text": "\n                    Само шофьорът убиец се отървал невредим. Пробата му за алкохол се оказала отрицателна. Но направеният тест за употреба на наркотични вещества е отчел наличието на тетрахидрокарабинол, т.е. на канабис. А е известно, че марихуаната води до главозамайване и загуба на ориентация.Водачът е окован с белезници и е задържан в полицейското управление на Бяла Слатина. Срещу него е образувано досъдебно производство.Убитата жена оставя две деца сирачета, които учат в местното школо, съобщи кметицата Габриела Раловска. Семейството е много добро, цялото село скърби за Миглена, каза още управничката. Погребението на загиналата е насрочено за сряда, уточни тя.Раловска обаче остана много изненадана от официалната информация на полицията, че момчето зад волана е било дрогирано. „То е от много добро семейство, майка му е учителка, досега не е имало никакви лоши прояви”, каза кметицата. Местни хора пък разкриха, че Пламен е син на пътния полицай Володя Георгиев от участъка в близкото село Борован. \n                    ", "date": "2018.02.13", "title": "Дрогиран син на катаджия уби майка на две деца (ОБНОВЕНА)"}
{"url": "http://www.monitor.bg/a/view/78838-%D0%96%D0%B0%D0%BD%D0%B4%D0%B0%D1%80%D0%BC%D0%B5%D1%80%D0%B8%D1%8F%D1%82%D0%B0-%D0%B8-%D0%93%D0%94%D0%91%D0%9E%D0%9F-%D0%B1%D0%BB%D0%BE%D0%BA%D0%B8%D1%80%D0%B0%D1%85%D0%B0-%D0%9A%D0%B0%D0%B7%D0%B0%D0%BD%D0%BB%D1%8A%D0%BA-%D0%B8%D0%BC%D0%B0-%D0%B7%D0%B0%D0%B4%D1%8A%D1%80%D0%B6%D0%B0%D0%BD%D0%B8/", "text": "\n                    Жандармерия и полиция са блокирали Казанлък, където се провежда мащабна операция. Маскирани въоръжени полицаи са разположени на входовете и изходите на града, предаде БНР. \n\nПо данни на живеещи в района, акцията е насочена срещу организирана престъпна група, която се занимава с разпространение на наркотици. По информация на \"Хоризонт\" до момента са задържани по-малко от 10, но точният брой все още не е ясен. Не се знае на колко от тях ще бъдат повдигнати обвинения.\n\n \n\n\n\n \n                    ", "date": "2018.02.13", "title": "Жандармерията и ГДБОП блокираха Казанлък, има задържани"}
{"url": "http://www.monitor.bg/a/view/29261-%D0%A8%D0%BE%D1%84%D1%8C%D0%BE%D1%80-%D0%B1%D0%BB%D1%8A%D1%81%D0%BD%D0%B0-13%D0%B3%D0%BE%D0%B4%D0%B8%D1%88%D0%BD%D0%B0-%D0%BD%D0%B0-%D1%82%D1%80%D0%BE%D1%82%D0%BE%D0%B0%D1%80-%D1%81%D1%87%D1%83%D0%BF%D0%B8-%D0%B9-%D0%BA%D1%80%D0%B0%D0%BA%D0%B0%D1%82%D0%B0/", "text": "\n                    62-годишен шофьор е блъснал 13-годишно момиче, което стояло на тротоара пред дома си и от удара на колата детето е пострадало с фрактури на двата крака. Това информираха от Областната дирекция на МВР в Пазарджик. Инцидентът е станал около 13,30 ч. в понеделник на улица в септемврийското село Виноградец. 62-годишният А.Л. от съседното село Симеоновец загубил управление над „Опел“-а си. Автомобилът напуснал пътното платно, качил се на тротоара и блъснал намиращото се пред дома си 13-годишно момиче. В резултат на силния удар са счупени двата крака на детето, а близките му веднага позвънили на  „Спешна помощ“ и линейка е транспортирала момичето в областната държавна болница в Пазарджик. Пробата за употреба на алкохол на шофьора е отрицателна, а според очевидци шофьорът е карал с малко по-висока скорост от разрешената в населено място и е изгубил управлението на колата си, която се е качила на тротоара пред къщата, където било детето и го е ударила.\n\n \n                    ", "date": "2018.02.13", "title": "Шофьор блъсна 13-годишна на тротоар, счупи й краката"}
{"url": "http://www.monitor.bg/a/view/39027-%D0%9F%D0%BE%D0%BB%D0%B8%D1%86%D0%B0%D0%B8-%D0%B3%D0%BE%D0%BD%D1%8F%D1%82-10-%D0%BA%D0%BC-%D0%B4%D0%B8%D0%BB%D1%8A%D1%80-%D1%81-%D0%B4%D1%80%D0%BE%D0%B3%D0%B0-%D0%B7%D0%B0-%D0%BD%D0%B0%D0%B4-15-000-%D0%BB%D0%B5%D0%B2%D0%B0/", "text": "\n                    Полицаи от две районни управления на МВР преследвали близо 10 км с включени звукови и светлинни сигнали 24-годишния Георги Г., който превозвал наркотик с мотоциклет. Младежът бил спрян за проверка от униформените на главния път край балчишкото село Оброчище. Георги не се подчинил на знака „стоп”, а направил опит да избяга. След успешната гонка, полицаите открили у него амфетамин с общо тегло 504.78 грама, на обща стойност 15 143.40 лева. Впоследствие било извършено претърсване на обитаван от младежа апартамент във Варна, където била намерена и везна с наличие на следи от същото наркотично вещество по нея.\n\nПред състав на Добрички окръжен съд Георги Г. декларира, че е подписал доброволно споразумението и се отказва от по-нататъшното разглеждане на делото по общия ред. Съдът постанови условно наказание „лишаване от свобода“ за срок от 2 години с 4-годишен изпитателен срок, след като Окръжен съд - Добрич одобри споразумението, сключено между него и прокуратурата. Младежът ще плати и направените по делото разноски в размер на 210.44 лева. Възпитателната работа с условно осъдения през изпитателния срок е възложена на полицейски инспектор от съответното РУ на МВР - Варна по настоящия адрес на младежа.\n\nОпределението на Окръжен съд - Добрич е окончателно и има последствията на влязла в сила присъда.\n\n \n                    ", "date": "2018.02.13", "title": "Полицаи гонят 10 км дилър с дрога за над 15 000 лева"}
{"url": "http://www.monitor.bg/a/view/50287-%D0%98%D1%81%D0%BA%D0%B0%D1%82-%D0%B4%D0%BE%D0%B6%D0%B8%D0%B2%D0%BE%D1%82%D0%BD%D0%B0-%D0%BF%D1%80%D0%B8%D1%81%D1%8A%D0%B4%D0%B0-%D0%B7%D0%B0-%D1%83%D0%B1%D0%B8%D0%B9%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%BA%D1%80%D0%B0%D1%81%D0%B8%D0%B2%D0%B0%D1%82%D0%B0-%D0%9C%D0%B8%D0%BB%D0%B5%D0%BD%D0%B0-%D0%A1%D0%9D%D0%98%D0%9C%D0%9A%D0%98-%D0%92%D0%98%D0%94%D0%95%D0%9E/", "text": "Майката на подсъдимия Илиян: „Синът ми е невинен”, почернените родители: „Ако синът й е невинен, то тогава къде е дъщеря ни?”\n                    Доживотна присъда за подсъдимия за убийството на красивата си годеница Милена Динова - Илиян Рангелов от пловдивското село Куртово Конаре, поискаха почернените родители и приятели на семейството им. „Дано да доживеем да го видим осъден. Категорично искаме да лежи до края на живота си в затвора. Но това наказание му е малко”, коментира майката на мъртвото момиче Ангелина.Другата майка – на Илиян, обаче е категорична, че синът й е невинен и че това ще бъде доказано в съда. „Той е убиец. Нека майка му да казва каквото иска. Къде е моето дете тогава? И защо той е в затвора?”, каза след отложения за четвърти път процес срещу Илиян Рангелов майката на Милена. По думите й протакането на съдебния процес се отразява много тежко на нея и на останалите близки на красивата годеница. „Няма как да се издържи. Просто е зверско. Всеки път в съда да гледам физиономията на убиеца на дъщеря ми….”, казва през сълзи Ангелина.Процесът този вторник бе отложен по искане на адвоката на подсъдимия Илиян – Георги Клянчев, за извършване на нови експертизи. Предстои вещото лице Николай Костадинов да направи ДНК изследване на черните кожени ботуши на Милена. Другата съдебно-медицинска експертиза, която трябва да стане готова до следващото заседание, е да се изследва кръвно-груповата принадлежност на оръжието на убийството – нож с черна дръжка в кания.Предстои и разпит на бабата на подсъдимия Илиян – Иванка Пейчинова, която е била в къщата по време на убийството. Съдът отхвърли искането на адвокат Клянчев за повторна експертиза за несъответствието между размера на раната в тялото на Милена, която е прободена един път в гърдите, с размера на ножа. Според вещите лица от Съдебна медицина ножът съответства на дълбочината и широчината на раната.Милена Динова бе убита с един удар с нож в гърдите, докато в късната вечер на 28 декември 2016г. отивала нощна смяна в близко предприятие. Тя живеела на семейни начала с Илиян Рангелов, с когото дни преди кървавото убийство се сгодили. Илиян изключително много ревнувал Милена и скандалите между тях двамата били чести, но момичето не се оплаквало на близките си от тормоза.Милена не била съгласна той непрекъснато да излиза с приятели вечерно време без нея. Във фаталната вечер, след поредната кавга, тя му казала, че го напуска. Минути по-късно е намерена мъртва и в кръв на улицата до дома им в селото. Първоначално Илиян се направил, че спи. После пред разследващите признал за стореното, а след няколко седмици в съдебната зала се отметна от първите си показания и отказа да признае вината си за смъртта на Милена. \n\n\n                    ", "date": "2018.02.13", "title": "Искат доживотна присъда за убийството на красивата Милена (СНИМКИ, ВИДЕО)"}
{"url": "http://www.monitor.bg/a/view/31139-%D0%90%D0%BB%D0%BE-%D0%B8%D0%B7%D0%BC%D0%B0%D0%BC%D0%BD%D0%B8%D1%86%D0%B8-%D0%B2%D0%BB%D0%B8%D0%B7%D0%B0%D1%82-%D0%B2-%D0%BF%D0%B0%D0%BD%D0%B4%D0%B8%D0%B7%D0%B0/", "text": "\n                    \n                    ", "date": "2018.02.13", "title": "Ало измамници  влизат в пандиза"}
{"url": "http://www.monitor.bg/a/view/2334-%D0%9F%D1%80%D0%B5%D0%B1%D0%B8%D1%85%D0%B0-%D0%BC%D1%8A%D0%B6-%D0%B7%D0%B0%D1%80%D0%B0%D0%B4%D0%B8-%D1%88%D0%B0%D0%BF%D0%BA%D0%B0-%D0%BD%D0%B0-%D1%84%D1%83%D1%82%D0%B1%D0%BE%D0%BB%D0%B5%D0%BD-%D0%BE%D1%82%D0%B1%D0%BE%D1%80/", "text": "\n                    \n                    ", "date": "2018.02.13", "title": "Пребиха мъж заради шапка на футболен отбор"}
{"url": "http://www.monitor.bg/a/view/39700-%D0%9F%D0%BB%D0%BE%D0%B2%D0%B4%D0%B8%D0%B2%D1%87%D0%B0%D0%BD%D0%BA%D0%B0-%D1%81-%D0%B1%D0%BB%D0%B8%D0%B7%D0%BE-3-%D0%BF%D1%80%D0%BE%D0%BC%D0%B8%D0%BB%D0%B0-%D0%BE%D0%B1%D1%8A%D1%80%D0%BD%D0%B0-%D0%BA%D0%BE%D0%BB%D0%B0%D1%82%D0%B0-%D1%81%D0%B8-%D0%BF%D0%BE-%D1%82%D0%B0%D0%B2%D0%B0%D0%BD-%D0%BE%D1%86%D0%B5%D0%BB%D1%8F/", "text": "\n                    31-годишна жителка на пловдивското село Цалапица оцеля като по чудо, след като направи лупинг и преобърна по таван своята лека кола „Мазда”. Преди да се качи да шофира младата жена се била яко почерпила. Пробата й с дрегер показала 2,38 промила. Катастрофата станала около 4 часа сутринта на 11 февруари на ул. „Загоре” в Пловдив. Полицаите, които били на мястото на катастрофата, арестували пияната шофьорка и я отвели да изтрезнее в ареста на районното.\n\nОтново в неделната вечер около 22.30 часа, служителите на реда в Хисаря установили, че 37-годишен местен водач на лек автомобил „БМВ“ е под въздействието на наркотици. Други двама нарушители били хванати в понеделник при осъществен пътен контрол от колегите им от Асеновград. В село Милево 54-годишен жител бил седнал зад волана на лек автомобил „Хюнда“ с концентрация на алкохол над 2 промила. Пиян, с 1,82 промила, бил и 30-годишен от Катуница, който  шофирал лек автомобил „Фолксваген“. По случаите са образувани полицейски производства, уточниха от полицията в Пловдив.\n                    ", "date": "2018.02.13", "title": "Пловдивчанка с близо 3 промила обърна колата си по таван, оцеля"}
{"url": "http://www.monitor.bg/a/view/84656-%D0%9E%D1%82%D0%BA%D1%80%D0%B0%D0%B4%D0%BD%D0%B0%D1%85%D0%B0-21-%D0%BC%D0%B0%D1%88%D0%B8%D0%BD%D0%B8-%D0%B7%D0%B0-%D0%B1%D0%B8%D1%82%D0%BA%D0%BE%D0%B9%D0%BD%D0%B8-%D0%B7%D0%B0-%D0%BD%D0%B0%D0%B4-200-000-%D0%BB%D0%B5%D0%B2%D0%B0/", "text": "\n                    Неизвестни  откраднаха 21 машини за виртуална валута - „Биткойн” от помещение, намиращо се в бившия Завод за измерителни инструменти и уреди /ЗИИУ/ в Благоевград. На петия етаж на административната сграда на закрития отдавна завод се намира помещението, откъдето са задигнати машините, които са на стойност над 200 000 лева. От благоевградската полиция още не са потвърдили официално за предмета на кражбата, но потвърдиха, че оттам са изчезнали вещи. Според специалисти една нова Биткойн машина струва 7000 евро, вероятно откраднатите са втора ръка. Крадците са извършили деянието  в събота между 17 и 19 часа. Полицаите са вдигнати веднага на крак, като са блокирали всички пътни възли и кръстовища в областния център на Югозапада, но крадците успели да избягат. Запознати с кражбата твърдят неофициално , че това е станало възможно, защото ЗИИУ е близо до главен път Е 79 и по този начин крадците са успели да се измъкнат много бързо.По непотвърдена информация машинките за „копаене“ на биткойни са били собственост на трима благоевградчани, единият от които е притежавал 14 от тях. Странно защо, но помещението било с отворена врата, което улеснило апашите. Още по-любопитното е, че охранителна СОТ- система на фирма, собственост на бившите благоевградски полицейски шефове Христо Величков и Страхил Иванов, е трябвало да охраняват биткойните, но е била обезвредена и не се е задействала.  Техният офис се намира на етажа точно над ограбеното помещение.   Крадците издебнали момента, когато една от СОТ- колите на охранителната фирма прибирала дежурната диспечерка от дневна смяна към дома й. Дежурният охранител е бил уволнен още днес . \n\n\n                    ", "date": "2018.02.13", "title": "Откраднаха 21 машини за биткойни за над 200 000 лева"}
{"url": "http://www.monitor.bg/a/view/79007-%D0%A1%D1%8A%D0%B4%D1%8F%D1%82-%D1%83%D0%B1%D0%B8%D0%B9%D1%86%D0%B8%D1%82%D0%B5-%D0%BD%D0%B0-%D1%82%D0%B0%D0%BA%D1%81%D0%B8%D0%BC%D0%B5%D1%82%D1%80%D0%BE%D0%B2-%D1%88%D0%BE%D1%84%D1%8C%D0%BE%D1%80-%D0%BF%D0%BE-%D1%81%D1%8A%D0%BA%D1%80%D0%B0%D1%82%D0%B5%D0%BD%D0%B0%D1%82%D0%B0-%D0%BF%D1%80%D0%BE%D1%86%D0%B5%D0%B4%D1%83%D1%80%D0%B0/", "text": "Жертвата имала 61 рани, роднините с граждански иск за 450 000 лв. \n                    Варненският окръжен съд уважи искането за съкратено съдебно следствие на защитата на обвинените в убийството на таксиметровия шофьор Васил Ашиков край Варна, Космас Джероме и Ренета Козарова. Адвокатитие поискаха делото срещу тях да се гледа по съкратената процедура, във връзка със самопризнанието, което са направили Космас и Ренета след задържанието им, с което ще се намали наказанието им. В този случай, според НПК, съдът не може да наложи наказание доживотен затвор, без право на замяна, а присъжда лишаване от свобода от 20 до 30 години или ако прецени, че наказанието ще е лишаване от свобода от 15 до 20 години, ще го редуцира с една трета.Разпоредителното заседание на Окръжния съд във Варна по делото за грабеж, придружен с убийство на таксиметровия шофьор край Варна на 9 срещу 10 април, 2017 г., започна тази сутрин в наказателната зала на съда. Двамата убийци бяха доведени оковани с вериги, като останаха безизразни през цялото съдебно заседание.26-годишният Космас Джероме е от Дългопол. Той е дете от смесен брак между българка и нигериец от племето Зулу. Мъжът е и бивш студент, прекъснал заради слаб успех. Има 60% инвалидност, след като от малък страдал от детска церабрална парализа. На едно от предходните съдебни заседания прокурорът по делото разкри, че е напуснал постоянния си адрес, водил е скитнически живот и бил наркозависим.Ренета е от Свети Влас, студентка в Пловдив. Младата жена била силно комплексирана от външния си вид, а Космас имал комплекси заради физическия си недъг. Двамата се запознали месец преди убийството, по интернет и са с чисто съдебно минало. По думите на защитниците, Ренета е обичала силно Космас и е искала той да се чувства добре, затова постоянно била до него.Миналата година 61- годишния таксиметров шофьор Васил Ашиков бе зверски заклан в опит да бъде ограбен на метри от военното поделение край варненското село Каменар. Тежкото криминално престъпление е извършено от двамата за набавянето на средства, тъй като живеели на семейни начала, но не работели и нямали никакви пари. По време на разследваното бе събрана информация, че са живели в Пловдив, после сменили няколко квартири във Варна, а към деня на убийството, напуснали и последната от тях. Преди да извършат кървавото си дело, репетирали сценария, по който да го извършат. Според планът им трябвало да наемат такси, Ренета да седне отпред, а Космас – отзад. Като поемат по пътя, при някаква по-пуста местност той да поиска колата да спре, уж защото му се ходело по малка нужда. Напускайки колата, Ренета трябвало да си изпусне портмонето и да каже, че е бременна, а докато шофьорът се навежда да й го подаде, тя да го наръга с нож. След като сценарият бил изяснен, започнала подготовката за реализирането му. Космас подробно изчислил всеки детайл, а Ренета „тренирала” върху стари гуми как ще наръга таксиметровия шофьор. Предвидено било дори той да бъде специално подбран по-възрастен, за да не окаже голяма съпротива. Според Ренета, „за да придобият кураж“, непосредствено преди убийството двамата приели наркотично вещество или „кристали”, както ги наричат двамата в самопризнанията си. Както винаги, младежът изпаднал в агресивно състояние и започнал да повтаря, че нямат пари и трябва да намерят отнякъде. Ренета се опитала да му обясни да не се притеснява и, че на следващия ден, както всеки понеделник, родителите ще й пратят пари. Но Космас не се успокоил и я убедил, че трябва да излязат на улицата, да нападнат някого и да го ограбят. Понеже било късна неделна вечер, на улицата нямало нито един минувач. Тогава Космас настоял да се върнат в квартирата и да се въоръжат. След като взели ножове, излезли отново навън и тръгнали към такситата. Там избрали кола на “Триумф такси” с подходящ за тях, възрастен шофьор. Отново взели „кристали“ и се качили, като поели към варненското село Каменар. В района на военното поделение преди селото спрели по пъкления си сценарий, но след като Космас слязъл, шофьор видял ножа в ръцете на Ренета. Тя се разплакала и шофьорът лесно й го взел. През това време отвън Космас ръкомахал, подсещайки младата жена какво трябва да направи. Тъй като тя не го сторила, той се върнал в автомобила и започнал на нанася удари с ножа си в главата, врата и ременете на шофьора. Вероятно преценил, че ударите с едната му ръка не са достатъчно силни, а поради сакатостта си не можел да използва другата, започнал да дърпа тялото на шофьора на задната седалка и да крещи на Ренета, че е виновна, че нищо не е направила, като и казал „сега ще се наложи да го убия“. Когато разбрал, че жертвата е мъртва, той претърсил таксито, но намерил само телефона на шофьора, който струвал 20-ина лева. В яда си Космас го хвърлил на земята и го тъпкал с крака, докато го строши. Междувременно Ренета му взела ножа и го захвърлила настрани,  а малко по-късно охраната на поделението, пред което спряло таксито, ги задържала до идването на полицията. Впоследствие съдебните медици преброили 61 прободни и прорезни рани по тялото на жертвата.Тежкото умишлено престъпление, за което са обвинени двамата младежи, се наказва с от 15 до 20 години затвор, доживотен затвор или доживотен без замяна.Според адвокатите на двамата обвиняеми Иван Томов и Павел Димитров, подзащитните им са „Направили самопризнания още първия ден. Признали са още тогава, а не сега, за да мислим, че го правят само, за да ползват преференция при присъдата. Разкайват се за случилото се. Не са искали да убиват. Не са го планирали. Целта им е била грабеж“, коментираха защитниците. В съда бе представена и положителна характеристика на Космас от кмета на Дългопол, където младият мъж работил близо две години към кметството по социални програми.Роднините на убития Васил Ашиков, предявиха граждански иск в размер на 450 000 лева. Следващото заседание, на което ще бъде определена и присъдата, ще бъде на 12 март. Дотогава, по искане на прокурор Димитър Кайряков, ще бъдат изготвени справки за имотното състояние и наличието на лични банкови сметки на двамата обвиняеми.  \n                    ", "date": "2018.02.13", "title": "Съдят убийците на таксиметров шофьор по съкратената процедура"}
{"url": "http://www.monitor.bg/a/view/52150-%D0%9E%D0%B1%D1%80%D0%B0%D0%B7%D1%83%D0%B2%D0%B0%D1%85%D0%B0-%D0%B4%D0%B5%D0%BB%D0%BE-%D0%B7%D0%B0-%D0%BA%D1%80%D0%B0%D0%B6%D0%B1%D0%B0%D1%82%D0%B0-%D0%BD%D0%B0-%D0%BC%D0%B0%D1%88%D0%B8%D0%BD%D0%B8-%D0%B7%D0%B0-%D0%B1%D0%B8%D1%82%D0%BA%D0%BE%D0%B9%D0%BD%D0%B8/", "text": "\n                    В Районна прокуратура – Благоевград е образувано досъдебно производство за кражба на машини за добиване на свободни биткойни в Благоевград, съобщиха от държавното обвинение.На 10 февруари т.г. за времето от 17 ч. до 19 ч. от помещение на пети етаж в административна сграда на бул. „Васил Левски“ в Благоевград са откраднати 21 машини „Антмайнер С 9“, собственост на трима души. Преди обира била изтръгната метална планка на врата. Въпросните машини са известни като bitcoin miner и служат за добиване на свободни биткойни от интернет пространството. Стойността на всяка една от тях като нова е 8 000 евро, съобщават още от прокуратурата.Помещението, в което били разположени машините, не било оборудвано с климатична инсталация или климатик, като вследствие на работата им се стигало до сериозно загряване. Поради необходимостта от допълнително охлаждане помещението било с отворено врата.Работата по случая продължава с активни действия по разследването. \n                    ", "date": "2018.02.13", "title": "Образуваха дело за кражбата на машини за биткойни "}
{"url": "http://www.monitor.bg/a/view/77574-%D0%90%D0%BF%D0%B5%D0%BB%D0%B0%D1%82%D0%B8%D0%B2%D0%BD%D0%B8%D1%8F%D1%82-%D1%81%D0%BF%D0%B5%D1%86%D1%81%D1%8A%D0%B4-%D0%B2%D1%8A%D1%80%D0%BD%D0%B0-%D0%BD%D0%B0-%D1%80%D0%B0%D0%B1%D0%BE%D1%82%D0%B0-%D0%BA%D0%BC%D0%B5%D1%82%D0%B0-%D0%BD%D0%B0-%D0%A1%D0%B5%D0%BF%D1%82%D0%B5%D0%BC%D0%B2%D1%80%D0%B8/", "text": "\n                    Апелативният спецсъд върна на поста му кмета на Септември Марин Рачев. Десетки негови фенове посрещнаха решението с аплодисменти и радостни възгласи.Според магистратите няма доказателства, че ако е на работа той би укрил доказателства или би повлиял на свидетели. Рачев увери, че е в отпуск до 2 април т.г. и е на разположение на разследващите органи. Апелативните съдии решиха още, че доводът че на Рачев може да бъдат повдигнати още обвинения не е основателен. По време на делото не станало ясно кои свидетели трябва да бъдат разпитани. Освен това съдиите отбелязаха, че правото на труд е основно човешко право.Апелативният спецсъд отказа да отстрани и и общинския служител Станой Милов, който отговаря за инвестиционния контрол.Точно преди седмица първоинстанционният спецсъд отстрани от длъжност Рачев с аргумента, че ако е на работа може да укрие документи, да ги манипулира или антидатира, както и да въздейства на свидетелите, които все още не са разпитани или пък да принуди вече разпитаните да променят показанията си.Срещу Рачев са повдигнати две обвинения – за умишлена безстопанственост и за неизгодна сделка, ощетила община Септември с около 230 000 лв. Прокуратурата му определи мярка за неотклонение гаранция от 250 000 лв., но в понеделник спецсъдът я намали на 130 000 лв.\n                    ", "date": "2018.02.13", "title": "Апелативният спецсъд върна на работа кмета на Септември"}
{"url": "http://www.monitor.bg/a/view/1311-%D0%90%D0%BD%D0%B3%D0%B5%D0%BB%D0%BA%D0%BE%D0%B2%D0%B0-%D0%A0%D0%B0%D0%B1%D0%BE%D1%82%D0%B8%D0%BC-%D0%B8%D0%BD%D1%82%D0%B5%D0%BD%D0%B7%D0%B8%D0%B2%D0%BD%D0%BE-%D0%B7%D0%B0-%D0%B4%D0%B8%D1%80%D0%B5%D0%BA%D1%82%D0%BD%D0%B0-%D0%BB%D0%B8%D0%BD%D0%B8%D1%8F-%D0%A1%D0%BE%D1%84%D0%B8%D1%8F-%D0%9F%D0%B5%D0%BA%D0%B8%D0%BD/", "text": "\n                    Работи се интензивно за създаването на директна авиолиния между София и Пекин. Това увери министърът на туризма Николина Ангелкова на пресконференция след неформална среща на министрите на туризма по време на българското европредседателство.\n\n„По време на срещата миналата година16+1, която се проведе в Будапеща и на двустранната среща между нашия премиер Борисов и този на Китайската народна република се взе решение да се обсъди възможността за създаване на директна авиолиния между София и Пекин“ добави тя и уточни, че в момента се водят разговори, но предстои много работа, за да може една такава линия да бъде реализирана. Тя изрази надежда, че по време на втората половина на тази година, когато сме домакини на форума 16+1, да има конкретика, която да се съобщи.\n\n„Вчера по време на срещата ми с министъра на Хърватска той направи предложение да се включим към техните съвместни пакети, които изготвят със Словакия. Със сигурност ще го направим, готвим такива и с Турция, Гърция и Румъния“, разясни ресорният министър. Според нея това е един от начините да се привлекат допълнително китайски туристи.\n\nПо време на първата част от разговорите министрите са обсъдили ролята на туризма в икономиката на всяка една от страните и колко е важна тази индустрия за всички, тъй като тя създава изключително много работни места и повече от 10% от БВП на Европа.\n\nПо-голяма част от делегациите са се фокусирали върху възможностите за създаване на условия, които да подобрят качеството на туристическия продукт. „Най-вече условия, които да регулират т.нар. платформи като Airbnb. Също така да се създаде допълнителна свързаност в региона, не само между отделните столици“, уточни Ангелкова.\n\nКоментирана е и темата за интеграцията на Турция, както и създаването на съвместни продукти с далечни пазари. По думите на родният министър на туризма е говорено и за нови възможности за финансиране на туризма\n\nВ отговор на журналистически въпрос Ангелкова заяви, че Турция е важен пазар за България, тъй като 636 хил. са посетели страната. „Тя е важна за нас както за икономиката, така и за всички други секторни политики, които правителството води. Очакваме и тази година да има ръст на турски туристи не само през зимата, но и през цялата година“, каза тя.\n\nЕлжбета Биенковска, еврокомисарят по вътрешния пазар, промишлеността, предприемачеството и малките и средни предприятия пък каза, че туризмът е много важен и той има влияние върху други отрасли. Според нея без транспорт, летища и инфраструктура не могат да се привличат и посрещат повече туристи.\n\nГенералният секретар на Световната организация по туризъм към ООН Зураб Пололикашвили пък каза, че е важно да се говори за туризма по време на председателството. „Вече има нови идеи как да си сътрудничим. Имаме възможност да обсъдим как ще се развива отрасълът и как да се постигне възможно най високо качество в епохата на цифровизацията. Тук сме да окажем пълна подкрепа и да помислим как ще работим оттук нататък“, бе категоричен той.\n                    ", "date": "2018.02.13", "title": "Ангелкова: Работим интензивно за директна линия София – Пекин"}
{"url": "http://www.monitor.bg/a/view/32158-%D0%A1%D1%8A%D0%B7%D0%B4%D0%B0%D0%B2%D0%B0%D1%82-%D0%BA%D0%B0%D1%80%D1%82%D0%B0-%D0%BD%D0%B0-100%D1%82%D0%B5-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8-%D1%82%D1%83%D1%80%D0%B8%D1%81%D1%82%D0%B8%D1%87%D0%B5%D1%81%D0%BA%D0%B8-%D0%BE%D0%B1%D0%B5%D0%BA%D1%82%D0%B0/", "text": "\n                    Предстои да се създаде карта на 100-те европейски туристически обекта, като целта е да се привличат все повече туристи на Стария континент. Това обяви българският министър на туризма Николина Ангелкова по време на срещата на министрите на туризма в рамките на българското европредседателство.\n\n„С колегите министри днес обсъдихме идея за създаване на своеобразна карта на 100-те европейски туристически обекти, която символично да наречем Софийска карта на 100-те европейски туристически обекти. Тя стъпва на опита на България в популяризирането на нейните важни 100 национални обекта, която е уникален български принос в туристическото движение“, разясни родният министър.\n\nПо думите на Ангелкова националната карта е имала огромен успех в страната ни и е увеличила значително посещенията в културно-историческите обекти и привлича интереса на младите хора. „Това ни вдъхнови да предложим тази инициатива да се осъществи и в европейски мащаб, стъпвайки на обектите включени в списъка на ЮНЕСКО“, каза още тя.\n\nИдеята е с европейската карта да се постави фокус върху културата на Стария континент. Все още не е ясно обаче кой ще изготви тази карта и в какъв срок.\n\nАнгелкова припомни, че през 2017 г. Европа е привлякла 670 млн. чуждестранни туристи. По думите й само в България се отчита ръст от 21% на гостите от Индия и 10% на туристите от САЩ.\n                    ", "date": "2018.02.13", "title": "Създават карта на 100-те европейски туристически обекта"}
{"url": "http://www.monitor.bg/a/view/2259-%D0%9E%D0%BF%D0%B0%D1%81%D0%B2%D0%B0%D1%82-%D0%9F%D0%BB%D0%BE%D0%B2%D0%B4%D0%B8%D0%B2-%D1%81-%D0%BE%D0%BA%D0%BE%D0%BB%D0%BE%D0%B2%D1%80%D1%8A%D1%81%D1%82%D0%BD%D0%B8-%D1%88%D0%BE%D1%81%D0%B5%D1%82%D0%B0/", "text": "\n                    До няколко години Пловдив ще бъде буквално опасан с околовръстни шосета, чиято цел е да осигурят безконфликтно шофиране и бързо придвижване от всяка точка край града към автомагистрала „Тракия”. Финансирането за част от мащабните пътни проекти във втория по големина град е осигурено, съобщи на пресконференция в областната администрация в Пловдив председателят на УС на АПИ инж. Дончо Атанасов. Специално за разширяването на Асеновградско шосе той уточни, че процедурата по заданието за локалните платна е била тежка.\n\n„Целта беше максимално да приберем локалните платна към директно трасе, за да използваме транспортната територия, да не закачаме имоти, за които така или иначе процедираме ПУП-ове, регулация няма и тази процедура зимата я приключихме с успех”, обясни инж. Атанасов. По думите му строителната дейност по Асеновградско шосе ще започне отново, когато метеорологичните условия позволят. Очаква се това да стане към края на февруари, когато инж. Атанасов ще разреши на фирмата строител да продължи работа. Принципно за републикански пътища строителството е забранено до 15 март, когато приключва зимното поддържане.\n\nПътят Пловдив – Асеновград, известен в региона, като „път убиец”, ще стане високоскоростен. Това означава, че максималната скорост за движение на автомобили ще бъде 110 км/час. Ще има пет кръгови, които ще осигуряват безпроблемно включване на автомобилите в движението. Камерата за засичане на нарушители на ограничението от 60 км/час в района на КЦМ, която вади очите на всички шофьори от години, ще бъде премахната.\n\n„До края на седмицата ще се съгласуват всички идейни проекти за локалните платна от всички институции. След това предстои процедиране на подробни устройствени планове (ПУП), които най-вероятно трябва да бъдат процедирани от трите общини, на чиято територия се намират локалните платна. Това е въпрос, който ще бъде решен с оглед на процедурите и бързината за процедиране на парцеларните планове. След това следват отчуждения, като ще видим дали бюджетите на трите общини могат да си позволят този финансов удар заради отчужденията. Това ще стане ясно след 2 седмици”, каза още шефът на АПИ. По думите му успоредно с това и в най-кратки срокове предстои пускането на тръжната процедура за кръговото движение на път II-86.\n\nНа изхода на Пловдив, където е бившата караулка на КАТ, ще е ситуирано едното от големите кръгови на Асеновградско шосе. От него се предвижда в бъдеще да започне строителството на така наречения „източен” обход на Пловдив. „Идеята на АПИ е с оглед на голямото проектиране, което предстои за кръговото движение и връзката с а.м. „Тракия”, източният обход да е със съвсем нови решения и с локални платна с цел безконфликтно преминаване по околовръстния път на Пловдив. Така както е решен и софийският околовръстен път”, обясни инж. Атанасов. Локалните платна са важни, защото инвеститорският интерес е голям и край новото шосе най-вероятно ще започнат да строят предприятия и офис сгради.\n\nДължината на отсечката ще бъде 4,9 км и тя ще осигури движение на автомобили в посока пътния възел „Скобелева майка”. Така всеки, който слиза от Пампорово и пътува към магистрала „Тракия” или Свиленград ще може да не влиза в натоварения градски трафик, а да се включи към аутобана по новата отсечка. Целта е да свърже и съществуващия стар околовръстен път на Пловдив, който излиза на караулката на Асеновградско шосе с друг изключително натоварен изход - към Свиленград и магистрала „Тракия”.\n\nИнж. Дончо Атанасов бе в Пловдив за работна среща с областния управител Здравко Димитров, кметове на общини и депутати, по повод реализацията на големите инфраструктурни проекти в областта.\n\n \n                    ", "date": "2018.02.13", "title": "Опасват Пловдив с околовръстни шосета"}
{"url": "http://www.monitor.bg/a/view/84410-%D0%9D%D0%B5%D1%81%D0%B5%D0%B1%D1%8A%D1%80-%D0%B2%D0%B7%D0%B8%D0%BC%D0%B0-%D1%82%D1%80%D0%BE%D1%82%D0%BE%D0%B0%D1%80%D0%B8%D1%82%D0%B5-%D0%B8-%D1%83%D0%BB%D0%B8%D1%86%D0%B8%D1%82%D0%B5-%D0%BD%D0%B0-%D0%A1%D0%BB%D1%8A%D0%BD%D1%87%D0%B5%D0%B2-%D0%B1%D1%80%D1%8F%D0%B3/", "text": "\n                    Улиците и тротоарите в курорта Слънчев бряг ще бъдат предадени в собственост на община Несебър, обяви вицепремиерът Валери Симеонов. По думите му миналата седмица заедно с кмета на общината и съгласувано с премиера Бойко Борисов е изготвена стратегия за инфраструктурата и план за действие в курорта.\n\nВ момента уличната инфраструктура се управлява от държавното акционерно дружество \"Слънчев бряг\". Симеонов разказа, че заради това, че улиците са собственост на дружеството, там няма достъп КАТ, а движението на триколки, файтони, влакчета и туристически автобуси било хаотично.\n\nТротоарите били \"заринати с бараки\", които продават \"бикини, сутиени и всякакви други глупости\". \"Тук идва шлаката на Европа, която идва да пие, да се търкаля по улиците и да пазари джапанки по 2 лв.\", каза вицепремиерът.\n                    ", "date": "2018.02.13", "title": "Несебър взима тротоарите и улиците на Слънчев бряг"}
{"url": "http://www.monitor.bg/a/view/60031-%D0%92%D0%B8%D0%B2%D0%B0%D0%BA%D0%BE%D0%BC-%D1%82%D1%8A%D1%80%D1%81%D0%B8-%D0%BE%D1%80%D0%B8%D0%B3%D0%B8%D0%BD%D0%B0%D0%BB%D0%BD%D0%B8-%D0%B8%D0%B4%D0%B5%D0%B8-%D0%B7%D0%B0-1-%D0%BB%D0%B5%D0%B2/", "text": "\n                    Виваком търси оригинални идеи за какво може да бъде похарчен един лев. Проучването е инициирано от телекома във връзка с новото предложение за 4G таблети за тази сума и е публикувано в двете най-достъпни анкетни платформи в интернет –  и . Анкетата се състои само от един въпрос: „Какво бихте направили с един лев?“ Всеки отговор е приемлив и всички участници имат шанс да спечелят наградата - таблет Prestigio Grace 3157. За нея ще се състезават всички, попълнили анкетата, независимо какъв отговор са дали и кой мобилен оператор ползват. Най-оригиналните и мъдри идеи ще бъдат публикувани в официалната фейсбук страница на компанията. Анкетата ще бъде активна в продължение на една седмица - от 13 до 20.02.2018 г.\n\nКампанията на Виваком представя два модела таблети от портфолиото на телекома на изключително достъпна цена от един лев, за първи път в комбинация с тарифен план в средния ценови клас, вместо във високия, както се налага обикновено.\n\nPrestigio Grace 3157 струва 1 лев еднократно, заедно с двугодишен абонамент за дейта плана на Виваком iTraffic M+. Таблетът е със 7-инчов IPS LCD дисплей и разчита на четириядрен 1.1GHz процесор.\n\nДругата опция на потребителите е да се оборудват с 8-инчов Prestigio Wize 3418 за един лев на месец, с договор за 24 месеца отново с план iTraffic M+. Той включва неограничен мобилен интернет, като мегабайтите на максимална скорост са 6 000, а за използване в роуминг в ЕС са 2 500. В допълнение пакетът осигурява мобилната телевизия с до 50 ТВ канала чрез услугата на Виваком - TV Go от.\n\nКампанията е валидна до края на месец февруари, а правилата на играта са публикувани във  на Виваком. \n                    ", "date": "2018.02.13", "title": "Виваком търси оригинални идеи за 1 лев"}
{"url": "http://www.monitor.bg/a/view/35000-%D0%95%D0%BA%D1%81%D0%BF%D0%B5%D1%80%D1%82-%D0%91%D1%8A%D0%BB%D0%B3%D0%B0%D1%80%D0%B8%D1%8F-%D0%B5-%D0%B1%D0%B5%D0%B7%D0%BE%D0%BF%D0%B0%D1%81%D0%BD%D0%B0-%D1%82%D1%83%D1%80%D0%B8%D1%81%D1%82%D0%B8%D1%87%D0%B5%D1%81%D0%BA%D0%B0-%D0%B4%D0%B5%D1%81%D1%82%D0%B8%D0%BD%D0%B0%D1%86%D0%B8%D1%8F/", "text": "\n                    България е безопасна туристическа дестинация. Това заяви Том Дженкинс, изпълнителен директор на Европейската туристическа асоциация по време на срещата на министрите на туризма в рамките на българското европредседателство.\n\n„Не знам дали е най-безопасната, но е много безопасна – тази, в която се намираме днес. Положили сме много усилия за това. България е много стабилна – политически и социално като държава в Европа. И смятам, че от година на година привлича все повече туристи“, категоричен бе Дженкинс.\n\nПо думите му безопасно място е това където има добри превантивни мерки, анализи и практически решения. „Мога да ви опиша как би изглеждала такава дестинация – където няма велосипеди, няма водни спортове, няма зимни спортове, няма коли, няма животни, няма болници. Такова място може да съществува, но няма да е много забавно да се посети“, уточни Дженкинс.\n\nОт своя страна Соломон Паси, президент на Атлантическия клуб в България и бивш министър на външните работи, предположи, че подобно място би могло да бъде Антарктида.\n\nПаси отправи и няколко предложения по време на форума, а именно да се поиска от ЕК специализирана бюджетна линия за универсален достъп до Wi-Fi на туристически обекти на територията на ЕС. Изразявайки свое лично мнение, Паси предложи участващите в срещата министри на туризма от ЕС да окуражат своите правителства за това ЕС да покрие вноската на САЩ към ЮНЕСКО, което би било по думите му \"изключителна инвестиция в развитието на европейския туризъм и европейската култура\". Парите, инвестирани в ЮНЕСКО, се връщат, подчерта Паси. Друго предложение е ЕС да окуражи частни предприемачи да бъдат пуснати дронове над всички обекти на ЮНЕСКО, които дронове да предават в реално време какво се случва.\n                    ", "date": "2018.02.13", "title": "Експерт: България е безопасна туристическа дестинация"}
{"url": "http://www.monitor.bg/a/view/67992-50-%D1%80%D1%8A%D1%81%D1%82-%D0%BD%D0%B0-%D0%BA%D0%B8%D1%82%D0%B0%D0%B9%D1%81%D0%BA%D0%B8%D1%82%D0%B5-%D1%82%D1%83%D1%80%D0%B8%D1%81%D1%82%D0%B8-%D1%83-%D0%BD%D0%B0%D1%81/", "text": "\n                    С около 50% са се увеличили китайските туристи у нас през 2017 г., което означава, че общият брой на китайците посетили родината ни е 19 хил. Това заяви посланикът на Китай в България Н.Пр. Джан Хайджоу по време на срещата на министрите на туризма в рамките на българското европредседателство.\n\nТой цитира проучване от 2016 г., според което от 100 китайски 30 имат желание да посетят Европа, като европейските градове са сред петте най-желани туристически дестинации. „Китай е най-големият потребител на туристически услуги и най-големият източник на туристи. В Китай туризмът се превърна в стратегическа движеща сила за икономическото преструктуриране и растеж“, каза Хайджоу.\n\nПо думите му през миналата година 129 млн. китайци са пътували в чужбина. Той побърза да спомене, че Китай е цивилизация на 5 хил. години и има много туристически обекти, които също привличат голям брой туристи от цял свят.\n\nПосланикът обаче обърна внимание на факта, че популярността на България в Китай не е достатъчна. „България дори не е толкова позната, колкото е Мавриций. И поради липсата на информация не са много китайците, които се възползват от предимствата на българския туризъм“, каза още посланикът.\n\nМартин Захариев, директор на Националния борд по туризъм заяви, че обикновено китайците пътуват по групи, като се интересуват основно от културен и исторически туризъм, но и често идват в Европа за да пазаруват от известните европейски брандове. По думите му те се опитват да посетят възможно най-много странни в рамките на едно посещение до Европа, като отделят по 2-3 дни на всяка страна.\n\nСпоред експерта визите остават много сериозно предизвикателство за гражданите на Китай. Освен това плащането с мобилен телефон също стопира китайците. Те били свикнали да сканират баркода на стоката с телефона и всичко да е платено, разясни още Захариев. За да идват повече китайци е нужно да бъдат създадени и повече преки полети, както и да се обърне внимание на цифровизацията.\n                    ", "date": "2018.02.13", "title": "50% ръст на китайските туристи у нас"}
{"url": "http://www.monitor.bg/a/view/36958-%D0%A1%D1%80%D0%B5%D0%B4%D0%BD%D0%B0%D1%82%D0%B0-%D0%B7%D0%B0%D0%BF%D0%BB%D0%B0%D1%82%D0%B0-%D1%80%D0%B0%D1%81%D1%82%D0%B5-%D1%81-%D0%BD%D0%B0%D0%B4-10/", "text": "1123 лева са получавали средно българите през декември\n                    Средната месечна работна заплата в България нараства с 10,6% до 1095 лева през четвъртото тримесечие на 2017 г. спрямо четвъртото тримесечие на 2016 г. Най-голямо e увеличението в икономическите дейности \"Образование\" - с 18,5%, \"Други дейности\" - с 14,5%, и \"Административни и спомагателни дейности\" - с 14,4%. Това показват данните на Националния статистически институт (НСИ).\n\n\n\nа в частния - с 10,8%. Най-високи заплати се дават в секторите на създаването на информационни продукти и далекосъобщения - 2448 лева, в енергийния сектор - 1808 лева, финансовата и застрахователната дейност - 1783 лева. Спрямо периода юли-септември средната заплата расте с 5,6%. Най-голям ръст се отчита в секторите \"Образование\" - с 19,2%, \"Операции с недвижими имоти\" - със 7,7%, и \"Други дейности\" - с 6,2%.\n\nПрез последните три месеца на годината най-ниско платени са били заетите в хотелиерството и ресторантьорството - 647 лева. В строителството също заплащането по официални данни е сред най-ниските, като средната заплата е 847 лева през последното тримесечие.\n\nПо предварителни данни на статистическия институт към края на декември 2017 г.\n\n\n\nспрямо края на септември 2017 г., като достигат 2,28 милиона. Спрямо края на третото тримесечие на 2017 г. най-голямо намаление се наблюдава в икономическите дейности „Селско, горско и рибно стопанство“ - с 12,1%, „Хотелиерство и ресторантьорство“ - с 12%, и „Операции с недвижими имоти“ - с 5,1%. Най-голямо увеличение на наетите лица по трудово и служебно правоотношение е регистрирано в дейност „Производство и разпределение на електрическа и топлинна енергия и на газообразни горива“ - с 1,9%. През трите месеца в края на годината\n\n\n\nс 22,2%, и при търговията и ремонта на автомобили - със 17,3%.\n\nВ края на декември 2017 г. в сравнение с края на декември 2016 г. наетите лица по трудово и служебно правоотношение се увеличават с 5,4 хил., или с 0,2%. Най-голямо увеличение на наетите се наблюдава в икономическите дейности „Административни и спомагателни дейности“ - с 3,2 хил., и „Хотелиерство и ресторантьорство“ - с 2,2 хил., а най-голямо намаление - в „Търговия; ремонт на автомобили и мотоциклети“ - с 2,9 хил.\n\nВ процентно изражение увеличението е най-значително в „Административни и спомагателни дейности“ (2,8%) и „Хотелиерство и ресторантьорство“ (2,1%), докато най-голямо намаление е регистрирано в „Операции с недвижими имоти“ (2,8%).\n                    ", "date": "2018.02.13", "title": "Средната заплата расте с над 10% "}
{"url": "http://www.monitor.bg/a/view/58248-%D0%97%D0%B0%D1%82%D0%B2%D0%B0%D1%80%D1%8F%D1%82-%D0%BF%D1%8A%D1%82%D1%8F-%D0%B7%D0%B0-%D0%BC%D0%B8%D0%B3%D1%80%D0%B0%D0%BD%D1%82%D0%B8-%D0%BF%D1%80%D0%B5%D0%B7-%D0%A7%D0%B5%D1%80%D0%BD%D0%BE-%D0%BC%D0%BE%D1%80%D0%B5-%D0%B2-%D1%83%D1%87%D0%B5%D0%BD%D0%B8%D0%B5-%D1%81-%D0%BA%D0%BE%D1%80%D0%B0%D0%B1%D0%B8-%D0%BD-%D0%9D%D0%90%D0%A2%D0%9E/", "text": "\n                    Фрегатата „Дръзки“, групи от командоси на Българските ВМС с въздушната подкрепа на хеликоптер „Пантер“, се включиха в съвместно учение на НАТО край Варна. Българските военни се присъединиха към Втората постоянна военноморска група патрулни кораби на Алианса, която е на 3-дневно посещение в морската ни столица.Флагман на SNMG2 е ескадреният миноносец „Duncan” от Кралските ВМС, а в групата са още и фрегатите „Gaziantep”(Турция) и „Regele Ferdinand”(Румъния).Посещението е планирано, съгласно разписанието за операции, утвърдено преди повече от година. „Една от основните роли на групата кораби е преодоляване на проблемите с миграцията, като в съвместната работа с българските моряци ще бъдат отработени и различни ситуации, свързани  този проблем, обясни командващия ВМС, контрадмирал Митко Петев.В момента в Черно море няма засилен натиск от нелегални мигранти. Мерките за опазване на морската ни граница, взети съвместно с Гранична полиция, дават резултат. Достатъчно рано беше показано, че всички пътища към българската граница през Черно море, могат да бъдат покрити и всяко нарушение - достатъчно рано открито, за да продължават опитите за нелегално преминаване. Мащабът на това предизвикателство към националната сигурност на всички европейски държави обаче е такъв, че не може да се очаква една единствена организация да се справи с него“, отбеляза контрадмирал Петев.„Европа тепърва ще се сблъсква с проблема с мигрантската вълна. Нашата малка роля в целия процес е да помагаме на крайбрежната охрана на Гърция, Турция и Великобритания да се намалят последствията от нея, добави капитанът на „Duncan”, комодор Майк Ътли. Като командир на Втората постоянна военноморска група патрулни кораби на НАТО (SNMG2) той заяви, че една от ключовите задачи пред групата, е реагиране при хуманитарни задачи и проблеми. Другите приоритети са действия при военни предизвикателства и събития, свързани със сигурността в Средиземно и Черно море. „Тук сме, за да пазим спокойна обстановка в акваторията на Черно море“, заяви комодорът при гостуването на командирите на бойните кораби при варненския кмет Иван Портних. Ъртли сподели, че е важно хората от региона да знаят, че плаването в региона е безпроблемно, което е от значение за местните икономики. След съвместното учение приключва и 3-дневната визита във Варна на постоянна военноморска група патрулни кораби на НАТО, които ще отплават за Истанбул.\n                    ", "date": "2018.02.13", "title": "Затварят пътя за мигранти през Черно море в учение с кораби н НАТО "}
{"url": "http://www.monitor.bg/a/view/85563-%D0%9A%D1%83%D1%87%D0%B5-%D0%BD%D0%B0%D1%85%D0%B0%D0%BF%D0%B0-%D0%B1%D0%B0%D0%B1%D0%B0-%D0%B8-4%D0%B3%D0%BE%D0%B4%D0%B8%D1%88%D0%BD%D0%BE%D1%82%D0%BE-%D0%B9-%D0%B2%D0%BD%D1%83%D1%87%D0%B5-%D0%B2-%D0%94%D1%83%D0%BF%D0%BD%D0%B8%D1%86%D0%B0/", "text": "\n                    Питбул нахапа баба и 4-годишното й внуче в квартал „Развесената върба“ в Дупница. Инцидентът е възникнал в понеделник около 18.30 часа, когато домашния любимец на дупничанка се изскубнал от синджира в двора на дома й и започнал да обикаля район. При вида на тичащото 4-годишно детенце кучето се нахвърлило върху него и го захапало за крака. В опита си да помогне да внучето си пострадала и възрастната жена. \nНа двете нахапани е оказана медицинска помощ от Спешния център в Дупница. Служители на РУ Дупница са установили собственичката на кучето, която живеела наблизо. „Жената каза, че животното е скъсало синджира, с който било вързано, и избягало. По чудо не се е стигнало до някоя сериозна трагедия. Благодарение на бързата намеса на хора в района бабата и внучето са се отървали със сравнително леки наранявания в областта на краката. Можем да кажем, че ужасът, който са изживяли определено е голям, защото на всички е ясно, че тази порода е доста агресивна“, коментираха разследващи. За случая е уведомен дежурен прокурор, започната е преписка в РУ Дупница.  \n                    ", "date": "2018.02.13", "title": "Куче нахапа баба и 4-годишното й внуче в Дупница"}
{"url": "http://www.monitor.bg/a/view/75561-%D0%94%D0%B0%D0%B4%D0%BE%D1%85%D0%B0-%D0%BF%D0%B8%D1%82%D0%B1%D1%83%D0%BB%D0%B0-%D0%A6%D0%B5%D0%B7%D0%B0%D1%80-%D0%BD%D0%B0-%D1%81%D0%BE%D1%84%D0%B8%D0%B9%D1%81%D0%BA%D0%B0-%D0%BE%D1%80%D0%B3%D0%B0%D0%BD%D0%B8%D0%B7%D0%B0%D1%86%D0%B8%D1%8F-%D0%B4%D0%B0-%D0%B3%D0%BE-%D0%BF%D0%B0%D0%B7%D0%B8/", "text": "\n                    Питбулът Цезар, който на 30 януари тази година причини смъртта на 3-годишния Тошко Стоянов в пазарджишкото село Мокрище, е предаден на организацията \"Вотан - нов живот за питбула\" от София. Това съобщиха от Областната дирекция по безопасност на храните в Пазарджик. Представители на организацията, която се занимава с приютяване на изоставени, малтретирани и с проблеми в поведението кучета от породата „питбул“, са пристигнали в понеделник в къщата на Димитър Михайлов в селото и в присъствието на ветеринарен специалист са взели Цезар. Той  е бил откаран в приют на сдружението и ще остане там, докато приключи досъдебното производство, образувано за смъртта на детето, тъй като може да се наложи да потрябва на магистратите при допълнителни тройни или петорни експертизи. От неправителствената организация са се ангажирали да направят пълни изследвания на питбула, да не го извеждат на публични места и да не допускат външни хора до него.Вчера изтече 14-дневният карантинен период след трагичния инцидент в дома на Димитър Михайлов. През тези 2 седмици трябваше да бъде установено дали кучето не е болно от бяс, което да е било причината за агресията му към детето. Готова е и експертизата за състоянието на питбула, изготвена от специалист-етолог.\n                    ", "date": "2018.02.13", "title": "Дадоха питбула Цезар на софийска организация "}
{"url": "http://www.monitor.bg/a/view/86191-%D0%91%D0%BE%D0%B9-%D0%B8-%D1%82%D0%BE%D1%80%D0%BC%D0%BE%D0%B7-%D0%B2-%D0%B4%D0%BE%D0%BC-%D0%B7%D0%B0-%D0%B4%D0%B5%D1%86%D0%B0-%D0%B2-%D0%91%D0%BE%D1%80%D0%BE%D0%B2%D0%B0%D0%BD/", "text": "\n                    Пореден случай на насилие над деца втрещи България. Скандалните кадри, направени от социален работник в центъра за настаняване от семеен тип в Борован още през октомври, разпространиха от „Господари на ефира”.Този път необузданата агресия е проявена от възпитателката Людмила Петрова, която дори изпълнявала длъжността управител, тъй като шефът Лъчезар Бичовски е опериран. На единия видеозапис се вижда, как младата, добре облечена госпожа седи на мека мебел, а в краката й е дете на около 7-8 години, което тя шамари, скубе, рита и обижда. Причината – не се явило на закуската в центъра, а в това време било в къща на познати в селото. От едната плесница пръстенът й дори се размества, тя го оправя и продължава да бие. В другия клип агресията на възпитателката е насочена към по-голямо момиче, което не е влязло в час. През цялото време Петрова крещи на децата на сочен боровански диалект, нарича ги смрадливи и глупави.Пред репортер на господарите Петрова се извини и каза, че това е еднократен случай, а не системно отношение към децата, лишени от родителска грижа.След излъчването на записите институциите се раздвижиха. Започна комплексна проверка, но се оказва, че на този етап възпитателката побойничка не може да бъде наказана и махната от центъра. Това право има само началникът й, който обаче е в болнични. Единственото, което е могла да направи кметицата на Борован Десислава Тодорова е да назначи друг изпълняващ длъжността управител. Тодорова разбрала за издевателствата на 8 януари. Според нея това поведение е недопустимо. Тя назначила комисия и лично участвала в проверката, която била направена. След излъчването на скандалните кадри, т.е. във вторник, Людмила Петрова не се е явила на работа и не е представила никакъв документ за отсъствието си.Възпитателката ще си понесе съответните законови дисциплинарни мерки, след като бъде готов докладът на Регионалната дирекция за социално подпомагане и този от Агенцията за закрила на детето, каза кметицата Тодорова. Директорът на дирекцията за социално подпомагане във Враца Мария Търнавска също коментира случая: \"Извършваме регулярни посещения и наблюдаваме как служителите си вършат работата. Наш ангажимент е ежемесечно да извършваме посещения. Екипът от Бяла Слатина, а и децата в центъра потвърдиха, че социален работник всеки ден ходи до центъра. Не е добра материалната база там. Още през април бе сезиран кметът за това нещо\", призна тя. Но изтъкна, че колкото пъти е оставала насаме с децата и ги е питала как се чувстват и какви са грижите, полагани за тях, винаги е получава отговор, че са добре и всичко е наред.В центъра, който се помещава в сградата на бившия дом за сираци в селото се отглеждат 30 деца на възраст от 7 до 18 години, за които се грижат повече от 20 души. Пред местни хора питомците на центъра се оплаквали, че са подложени на системен физически и психически тормоз. От персонала пък контрират, че децата също им посягат. Те признават, че наистина се налага да се карат на настанените в центъра, защото често отсъстват от часове, бягат и събират фасове по улиците.Районната прокуратура в Бяла Слатина вече подхвана случая с насилие в центъра за настаняване на деца от семеен тип в Борован. Държавните обвинители са се самосезирали и са образували проверка за това дали има извършено престъпление. Прокуратурата в Бяла Слатина, под чиято административна власт е и Борован, ще изиска информация от социалните служби, от полицията и от ръководството на центъра, за да извърши щателна проверка.\nПред Нова телевизия говорителят на главния прокурор Румяна Арнаудова обясни, че за изтезаване и за причиняване на лека телесна повреда на малолетни лица, наказанието е до 3 години лишаване от свобода.\"Може би трябва да се помисли и на законодателно ниво дали да не се увеличи размерът на наказанието – превантивно, за да се препятстват подобни прояви. За българската прокуратурата децата са деца и трябва да се погрижим за тях”, коментира тя.\n                    ", "date": "2018.02.13", "title": "Бой и тормоз в дом за деца в Борован (ОБНОВЕНА)"}
{"url": "http://www.monitor.bg/a/view/54955-%D0%92%D0%BE%D0%B5%D0%BD%D0%B5%D0%BD-%D0%BE%D1%81%D1%8A%D0%B4%D0%B8-%D0%B0%D1%80%D0%BC%D0%B8%D1%8F%D1%82%D0%B0-%D0%B7%D0%B0-%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%B5%D0%BD-%D1%82%D1%80%D1%83%D0%B4/", "text": "Поделение плаща допълнителни 3 бона за получаване и предаване на оръжие и придвижване до обекта\n                    \n                    ", "date": "2018.02.13", "title": "Военен осъди армията за извънреден труд"}
{"url": "http://www.monitor.bg/a/view/61711-6290-%D0%BD%D0%B0%D1%88%D0%B8-%D1%81%D1%82%D1%83%D0%B4%D0%B5%D0%BD%D1%82%D0%B8-%D0%BD%D0%B0-%D0%9E%D1%81%D1%82%D1%80%D0%BE%D0%B2%D0%B0/", "text": "6290 наши студенти учат във Великобритания \n                    \n\nАбитуриентите да излизат от гимназия с два западни езика, различни от майчиния си. Въвеждането на такъв стандарт в Европа предвижда програмата „Хоризонт 2025“. Това съобщи координаторът по международния проект „Световно образование“ Ирина Христова.Идеята е до 2025 година училищата в Европа да въведат този модел6290 български студенти следват във Великобритания, а 2080 кандидати са подали документи само за учебната 2018 – 2019 година, които се възползват от запазеното финансиране след Brexit. Прогнозите до момента показват, че и през 2019 - 2020 година Обединеното кралство ще продължи политиката със студентското кредитиране, обясни Христова. Тя добави още, че въпреки Brexit Шотландия е взела официално решение да запази безплатното обучение за студенти за учебната 2019 - 2020 година. Към момента по данни на Асоциацията на британските университети там следват общо 1335 българи. Тепърва се очаква решението за приема на Англия, в която учат 4640 нашенци, както и на Уелс, където БГ студентите са 310. Нова система за кандидатстване е въвела Франция за предстоящата учебна година в държавните университети. Студентите ще могат да подават документи в 10 вуза, като ще получават отговор от всеки от тях, а не, както досега, само от един. Срокът за кандидатстване е 13 март. За последната учебна година 1476 българи са започнали обучение във Франция. Дания пък вдига летвата за вход.Завишени изисквания ще има към нивото на владеене на английски езиккакто и на хорариума часове по физика и математика за инженерните специалности. Крайният срок за подаване на документи е 15 март. Кандидат-студентите и техните родители ще могат да се запознаят с всички новости и важни моменти около кандидатстването в чужд ВУЗ този уикенд по време на изложението „Световно образование“, което ще се проведе в хотел „Маринела“. В събитието ще вземат участие над 80 образователни институции. За посетителите ще има бонус. Те ще получат финансов наръчник за кандидат-студента с информация за разходите за обучение и възможностите за финансиране на образованието в Европа, Азия, САЩ, Канада, Австралия.\n                    ", "date": "2018.02.13", "title": "Излизаш от гимназията с 2 западни езика (ОБНОВЕНА)"}
{"url": "http://www.monitor.bg/a/view/83378-%D0%A3%D0%BA%D1%80%D0%B5%D0%BF%D0%B2%D0%B0%D1%82-%D1%82%D0%B5%D1%80%D0%B5%D0%BD%D0%B0-%D0%BD%D0%B0-%D1%81%D0%B2%D0%BB%D0%B0%D1%87%D0%B8%D1%89%D0%B5%D1%82%D0%BE-%D0%B2-%D0%91%D0%B0%D0%BD%D0%BA%D1%8F/", "text": "Предстои изграждане на втория етап от канализацията в „Горна баня“\n                    На терена на свлачището в Банкя ще бъдат извършени аварийно-укрепителни действия, съобщи кметът на София Йорданка Фандъкова при посещение в района. Тя обясни, че в рамките на седмица екипа на инж. Франгов от висшето строително училище „Любен Каравелов“ ще е готов с предписанията за стабилизация на свлачищния процес. „Заедно с това в рамките на месец ще се извършват хидрогеоложки и лабораторни проучвания, на базата на които да се изработи проекта за трайно укрепване“, каза столичната кметица. Според инж. Франгов най-вероятна причина за свлачището са подпочвени и повърхностни води, както и неправилни зауствания в терена. Фандъвкова е поискала „Софийска вода“ да направи видео заснемане и лабораторни изследвания на ВиК мрежата в района на свлачището.Фандъкова посети и квартал „Горна баня“, където провери ремонтните дейности на емблематичната за квартала Червена къща. След приключването на реконструкцията в нея ще бъде открта млечна кухня, клуб на пенсионера и приемна за срещи на жителите на „Горна баня“. Фандъкова съобщи, че предстои да започне и реализацията на втория етап от проекта за ВиК инфраструктура. От „Московска“ 33 са осигурили финансиране на стойност 2 млн. лв. и вече има избран изпълнител. В края на минали месец Столичният общински съвет реши да промени договора със \"Софийска вода\". С поправките се задължава дружеството да инвестира 365 милиона лева във ВиК мрежата на града до 2025г., когато изтича концесията.С промяната на споразумението „Софийска вода“ трябва да налее 200 млн. лв. в периода 2017-2021г. и още 165 млн. лв до края на концесията.\n                    ", "date": "2018.02.13", "title": "Укрепват терена на свлачището в Банкя"}
{"url": "http://www.monitor.bg/a/view/18241-%D0%9F%D0%BE%D1%87%D0%B5%D1%82%D0%BE%D1%85%D0%B0-%D0%A2%D1%83%D0%BD%D1%8C%D0%BE-%D0%BD%D0%B0-%D1%82%D1%8A%D1%80%D0%BD%D0%BE%D0%B2%D1%81%D0%BA%D0%B8%D1%8F-%D1%81%D1%82%D0%B0%D0%B4%D0%B8%D0%BE%D0%BD/", "text": "\n                    В деня на втората годишнина от смъртта на легендарният футболен национал Трифон Иванов, футболен клуб „Етър” почете паметта му като показа фланелките, с които приживе той е играл през годините. Бялата, с която защитава цветовете на България и участва в лудото американско лято на 1994 г. и виолетовата, с която играе за любимия си „Етър”.Освен това на траурния кът на входа на стадион \"Ивайло\" беше разпънато и фенско шалче с надпис „Трифон Иванов. Завинаги един от нас”. До портрета на железния защитник бяха поставени три червени карамфила, символ на неговият запазен №3, а под тях имаше горящо кандило. За разлика от миналата година, когато на първата годишнина от смъртта му беше открита паметна плоча на входа на стадиона в Търново, тази година нямаше организирани мероприятия.В своя профил в социалната мрежа Фейсбук, дъщерята на Трифон Иванов, Галина публикува некролог от семейството и написа: „Две години по-късно, останаха мечтите да се срещнем някога някъде отново, Тате!”.Роднините, близките и приятелите на футболиста почетоха паметта му с панихида на гроба, върху които разпръснаха свежи цветя. От името на Зоналния съвет на БФС във Велико Търново пък беше поднесен огромен венец.Във фейсбук стотици хора също отдадоха почитта си към железният защитник: „Велик човек с голямо сърце. Поклон пред паметта на един велик българин.” „Капитане, ти завинаги ще останеш в сърцата ни”, „Легендите не умират”, „Истински човек и един голям българин”, „Сърцат спортист, идол на много хора”, бяха само малка част от думите, написани в памет на Туньо. Трифон Иванов почина на 13 февруари 2016 г. сутринта в дома на приятелката си Валя в търновското село Самоводене. Половин година преди това, през лятото на 2017 г. той претърпя инфаркт, но лекарите успяха да го спасят. Футболистът се вслуша в съветите им и спря цигарите и започна диета за отслабване. Увиу оказа се твърде късно. Вторият инфаркт се оказа фатален. Туньо, както го знаят всички футболни фенове у нас, е роден на 27 юли 1965 г. и според спецовете е най-добрият централен защитник в историята на българския футбол. Избран е в Идеалният отбор на България за всички времена. Своята кариера започва в „Етър” Велико Търново през 1983 г. Минава прец ЦСКА, „Бетис”, двата виенски гранда „Рапид” и „Аустрия” , „Нюшател Ксамакс”, „Флоридсдорфер”. В кариерата си той има 353 изиграни официални мача и 45 гола. Доста рядко срещано от един центрлен защитник. Прекратява състезателната си кариера на 36 години през 2001 г. За българския национален отбор има 76 мача и 6 гола. След като окачва бутонките той се пробва в петролния бизнес, но търпи неусех. От 1 юли 2014 г. до смъртта си е председател на Зоналния съвет на БФС във Велико Търново. \n\n\n                    ", "date": "2018.02.13", "title": "Почетоха Туньо на търновския стадион"}
{"url": "http://www.monitor.bg/a/view/46123-%D0%A5%D0%BE%D1%82%D0%B5%D0%BB%D0%B8%D0%B5%D1%80%D0%B8%D1%82%D0%B5-%D0%B2-%D0%A1%D0%BB%D1%8A%D0%BD%D1%87%D0%B5%D0%B2-%D0%B1%D1%80%D1%8F%D0%B3-%D0%B2-%D1%83%D0%B6%D0%B0%D1%81-15-000-%D1%80%D0%B0%D0%B1%D0%BE%D1%82%D0%BD%D0%B8%D1%86%D0%B8-%D0%BD%D0%B5-%D0%B4%D0%BE%D1%81%D1%82%D0%B8%D0%B3%D0%B0%D1%82/", "text": "В Созопол дават 3 бона заплата за келнери \n                    \n\n\n\n\n\n\n\n\n\n\n\n\n\n\n                    ", "date": "2018.02.13", "title": "Хотелиерите в Слънчев бряг в ужас: 15 000 работници не достигат"}
{"url": "http://www.monitor.bg/a/view/78501-%D0%9B%D0%BE%D0%BA%D0%BE%D0%BC%D0%BE%D1%82%D0%B8%D0%B2-%D0%BE%D1%82-%D0%B2%D1%82%D0%BE%D1%80%D0%B0%D1%82%D0%B0-%D0%B2%D0%BE%D0%B9%D0%BD%D0%B0-%D1%80%D0%B0%D0%B7%D1%85%D0%BE%D0%B6%D0%B4%D0%B0-%D1%82%D1%83%D1%80%D0%B8%D1%81%D1%82%D0%B8-%D0%B8%D0%B7-%D0%91%D1%8A%D0%BB%D0%B3%D0%B0%D1%80%D0%B8%D1%8F/", "text": "\n                    Парен локомотив от отдавна извадената от експлоатация серия  16.27, възстановен преди 3 години в депо Горно Оряховица с прикачена към него 72-тонна цистерна за вода и 4 пътнически вагона обикаля от няколко дни България. Машината, която „гълта“ близо 3 т висококачествени въглища на 100 км преход се кара от Алберт Иванов и колегите му Йордан Тошев и Младен Кутев, които возят петдесетина  фенове на старите локомотиви от Германия. Маршрутът им тръгва от Нюрнберг /Германия/, минава през Виена,Будапеща,  Белград и Ниш, като на наша територия са включени гари по линиите от София до Велико Търново през Стара Загора , Пловдив, Карлово и Пирдоп. Композицията е тръгнала на 10 февруари от Германия и пътешествието  трябва да приключи на 17-и т.м.Сред пътниците има дори граждани на Австралия, научи репортер на вестника, които са си запазили места преди повече от година.Някои от пътниците са бивши служители на транспортни компании в родните си страни, има и машинисти, които са приключили трудовия си стаж на точно такъв локомотив.33 локомотива от серия 16,27 са били закупени за нуждите на БДЖ през далечната 1952 година, те са били част от 859 произведени за нуждите на Германия през Втората световна война. Доставени са били от склад във Виена заедно с резервни части за тях.Според специалистите оттози тип в Европа има запазена само една машина - в Люксембург. Мощността на локомотива е 1 800 к.с., а дължината му с тендера - 23 м. Максималното му тегло е 156 т., включително 30 куб. м. вода и 10 т. въглища. Локомотивът, който спря в Стара Загора, за да могат туристите да разгледат запазената там машина, произведена в Хановер през 1922 година е бил използван до 1975 г., след което е бил зачислен в резерва.\n                    ", "date": "2018.02.13", "title": "Локомотив от Втората световна  война разхожда туристи из България     "}
{"url": "http://www.monitor.bg/a/view/13770-%D0%91%D0%93-%D1%84%D0%B8%D1%80%D0%BC%D0%B8-%D0%BD%D0%B0-%D0%BB%D0%BE%D0%B2-%D0%B7%D0%B0-%D0%BD%D0%B0%D1%88%D0%B8-%D1%81%D1%82%D1%83%D0%B4%D0%B5%D0%BD%D1%82%D0%B8-%D0%B2-%D0%9B%D0%BE%D0%BD%D0%B4%D0%BE%D0%BD-%D0%B8-%D0%91%D0%B5%D1%80%D0%BB%D0%B8%D0%BD/", "text": "\n                    Представители на родния бизнес ще проведат срещи с български студенти и млади професионалисти в Англия и Германия. Целта на събитията е младежите да се запознаят с възможностите за кариерно развитие у нас. Фирмите, от своя страна, ще могат да привлекат работна ръка с чуждестранен опит. В рамките на шестото издание на „Български кариерен форум“ изложенията ще състоят на 10 март в посолството ни в Лондон и на 21 април в Българския културен институт в Берлин. По данни на организаторите, в германската столица и прилежащата ѝ провинция Бранденбург живеят над 33 000 българи, близо 2 000 от които са студенти. Подобна е статистиката и в Лондон. „Въпреки Брекзит интересът на младите хора към Острова не спира да расте. Затова Лондон се явява изключително стратегическо място за изложението за шеста поредна година“, обясняват от „Български кариерен форум“. Девет компании и организации вече са потвърдили участието си в двете събития в Лондон и Берлин. Всеки посетител на форума ще може да се регистрира в уеб-портала на „Български кариерен форум“, като процесът за тазгодишното издание вече стартира. Чрез попълване на формата всички заинтересовани от изложението студенти и младежи ще могат да получат повече информация за участващите компании, както и да изпратят своето CV. Всички фирми-партньори на събитията имат достъп до платформата, като системно публикуват и обяви за отворени позиции на страницата. “Български кариерен форум” е организация, създадена от и за студенти. Екипът се състои от български студенти и млади професионалисти с опит в чужбина. С цел да запази облика си, екипът всяка година се разширява с нови попълнения, като за настоящата кампания са привлечени още 12 доброволци, студенти във Великобритания и Германия.\n                    ", "date": "2018.02.13", "title": "БГ фирми на лов за наши студенти в Лондон и Берлин "}
{"url": "http://www.monitor.bg/a/view/63811-%D0%9E%D1%82%D0%B8%D0%B4%D0%B5-%D1%81%D0%B8-%D0%B4%D1%8F%D0%B4%D0%BE-%D0%94%D0%BE%D0%B1%D1%80%D0%B8/", "text": "Наричаха го \"живият светец от Байлово\"\n                    \n\n\n                    ", "date": "2018.02.13", "title": "Стълпотворение в Байлово, млади и стари прииждат, за да отдадат почит пред дядо Добри (ОБНОВЕНА)"}
{"url": "http://www.monitor.bg/a/view/16613-%D0%92-%D0%9A%D0%B0%D0%B7%D0%B0%D0%BD%D0%BB%D1%8A%D0%BA-%D0%B8%D0%B7%D0%B4%D0%B8%D1%80%D0%B2%D0%B0%D1%82-%D0%BD%D0%B0%D1%81%D0%BB%D0%B5%D0%B4%D0%BD%D0%B8%D1%86%D0%B8-%D0%BD%D0%B0-%D0%BE%D0%BF%D1%8A%D0%BB%D1%87%D0%B5%D0%BD%D1%86%D0%B8%D1%82%D0%B5/", "text": "\n                    Среща на наследници на участвалите в българското Опълчение по време на руско-турската освободителна война организират от община Казанлък-Тя ще се проведе на 2 март, в самото навечерие на националния празник и на практика е първата по рода си от десетилетия насам.По данни от националния парк-музей „Шипка Бузлуджа“, историческия музей „Искра“ и общинската библиотека в редиците на опълчението са участвали над 190 местни жители.\n\nКато цяло в опълченските дружини са били приети над 7 500 мъже , част от тях са живеели в Русия , Молдова и Румъния. Най-голям брой жертви са дадени в боевете край Стара Загора и при отбраната на прохода Шипка.\n\nПоследен от  опълченците умира на 1 август 1958 година роденият в село Габарево, община Павел баня Тодор Василев Габаров, който е приет в редовете му на 15 октомври 1877 година . Тогава той е бил едва 13 – годишен, служил  е в 10-та рота на 4-а дружина. Достига до чин генерал-майор, умира в град Варна.\n                    ", "date": "2018.02.13", "title": "В Казанлък издирват наследници на опълченците"}
{"url": "http://www.monitor.bg/a/view/55129-%D0%A5%D0%B0%D1%81%D0%BA%D0%BE%D0%B2%D0%BB%D0%B8%D0%B9%D0%BA%D0%B0-%D0%BE%D1%81%D1%8A%D0%B4%D0%B8-%D0%BE%D0%B1%D1%89%D0%B8%D0%BD%D0%B0%D1%82%D0%B0-%D0%B7%D0%B0-%D0%B7%D0%B0%D0%BB%D0%B5%D0%B4%D0%B5%D0%BD%D0%B0-%D1%83%D0%BB%D0%B8%D1%86%D0%B0/", "text": "\n                    Хасковлийка Йорданка Костова, пострадала след падане на заледена улица в Хасково, осъди общината. Кметството пък от своя страна осъди почистващата фирма. Жената ще получи 1800 лева обезщетение от община Хасково.Същата сума съдиите решиха да плати и почистващата снега фирма на кметството. Инцидентът стана преди година на стръмна улица около площад „Спартак“. Йорданка била със своя приятелка, подхлъзнала се на не покрита с пясък ледена кора и паднала. При удара си счупила лявата ръка и си навехнала рамото. Тези наранявания й попречили да се грижи нормално за болната си майки и за себе си, като натоварвала с това децата си. Като обезщетение тя иска от общината 6500 лв. за неимуществени вреди и 500 лв., похарчени за закупуването на лекарства, заедно с лихвите. В същото време от общината подават контраиск срещу снегопочистващата фирма. Така в крайна сметка районният съд осъжда община Хасково да заплати на жената 1800 лв. с лихвите, считано от 26 януари миналата година. Осъжда и строителната фирма, ответник по обратния иск да заплати на община Хасково същата сума.Миналата година друг хасковлия успя да вземе 2000 лева обезщетение от кметството в Хасково след падане и контузии по заснежен тротоар.\n                    ", "date": "2018.02.13", "title": "Потрошена хасковлийка осъди общината за заледена улица "}
