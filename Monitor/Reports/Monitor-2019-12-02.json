{"url": "https://www.monitor.bg/bg/a/view/vseki-7-mi-bylgarin-bez-dostyp-do-lechenie-182371", "text": "14% от населението на България, което прави всеки седми българин, е без достъп до здравеопазване. Тези данни изнесе Европейската комисия в годишния си доклад за нивото на здравеопазване в Европейския съюз през 2018 година. Това е и най-голямото предизвикателство в системата на страната, се подчертава в документа. В него се посочва, че без здравни услуги са безработните за продължителен период от време, крайно бедните и най-вече ромската част от населението, които нямат средства за лечение, но и не плащат здравни осигуровки. Тази част от хората не е обхваната от социално здравно осигуряване, се посочва още като негатив в доклада. У нас няма лечебни заведения за бедни нито към неправителствения сектор, нито към вероизповеданията. По този показател страната ни е на дъното в класацията. По смисъла на Закона за здравето у нас хората без здравни осигуровки могат да разчитат само на безплатна медицинска помощ по спешност, но не и на продължително лечение. Това означава, че ако човек с прекъснати здравноосигурителни права си счупи крака, той ще бъде наместен и гипсиран. Ако обаче се наложи да му бъде сложен пирон и да бъде хоспитализиран, а след това и раздвижван от рехабилитатор, Така е и ако щитовидната му жлеза заболее и е необходима операция или се наложи да му бъдат извадени сливиците, например. Тогава пак ще трябва да си плати. В доклада се посочва, че от медицински грижи по всяко време на денонощието са лишени и жителите на отдалечените райони дори те да са здравно осигурени. Причината в този случай е, че там няма болници, стационари и дори постоянни практики на общопрактикуващи лекари. „Създаването на специален нов фонд за покриване на лечението на социално слабите не е необходимо да бъде създаван. Преди години беше сформиран такъв, но с недостатъчните 5 млн. лева в него. На практика той не се използва по същество.“ Така коментира проблема пред „Монитор“ адвокат Пламен Таушанов – председател на Българската асоциация за закрила на пациентите. „От него могат да се възползват хора, които нямат и един квадратен метър собственост някъде. Това е много висок критерий, тъй като някой може да има 2 дка земя на село, с които нищо не може да направи, но това му пречи да влезе в графата, по която се изчислява дали лицето може да бъде лекувано за сметка на въпросния фонд. Още повече, че човек няма работа и доходи“, поясни адвокат Таушанов. Според него по-големият въпрос е в това, че държавата не се интересува от категорията, какво означава социално слаб и защо има здравнонеосигурени, чиито брой през годините „Към момента „Пирогов“, може би е единствената болница в страната, която е създала стройна система за действие за връзка с НАП, откъдето разбира дали човекът е социално слаб по заложените критерии да няма собственост, за да бъде лекуван със средства от фонда за бедни. Така, на тези хора им се осигурява безплатно не само приемът по спешност, но след това могат и да бъдат лекувани по клинична пътека, ако се наложи“, коментира Пламен Таушанов. Адвокатът беше категоричен, че е необходимо да се преизчисли и промени критерият за бедност, за да могат повече хора, бедни в действителност, да се възползват от него. Според него общините също трябва да финансират своите болници за лечението на тази категория хора. Той припомни, че към момента само Столичната община заделя допълнителен финансов ресурс за петте свои болници за лечението на бедни без здравни осигуровки. Общо на 5-те общински болници и 30 диагностично-консултативни центрове тя предоставя всяка година 10 млн. лв. само за тази дейност. От Българската асоциация за закрила на пациентите смятат, че неправителственият сектор има ресурс да създаде лечебни заведения за социалнио слаби. За пример от там посочиха голяма болница за лечение на ракови заболявания в САЩ, която се финансира от фондация с не по-малко от $ 600 млн. всяка година, като сумата се събира от дарения. Като минус за подобна практика у нас от асоциацията посочиха за подобна дейност. Нейният председател Таушанов уточни, че такива лечебни заведения трябва да бъдат регистрирани „нон профит“, както е по света, което означава без право на печалба. Като нищожно малка субсидия за университетските, специализираните и областните болници в страната той посочи факта, че за общо 65 такива лечебни заведения държавата отделя годишно 30 млн. лева. Близо половината от средствата за лечението ни си плащаме сами от нашия джоб, става ясно още от доклада на Европейската комисия. 47 на сто от тях са за наша сметка, което ни нарежда на четвърто място преди дъното на класацията. Преди нас с по 2-3 процента повече са Хърватия, Латвия и Румъния. Във Франция например пък доплащането от пациента е 7,5% и то при скъпи интервенции, а в Италия 5,2 на сто. Профилактичната дейност в нашата страна е слабо развита, малка част от хората ходят на такива прегледи. Първичната помощ, към която спадат общопрактикуващите лекари, също е слабо развита. С това се обяснява високият брой хоспитализации в България. Това се посочва в доклада на Европейската комисия за здравеопазване през 2018 година. Оттам изтъкват, че значителният ръст в броя на болничните легла в градските райони и в частния сектор също засилва акцента върху болничната помощ. Реформите имат за цел ограничаване на болничната дейност и укрепване на извънболничната помощ, включително чрез инициативи като Националната здравна карта, медицински стандарти и по-строг режим за издаване на разрешения. Някои значими реформи обаче са оспорени от заинтересуваните страни и отменени от съдилищата, се посочва още в доклада. От Еврокомисията констатират, че неравномерното разпределение на лечебните заведения, медицинските специалисти и услуги в цялата страна също затруднява достъпа, като селските райони често са ощетени, докато в по-големите градове има свръхпредлагане на услуги. При средна национална стойност един джипи да се грижи за здравето на 233 човека, записани в пациентската си листа, в дванадесет области един доктор се пада на над 320 души. При един медик в област Кърджали, например, са записани 386, в Добрич – 375, в Перник – 349 души, докато в София-град те са 196, в Плевен – 161, Пловдив – 195 души. От ЕК посочват като причина за недобре развитата първична помощ не само общопрактикуващите лекари, но и медицинските сестри. Като възможност за справяне с тези предизвикателства, оттам предлагат държавата да увеличи броя на специалистите по здравни грижи, да увеличи заплатите им и да подобри условията на труд. Умираме най-рано в Европейския съюз заради затлъстяване и прекомерна употреба на алкохол. Тези вредни фактори се наблюдават в България още сред децата, като всяко пето от тях страда от наднормено тегло, става ясно още от доклада на ЕК. От там отбелязват, че въпреки слабото намаление на употребата на тютюн равнището на тютюнопушенето сред възрастните е най-високото в ЕС, като през 2014 г. достига 28% (36,4% сред мъжете). То е силно разпространено и сред подрастващите. В същото време в нашата страна е висок коефициентът и на предотвратимата смъртност. По подобен начин предотвратимата с добро лечение смъртност в България е четвъртата най-висока в ЕС, което показва, че системата на здравеопазването като цяло не успява да лекува пациентите ефикасно и своевременно. Приблизително една пета от болничните процедури биха могли да се осъществяват в рамките на извънболничната помощ, докато една десета от хоспитализациите и свързаните с тях процедури биха могли да се избегнат напълно, ако е налице по-добра извънболнична помощ, се посочва в доклада.", "date": "2019.12.02", "title": "Всеки 7-ми българин без достъп до лечение (ТЕМАТА)"}
{"url": "https://www.monitor.bg/bg/a/view/grejna-kolednata-elha-v-ruse-snimki-182370", "text": "Кметът Пенчо Милков запали тази вечер светлините на коледната елха в Русе. Много жители и гости на града дойдоха на площада да гледат шоуто, а децата посрещнаха най-желания гост – Дядо Коледа.", "date": "2019.12.02", "title": "Грейна коледната елха в Русе (СНИМКИ)"}
{"url": "https://www.monitor.bg/bg/a/view/razlikite-pri-naznachavane-na-trudov-i-grajdanski-dogovor-182374", "text": "Често на работещите се случва да изпадат в дилема на какъв договор ще бъдат назначени. Вариантите са два, когато едно лице трябва да бъде наето - чрез трудов договор или чрез граждански. Разликите между двата вида договори са многобройни имат силна и слаби страни. Според законовата регулация гражданският договор се сключва по реда на Закона за задълженията и договорите, а трудовият е обхвата на Трудовото право. Разликите между двата типа договори са няколко. За гражданския договор не важат разпоредбите в Кодекса на труда. Сключилите граждански договор не могат да се възползват от закрилата, която дава Кодекса на труда – например обезщетения. Трудовите договори се сключват между работник и работодател за предоставяне на работна сила, докато гражданските са за извършване на точно определена дейност и постигане на конкретен резултат. Лицата сключили граждански договор нямат платен годишен отпуск, както и нямат право на обещетение при временна неработоспособност от Националния осигурителен институт, тъй като не се правят удръжки за фонда за заболяване и майчинство. Трябва да имате предвид, че гражданските договори могат да бъдат много разнообразни. Най-използваните са договорите за изработка и договорите за поръчка. При договорите за изработка страните се наричат Възложител и Изпълнител, а при договорите за поръчка - Доверител и Довереник. За да се счете един договор за трудов, той трябва да съдържа задължителните реквизити изброени в чл.66, ал.1 от Кодекса на труда (КТ). Основните са месторабота, продължителност на работния ден и работната седмица, размер на платен годишен отпуск. Тези реквизити липсват при гражданския договор. Там изпълнителя сам определя работното си време и място, както и продължителността на работния ден. Това е и причината по време на работа на граждански договор да се признава само осигурителен стаж, а трудов – не, защото не е изпълнено условието посочено в чл. 351 ал.1 – 2 от КТ. Характерно за гражданския договор, е че страните по него са равнопоставени. Съществено различие с трудовия договор, където страните са в йерархична зависимост. Работодателят по трудов договор може да упражни контрол и да налага дисциплинарно наказание на работника, докато при гражданския договор това липсва, т.е. ако по граждански договор лицето не изпълни задачата си той няма да бъде дисциплинарно наказан. Характерно за трудовия договор, е че работникът носи имуществена отговорност за предоставените му материали, с които да извършва своята дейност, докато при гражданския договор това липсва като условие. Възложителят не може да търси отговорност от изпълнителя по никакъв начин. Задължително условие и в двата договора е да фигурира размера на възнаграждението, но при трудовия то е с цикличен характер, докато при гражданския е най-често след завършване на определената в договора задача. Изплащането на възнагражденията по трудов договор става по ведомост, а по граждански е чрез сметка за изплатени суми по Закона за данъка върху дохода на физически лица (ЗДДФЛ) , по която се удържа и внася авансовия данък. Всяко лице, което ще сключва граждански договор е длъжно да уведоми другата страна дали е самоосигуряващо се лице и дали получава възнаграждения на друго основание. На тази база платецът на дохода е длъжен да удържи и внесе осигурителни вноски. Не съществува законова пречка лице назначено на трудов договор да сключи граждански договор. Тук отново се изхожда от липсата на фиксирано работно време и място. Броя на трудовите договори е ограничен от изискването съгласно КТ - работникът или служителят има право на непрекъсната между-дневна почивка, която не може да бъде по-малко от 12 часа, т.е. ако едно лице има сключен трудов договор за 8-часов работен ден 5 дни в седмицата може да сключи втори трудов договор за 4-часов работен ден. При гражданските договори няма ограничение за броя. Трудовите договори могат да бъдат безсрочни, но гражданските не могат. Задължително условие при сключване на граждански договор е да е упоменат срока, за които се договорят страните да бъде извършена съответната работа. Трудовият договор се счита за безсрочен, ако не е упоменато друго. Периода за сключване на срочен трудов договор не може да бъде по-дълъг от 3 години, доколкото в закон или в акт на Министерския съвет не е предвидено друго, и същият не може да се превръща в безсрочен без изричното съгласие на служителя.", "date": "2019.12.02", "title": "Разликите при назначаване на трудов и граждански договор "}
{"url": "https://www.monitor.bg/bg/a/view/samo-15-ot-invalidite-rabotjat-182359", "text": "Едва 10-15 на сто от хората с увреждания у нас работят, заяви Елка Тодорова - председател на Управителния съвет на Националната федерация на работодателите на инвалиди, по повод Международния ден на инвалидите днес. За да се увеличи този процент са необходими още подкрепящи социални услуги и грижи, коментира пък Йордан Димитров - консултант на същата федерация. Според шефа на Агенцията за хората с увреждания Минчо Коралски ненужни защити в Кодекса на труда, объркват и затрудняват работодателите да наемат инвалиди на работа. „Ако човек с ТЕЛК-ово решение започне работа, то работодателят не може да го освободи без разрешение от инспекцията по труда или ТЕЛК/НЕЛК, което автоматично отказва шефове да назначават хора, които не могат да махнат дори и ако не си вършат работата, това е абсолютно ненужно и е пречка и за двете страни“, разясни Коралски пред „Монитор“. Според него са необходими законови промени, за да се улесни достъпът на инвалиди до работа. По две от програмите за хора с увреждания държавата отпуска ресурс, но няма достатъчно работодатели, които да се възползват от него, тъй като все още има недоверие и те все още смятат, че наемането на такова лице по-скоро би им причинило проблеми, обясни Йордан Димитров. Данните на Агенцията по заетостта пък показват, че всеки месец почти еднакъв брой лица с увреждания се регистрират и напускат регистъра на безработните – между 5 и 6% от всички безработни инвалиди. Работодателят все още вярва, че е по-добре да внесе отвън здрав работник отколкото да вземе човек с увреждане, коментира председателят на Балканския институт по труда и социалната политика Иван Нейков. По думите му настоящата ни ситуация е \"вода газим, жадни ходим\", тъй като именно хората с увреждания са един от големите резерви на труда, който обаче остава неизползван. Нейков посочи още, че според проучвания тези лица са добри работници, тъй като са лоялни и при тях текучеството е много по-малко. Според него твърдението на работодателите, че е скъпо да се адаптира едно работно място за нуждите на даден работник с увреждания не вярно. Той посочи, че държавата е отпуснала над 4 млн. лева за целта, от които обаче са били използвани едва около 500 000 лв.", "date": "2019.12.02", "title": "Само 15% от инвалидите работят"}
{"url": "https://www.monitor.bg/bg/a/view/standart-ni-lyji-na-prokopiev-i-sie-sreshtu-peevski-182373", "text": "Знаете ли какво е лешояд? Според учебниците – едра граблива птица, хранеща се с мърша. Някои си мислят, че я има само в животинския свят, но уви – това е твърде далеч от истината. Разликата е, че докато първите се препитават с мършата, за да живеят, то носещите човешки облик представители на вида алчно използват всяка трагедия на обществото, за да трупат дивиденти и да си постигат целите. На гърба на същото това общество и в негов ущърб, разбира се.   През последните години проявленията на този феномен зачестиха и в българския медиен свят, и съответно в публичното пространство по една прозаична причина – група издатели-олигарси, получили първия си милион на тепсия от своя ментор – Командира, и натрупали останалите на цената на хиляди разбити (и дори убити) човешки съдби, опразнените джобове и взетото здраве на данъкоплатците, видяха, че възмездието за престъпленията им идва под формата на присъди и превърнаха изданията, чиито собственици или спонсори са, в пералня за мръсните им съвести и имидж. Изродиха медиите си в щит срещу правосъдието и истината, а свободата в словото се опитват да превърнат в смокинов лист за лична употреба, който да прикрива лъсналите им нечистотии. Най-новото проявление на този срам за медийния свят у нас видяхме вчера, когато цялата тази машина за замърсяване на публичното пространство избълва поредната си порция мръсотия, използвайки като информационен повод агонията на един от най-старите вестници в страната. Какви са фактите? Частен съдия изпълнител продава на търг марките на в. „Стандарт“ заради дългове на изданието. Обявата е пусната на сайта на въпросното ЧСИ, а изброените в нея марки и числа далеч не са суха статистика. Вестникът е не само едно от първите печатни издания, стартирали още в първите години на демокрацията, но и едно от малкото успели да се задържат на пазара вече няколко десетилетия. Агонията му е трагедия за журналистиката. Трагедия и за цялото общество. Но какво правят въпросните издатели-олигарси? Решават да използват случая, за да родят поредната манипулация срещу един от основните си врагове – издателя на „Телеграф медиа“ и депутат Делян Пеевски. Превърнал се в основна мишена на пропагандната очерняща кампания, провеждана от тях чрез цяло ветрило издания и предавания, заради поредица свои законодателни инициативи. Едните - спиращи вторичния грабеж на КТБ, с който въпросните олигарси се пробваха да напълнят наново джобовете си, след като бяха изхвърлени от държавната трапеза. Другите – въвеждащи пълна прозрачност във финансирането на медиите у нас. Прозрачност, която би извадила наяве всички гнили брънки в медийния свят у нас, оплетени във финансови зависимости от същите тези олигарси-издатели, за да обслужват интересите им. Така, първо в „Бивол“, чиято обвързаност с кремълската пропаганда изданията от „Телеграф медиа“ изкарахме наяве, а след това в сайта, собственост на подсъдимия разградски бос Иво Прокопиев - „Дневник“ и в „Клуб З“ на също подсъдимия фармацевтичен цар Огнян Донев беше препечатана под индиго една и съща лъжа – че „Пресгрупа Утро“ (един от съсобствениците на „Стандарт“) била притежание на Пеевски чрез „подставени лица“. Твърдението е фалшива новина в най-изчистен вид, която би била опровергана от елементарна проверка, както в българския регистър, така и в австрийския, където е регистрирана фирмата-майка на „Пресгрупа Утро“. Прокопиев и другарите му добре знаят това предвид афинитета си към Австрия и по-конкретно столицата на държавата - Виена. Вероятно и затова не са накарали хората си да я направят и съответно да публикуват резултатите. Пак по същата причина не са ги накарали да се свържат и със собствениците на пресгрупата, чиито имена си стоят в двата регистъра и само чакат да бъдат видени, за да лъсне истината, че Пеевски няма нищо общо с групата на „Утро“. Целта на мероприятието обаче не е да се каже истината, а да бъде използвана агонията на един вестник за пореден епизод от кампанията, чиято цел е както у нас, така и в чужбина да се набива лъжата, че Пеевски държал вестникарския пазар у нас. Че е лъжа показва друга елементарна проверка – в статистиките на НСИ, според които към юни месец 2019 г. вестниците у нас са 239, само 6 от които са собственост на депутата – изданията от групата на „Телеграф медиа“. А защо им е на Прокопиев, другарите му олигарси и финансираните от тях медии да внушават друго? За да прикрият факта, че от години манипулират обществото чрез собствените си пионки в онлайн пространството и телевизионни водещи, през които бълват тези и други лъжи и клевети. Ако не вярвате, просто отворете стенограмите от АРГОгейт – тайните срещи на Прокопиев с марионетките му в политиката, НПО-сектора и медийния свят, на които черно на бяло си призна, че контролира мейнстрийма. Задкулисен контрол, който е крайно време да излезе наяве. С публикуването на финансовите зависимости на изданията в тази държава.", "date": "2019.12.02", "title": " Стандарт(ни) лъжи на Прокопиев и сие срещу Пеевски"}
{"url": "https://www.monitor.bg/bg/a/view/prokobata-na-dvete-b-182372", "text": "Да си болен в България, е беда, да си и беден, е прокоба, от която май измъкване няма. Освен ако не спечелиш ненадейно от лотарията, купиш си жилище, платиш си здравните осигуровки със задна дата от момента на неплащането, което може да достигне до няколко хиляди лева, и накрая си направиш собствен бизнес, който да те спаси от продължителната безработица и да те измъкне от блатото на маргиналите. Този късмет обаче спохожда твърде малко хора. И във всички случаи един на десетилетие, че и повече може да се случи да е и безработен, и здравнонеосигурен, че и да е имал няколко излишни лева в джоба си, за да ги даде точно за лотариен билет. И тъй като късметлиите по правило са дефицитни, както и пълният набор от медицински услуги за бедни у нас, нацията ни продължава да води класациите по най-ниска преживяемост, но и по най-висока смъртност от заболявания, които могат да бъдат предотвратени. Причината за последното, от една страна, е ненавременната помощ, с която дори здравноосигурените в седемнадесет отдалечени и неблагоприятни региона в страната все още не могат да се похвалят, а, от друга, слабата профилактика, лошото или поне недостатъчно качество на първичната здравна помощ. За несведущите така се нарича медицинската помощ, оказвана от личните лекари. Факт е, че профилактиката у нас наистина я нямаме за нищо. От една страна, тази, която се полага дори на здравноосигурените по линия на Националната здравноосигурителна каса (НЗОК), не е достатъчна. От друга обаче, дори и недостатъчна, тя не се ползва на 100% от хората, които имат право на нея. Причините за това съвсем не са безобидни. Най-напред за профилактичен преглед при специалист човек трябва да се нареди за направление при своя личен лекар. В чакане пред кабинета му минава поне час, и то при положение че не сме в сезона на грипа и парагрипните вируси. Дори да му дойде ред за час, като нищо ще се окаже, че джипито ще го отпрати с думите: „Другия месец направление. Имам лимит от районната здравна каса. Той е изчерпан.“ След един-два опита да се сдобие с въпросното талонче естествено е човек да се откаже от полагащия му се по линия на НЗОК профилактичен преглед. Затова и по-заможните и образовани българи предпочитат да отидат на свободен прием, да си платят както прегледа, така и изследванията и да не се главоболят повече с този проблем. За тях нито касата, нито Европейската комисия, която публикува доклада си за здравеопазването в България на базата на официалната статистика от НЗОК и МЗ, нямат информация. Хората, които броят левчетата няколко дни до заплата, се разделят завинаги с профилактичните прегледи по линия на касата. Оттам нататък напълно логично е защо заболеваемостта у нас е висока и по брой хоспитализации няма кой друг в Европейския съюз да се мери с нас. Логична е и високата смъртност и късната откриваемост на опасни заболявания като рак и диабет например. Пределно ясно е, че безплатни неща, особено в медицината, няма никъде по света. Това обаче не означава, че щом си беден, трябва да легнеш на бунището и да чакаш смъртта. В останалите европейски страни, с малки изключения, има здравни заведения за бедни, съществуват работещи социални фондове, които поемат грижата за тези измъчени хора. Не е ли редно точно сега, когато се подготвя грандиозна реформа в здравноосигурителната ни система, да бъде помислено и за тях. Защото да си беден, не означава, че си лишен от права и човешко достойнство.", "date": "2019.12.02", "title": "Прокобата на двете Б"}
{"url": "https://www.monitor.bg/bg/a/view/22-hiljadi-zriteli-izgledaha-divi-i-shtastlivi-prez-uikenda-182351", "text": "Българският филм „Диви и щастливи“ привлече 22 хиляди зрители пред големия екран в премиерния си уикенд на екран. Така, лентата, дело на продуцентския тандем Яна Маринова и Александър Сано (които изпълняват и две от главните роли) се превърна в най-успешното родно заглавие за тази година по резултати от боксофиса в първия уикенд. заявява Марин Макариев, режисьор и изпълнителен продуцент. Александър Сано, който в „Диви и щастливи“ влиза в ролята на инспектор Донев също е доволен от реакциите на зрителите. „Постоянно получаваме съобщения от зрители, които са гледали „Диви и Щастливи“. Благодарят ни, че сме ги забавлявали преди празниците. Има и хора, които са го гледали по два пъти.“, обяснява той. „Направихме филм, които да разсмее публиката, но същевременно да покаже, че качеството на снимане има огромно значение. Наблегнахме на екшъна, забавлението, дори пародията. Поставихме си високи цели, а най-важната от тях е да не спираме да се развиваме.“, добавя Яна Маринова. Във филма тя играе Боряна – жена, която потънала в сивотата и ограниченията на ежедневието, успява да преоткрие себе си, благодарение на най-добрата си приятелка Мила (Луиза Григорова-Макариев) и едно престъпление по недоразумение. Поради големия интерес екипът на „Диви и Щастливи“ скоро ще качи онлайн и саундтрака към филма, в който участват изпълнители като Бобо, D2 и 100 Кила, Ицо Хазарта и други. Основен композитор е Антони Рикев (Wah Tony), a Михаил Дичев е отговорен за цялостното звучене на филма и всички специфични ефекти.", "date": "2019.12.02", "title": "22 хиляди зрители изгледаха „Диви и щастливи“ през уикенда"}
{"url": "https://www.monitor.bg:443/bg/a/view/bnb-publikuva-syveti-za-zashtita-na-potrebitelite-182369", "text": "Българската народна банка публикува на своята интернет страница материал на тема „Основни съвети как да се защитите при избор на услуги за онлайн или мобилно банкиране“. Материалът съдържа практическа информация в помощ на потребителите при вземане на решение за избор на подходящ финансов продукт, както и полезни съвети за защита и разрешаване на потребителски спорове. Материалът е одобрен за публикуване от всички местни компетентни органи в Европейския съюз по време на заседание на Съвета на надзорниците на Европейския банков орган, проведено на 15-16 октомври 2019 г. Съветите може да бъдат намерени в раздел „Банков надзор“, подраздел „Информация за ползватели на финансови продукти и услуги“.", "date": "2019.12.02", "title": "БНБ публикува съвети за защита на потребителите"}
{"url": "https://www.monitor.bg:443/bg/a/view/fini-prahovi-chastici-182360", "text": "", "date": "2019.12.02", "title": "Фини прахови частици "}
{"url": "https://www.monitor.bg:443/bg/a/view/ministyr-petkova-i-n-pr-florans-robin-obsydiha-energijnoto-sytrudnichestvo-mejdu-bylgarija-i-francija-182361", "text": "Бъдещото развитие на енергийните системи в България и в региона на Западните Балкани в контекста на предизвикателствата, свързани с изискванията за декарбонизация на икономиката, бе основна тема на разговора между министъра на енергетиката Теменужка Петкова и посланика на Република Франция в България Н. Пр. г-жа Флоранс Робин. Преходът към нисковъглеродна икономика е важен приоритет на ЕС и България стриктно го следва, заяви Петкова и поясни, че този преход следва да бъде справедлив, плавен и съобразен със спецификите на всяка държава. Енергийният министър очерта перспективата за бъдещ недостиг на базови мощности в региона, тъй като най-голям дял от електроенергията тук се произвежда от въглищните централи, които имат лимитиран живот. Това развитие е посочено и в анализа, който преди около две години направи Българската академия на науките. Само в България става въпрос за 4 хил. мегавата. В интегрирания план „Енергетика и климат“ сме предвидили въглищните ни централи да участват в енергийния микс до 2030 г., а в преходния период до 2026 г. ще се възползваме от механизма за капацитет, който осигурява допълнителен финансов ресурс на тези централи, поясни Теменужка Петкова. По нейните думи, една от възможностите за справяне с предизвикателствата за декарбонизация на икономиката, е свързана с изграждане на втора АЕЦ у нас. Министър Петкова запозна своя гост с настоящия етап на процедурата за избор на стратегически инвеститор за АЕЦ „Белене“. Обект на интерес от страна на френския посланик бе нуждата от електроенергия в региона на Западните Балкани и перспективата България да отговори на тази нужда. В отговор на това министър Петкова запозна посланик Робин с интереса на Република Северна Македония да участва миноритарно в процедурата за изграждане на АЕЦ „Белене“ и да изкупува електроенергия от бъдещата централа. Черна гора също проявява интерес да продава електроенергия чрез подводния кабел към Италия, стана ясно по време на срещата. Н.пр. Флоранс Робин декларира силния ангажимент на своята страна да подкрепи прехода към нисковъглеродна икономика в България. Като пример в тази посока бе изтъкнато доброто сътрудничество между АЕЦ „Козлодуй“ и Фраматом. Енергийният министър и нейният гост се съгласиха, че енергетиката е един от секторите, които разполагат с най-голям потенциал за задълбочаване на двустранните отношения. Предстои двете страни да подпишат съвместна декларация, която ще конкретизира перспективите за сътрудничество в областта на енергетиката.", "date": "2019.12.02", "title": "Министър Петкова и Н.Пр. Флоранс Робин обсъдиха енергийното сътрудничество между България и Франция"}
{"url": "https://www.monitor.bg/bg/a/view/mesi-sys-zlatnata-topka-za-rekorden-shesti-pyt-182376", "text": "За рекорден шести път в историята Лионел Меси заслужи “Златната топка” за най-добър футболист в света за 2019 г. В анкетата на “Франс Футбол” аржентинският гений изпревари Върджил ван Дайк. Меси вече получи трофея още през 2009, 2010, 2011, 2012 и 2015 г., а сега го наследява от Лука Модрич. Големият съперник на Лео от последните над 10 години Кристиано Роналдо остана назад. Португалецът обаче не уважи церемонията в Париж, а предпочете да отиде на даването на награди в Италия. В крайна сметка португалската звезда се нареди трети, а след него следват Садио Мане (Сенегал, \"Ливърпул\"), Мохамед Салах (Египет, \"Ливърпул\"), Килиан Мбапе (Франция, ПСЖ) и др.  Меси цял ден беше в центъра на вниманието и всичко сочеше, че той ще е №1. Вчера се появи снимка с предполагаемите резултати, според която той наистина беше на върха. Оказа се обаче, че това е било фалшификат, защото позициите на други от футболистите не съвпаднаха. В Париж присъства и Христо Стоичков, които лично поведе Меси по червеното килимче при пристигането му. Единственият български носител на “Златната топка” е  част от делегацията на каталунския клуб.", "date": "2019.12.02", "title": "Меси със „Златната топка“ за рекорден шести път"}
{"url": "https://www.monitor.bg/bg/a/view/asen-blatechki-vliza-vyv-fermata-182339", "text": "Лошото момче на българското кино Асен Блатечки прекрачи прага на „Фермата“, а неочакваната му поява предизвика истеричен възторг. Актьорът моментално беше обграден от участните в шоуто, които първо го приветстваха, а после се опитаха да му продадат стоки, произведени лично от тях. Облечен в кожено яке и джинси тип потури, звездата от \"Бензин\" се разходи с тежка стъпка между сергиите и критично огледа фермерската стока. Опитите на състезателите да се пазарят и да надуват цените не го трогнаха. От всичко изложено той избра 200 грама извара и един „Алманах“, плати за тях общо 80 лева, сбогува се с участниците и си тръгна. Актьорът стана първият гост на стопанството в Седмицата на отворените врати, в която известни българи ще влизат в шоуто и ще пазаруват от продукцията на фермерите - шишета с ракия, бурканчета с лютеница и сладко, извара, сапун, къщички за птици, а също столове и пейки, сковани от участниците и бройки от алманаха. В предпоследната седмица от предаването в стопанството за първи път ще влязат и други популярни лица от родния шоубизнес, сред които Катерина Евро, Диана Любенова, Деси Стоянова, Сашо Кадиев и Башар Рахал. Парите от продажбите на собствената си продукция състезателите ще използват както решат - те могат да ги добавят към голямата награда на победителя, да ги предоставят на втория финалист, да ги разпределят поравно помежду си или да ги използват за благотворителност.", "date": "2019.12.02", "title": "Асен Блатечки влиза във „Фермата“"}
{"url": "https://www.monitor.bg/bg/a/view/shampansko-i-5000-syrca-za-shtraus-viena-orkestyr-v-sofija-182375", "text": "Двучасов празник на живота, бутилка шампанско, една заблудена кукувица, превърнала се в инструмент в ръцете на публиката, и 5000 сърца, биещи в ритъма на валса - така би могъл да бъде обобщен гала концертът на легендарния \"Щраус Виена Оркестър\" снощи в НДК. Спектакълът започна малко след 19 ч. със сърцато обръщение на маестро Райнер Роос, който завърши на чист български: \"Сърдечно ви приветствам и ви пожелавам да се забавлявате както никога преди!\". Първата изненада за вечерта дойде от тенорът Марко Ди Сапиа, който се появи от страничен изход на залата и феновете локализираха източника на мощния глас чак когато взе да се разхожда по заграждението на оркестрината. С имидж а ла \"Мъже в черно\", завършен от чифт очила, италианецът разигра цял комедиен скеч с изпълнението си на ария на Фигаро от операта \"Севилският бръснар\". Фразите му се превърнаха във въпросителни към публиката, която реагираше със смях и припев. Пеещият актьор добави и палава чупка в ханша към импровизираната хореография, след което заяви, че гони самолет и има нужда от пари. Диригентът \"благородно\" извади от вътрешния джоб на ливреята си 20 евро, което предизвика нива вълна от смях в залата. Ди Сапиа се появи още веднъж със стъпка на пантера на сцената за групово изпълнение с шармантната Мириам Портман и Роман Мартин, в което кръстосаха драматични височини и три чаши шампанско. Барабанистът на \"Щраус Виена Оркестър\" бе другият главен герой в гала вечерта - той превърна Райнер Роос в свой асистент, връчвайки му инструмент, подобен на кастанети, с който диригентът даваше знак на публиката да пляска. След това извади друга \"играчка\" от музикалния си арсенал, от която звучеше кукувица. Парадната му разходка из партера на зала 1 изненада трима щастливци от публиката, които се включиха в изпълнението на поредната празнична мелодия с натискането на едно копче. Маестро Роос написа договора на оркестъра за българския концерт пред очите на всички, ползвайки стара пишеща машина и звънче, което се превърна в акцент на жизнерадостна мелодия. В рамките на два часа и половина феновете се докоснаха до творчеството на династията Щраус и с помощта на солиста на \"Волксопер Виена\" Михаел Халвичек. Спектакълът бе заснет на DVD, което ще бъде издадено на глобален пазар през пролетта на 2020 г.", "date": "2019.12.02", "title": "Шампанско и 5000 сърца за \"Щраус Виена Оркестър\" в София "}
{"url": "https://www.monitor.bg:443/bg/a/view/nad-4-chasa-za-posledno-sbogom-s-lambo-182364", "text": "Хилядно множество се събра пред Народния театър в понеделник за изпращането на големия Стефан Данаилов в последния му път. Още докато официалните лица начело с президента Румен Радев правеха своите изявления пред телевизионните камери в сградата, около замлъкналия фонтан навън се изви плътен човешки кордон, опасващ целия му периметър. Сред натъжените граждани, дошли да се сбогуват със своя кумир от сцената и екрана, търпеливо чакаха реда си и видни обществени фигури от целия политически спектър. Поклонението пред обожавания от няколко поколения актьор продължи повече от 4 часа. В предверието на театъра бяха поставени 5 паметни книги, в които стотици от присъстващите оставиха своите прощални послания към своя любимец. Ученици на Мастера от всичките му 8 випуска в НАТФИЗ сведоха глави пред него. Между тях личаха Иван Бърнев, Валери Йорданов, Башар Рахал, Силвия Лулчева, Параскева Джукелова, Ангелина Славова, Антоанета Добрева-Нети, Дарин и Деян Ангелови, Симона Халачева, Ненчо Илчев, Ралица Паскалева, Ваня Щерева с дъщеря си Мила Роберт и десетки още, а някои и се редуваха като почетна стража от двете страни на затворения махагоновия ковчег, отрупан с червени цветя, във фоайето на Първи балкон на театъра. Край него бяха най-близките: двамата синове на Ламбо – доведеният Росен Цанков и рожденият Влади Данаилов, пристигнал за тъжната церемония от САЩ, племенницата Роси Обрешкова, внукът и внучката (децата на Росен), малко по-назад - майката на Влади Ирен Кривошиева. Колеги и приятели артисти бяха изпълнили мраморните стълбища на сградата, за да изкажат своите съболезнования за от подобен мащаб. Минаха доайените Емилия Радева и Татяна Лолова, Славчо Пеев, шефът на САБ Христо Мутафчиев, ректорът на НАТФИЗ Станислав Семерджиев, Марин Янев, Владо Пенев, Аня Пенчева, Нона Йотова, Герасим Георгиев-Геро, Тончо Токмакчиев, Роберт Янакиев, Елена Петрова, Иван Радоев, Йорданка Христова, Михаил и Кристина Белчеви, продуцентът Димитър Митовски, магът Астор, издателят Иван Гранитски, агент Иван Тенев, футболните експерти от любимия на Данаилов отбор ЦСКА Димитър Пенев, Пламен Марков, Вальо Михов... Не липсваха и бойни другари от театър „Българска армия“, в който младият Стефан Данаилов направи най-забележителните си роли преди да се влее в академичната трупа – Васил Михайлов, Иван Налбантов, дългогодишният председател на фондация „А`Аскеер“ Милен Миланов... „Той съчетаваше светлост, доброта и изключително достойнство. Една от редките птици в българската култура не само със своята непосредственост и честност, с таланта си, който го направи явление. Но и с нещата, заради които мина през дълбоки страдания и с които всеки човек би трябвало да бъде възвисен: държеше на думата си, на идеалите си и дори на грешките си, ако изобщо е имал такива“, сподели за „Монитор“ Милен Миланов и припомни: „През 1992 г. ние го номинирахме и наградихме с „Аскеер“, което беше неговото излизане от бездната. След промените онези, които му седяха на трапезата и му се подмазваха, започнаха да го ругаят. Ние бяхме първите, които имаха смелостта да се съобразяват не с обществото, а с истината и величината на артиста“. В съболезнователния си адрес по повод кончината на Данаилов Миланов го поставя редом с други низвергвани рицари на духовността – Йордан Радичков, Валери Петров, Леон Даниел, Вили Цанков. „Това са нашите паметни знаци към нетленността“, пише той.  „Изключително ценена обществена личност, освен голям актьор, и таран, който проправи пътя на едно цяло поколение актьори. Той беше уважаван от абсолютно всички, да лети“, сподели председателят на САБ Христо Мутафчиев.  „Човек, който е над всичко, над дребните неща, достоен, искрен. Той ще остане, защото направи неща, които за телевизията и театъра са жалон, а това не може да го направи всеки“, коментира Славчо Пеев.  „Това е извънземно и земно същество, сърдечно. Има много красиви и много талантливи, но той е посочен и беше с нас, и ще остане. Каза ни: „Не ме жалете, живял съм както трябва!“. Щурчо, талантлив, обичлив, той не е виновен, че е толкова прекрасен“, сподели през сълзи Татяна Лолова. „Искам да го запомня усмихнат, чаровен, човечен и добър, какъвто той си беше. Има такива раздели, които не можеш да приемеш. Аз не мога да си представя, че вече го няма, затова ще го пазя и помня такъв, какъвто е в сърцето ми. Беше изключително светъл човек, толкова земен и чист по детски, и това е предал на студентите си и на хората около него. Беше бохем, обичаше живота, взимаше всичко от него и връщаше на живота и публиката още толкова. Искам да го помня като раздаващ се човек“, каза актьорът Владо Пенев. „Няма човек, на когото да не е направил добро. Той бе доказателство за съществуването на вселенския закон, че когато твориш добро и се обръщаш с добро към хората, то се връща и към теб“, отбеляза театроведът Аве Иванова. „След такава загуба просто трябва да замълчим. Ще ми липсва рамото му. Той имаше рамо, което предлагаше на всеки, той е роден и орисан да прави добро“, потвърди и разплаканият Марин Янев. Започналото преди 11 ч. Прощаване с актьора завърши чак след 15 ч., но студът не изплаши множеството пред театъра и дори поклонилите се вече чакаха изнасянето на ковчега на Мастера, когото изпратиха с бурни аплодисменти. Вечният дом на Стефан Данаилов е в гробищния парк „Св. Архангел Михаил“ в Бояна.", "date": "2019.12.02", "title": "Над 4 часа за последно сбогом с Ламбо (СНИМКИ+ВИДЕО)"}
{"url": "https://www.monitor.bg:443/bg/a/view/rosen-jeljazkov-3-skachat-parnikovite-emisii-s-paketa-mobilnost-182363", "text": "Празните курсове за прибиране на камионите в държавата по установяване на всеки четири седмици ще доведат до 3 процента увеличение на вредните емисии, дължащи се на международния товарен транспорт. Това заяви министърът на транспорта, информационните технологии и съобщенията Росен Желязков в Брюксел на заседанието на Съвета на ЕС, формат Транспорт, съобщи пресслужбата на МТИТС. \"Транспортът е ключов сектор за българската икономика. Броят на регистрираните тежкотоварни превозни средства е 25 800, като средната им възраст е 3 години. Представете си тези превозни средства да пресичат Европа и да изминават напразно над 2000 километра, поради желание за налагане на правила, които са непропорционални и дискриминиращи за периферните държави членки\", каза пред колегите си министър Желязков. \"Директният ефект на подобна разпоредба е географско ограничаване на предоставянето на този вид транспортна услуга в ЕС. Време е да оставим настрана идеологичните дискусии и да помислим за реалистичен подход по Пакета „Мобилност I“, който няма да има отрицателни и вредни последици за правилното функциониране на единния вътрешен пазар и за националните икономики на държавите членки\", посочи още Росен Желязков. В Брюксел министър Желязков проведе и двустранни срещи с министрите на Естония, Люксембург, Белгия, Холандия, Ирландия, Португалия и Словения, по време на които беше затвърдена позицията на България по Пакета „Мобилност I“.", "date": "2019.12.02", "title": "Росен Желязков: 3% скачат парниковите емисии с пакета мобилност"}
{"url": "https://www.monitor.bg:443/bg/a/view/za-pet-godini-trafikyt-v-nebeto-ni-se-e-udvoil-182367", "text": "Българското въздушно пространство няма структурни проблеми и сме готови да споделим положителния си опит в управлението му. Това заяви министърът на транспорта, информационните технологии и съобщенията Росен Желязков по време на дебат на тема: „Бъдещето на Единното европейско небе“, който се проведе в рамките заседанието на Съвета на ЕС, формат Транспорт, в Брюксел. „Трафикът в българското въздушно пространство почти се удвои през последните 5 години. Независимо от това, България предоставя и е готова да продължи да предоставя услуги за въздушно движение без закъснения, като с това подпомага европейската мрежа. Ние постигнахме това посредством прилагането на ефективни решения и превантивно планиране. По този начин, въпреки интензивния трафик, българското въздушно пространство не е тясно място в мрежата и няма структурни проблеми. Проблемите с капацитета на въздушното пространство в Европа могат да се решат чрез прилагането на подобни практики и технологии“, посочи министър Росен Желязков. По думите му реорганизация на въздушното пространство е необходимо да се прави само там, където има нужда, без да се пренебрегват или компрометират добре работещите решения и постижения. Министърът изтъкна, че България провежда последователна и проактивна политика за осигуряването на нужния капацитет и безопасност.", "date": "2019.12.02", "title": "За пет години трафикът в небето ни се е удвоил"}
{"url": "https://www.monitor.bg:443/bg/a/view/kzp-horata-sa-pazaruvali-poveche-na-promociite-predi-cheren-petyk-182365", "text": "Хората са пазарували повече на промоциите преди „Черен петък“, сочат данни на Комисията за защита на потребителите (КЗП), цитирани от председателят й Димитър Маргаритов по Bloomberg TV Bulgaria. По думите му, около 40 сигнала са постъпили в във връзка с покупки от кампанията до петък. „По-голямата част от оплакванията - близо 30, са подадени в периода 22-28 ноември, тъй като много от търговците тази година изтеглиха и анонсираха кампанията си по-рано. Едва 7 са жалбите на същинския Черен петък - 29 ноември, и в последвалите ги събота и неделя. „Това е индикация, че по-активно са пазарували хората на 22 ноември и в дните след това. Така, че – изтеглена кампания, но и добре ориентирани потребители, които са избързали да се възползват от направените анонси за намаления“, коментира Маргаритов. „Едно от най-честите оплаквания е свързано с това, че хората са се почувствали излъгани от фалшивия процент намаление. Доста от тях показват една завидна грамотност, тъй като са наблюдавали динамиката в цената на определени стоки, които са набелязали, че ще си купят. Когато идва моментът да се получи реалното намаление, виждат нещо различно. Или процентът не отговаря като стойност на това, което се получава накрая, или че цените на тези стоки няколко дни преди кампанията се завишават и се прави мнимо намаление“, обясни председателят на КЗП. Други сигнали са свързани с неправомерни опити на търговци да ограничат правата на клиентите си във връзка с гаранционната отговорност на стоките, правото на отказ от онлайн покупка в 14-дневен срок и пр. Според Маргаритов подобни опити за заобикаляне на нормативната уредба не могат да се опрат на здрава логика, тъй като предлаганите стоки не са с по-различни характеристики, а става дума за икономически модели, за ценообразуване в рамките на свободен пазар и всички записани в закона права и задължения остават валидни. Председателят на КЗП посочи и кои са били най-предпочитаните стоки през кампанията: „В рамките на кампанията се купуват предимно дрехи и обувки, битова електроника, козметика и парфюмерия, както и детски играчки“. На финала на разговора той прогнозира, че продажбите в кампанията за Коледа и Нова година ще надминат тези по време на вече отмиващия Черния петък. „Все по-популярен е Черният петък, но българският потребител обича, когато наближат Коледните и Новогодишните празници, почти в последния момент да отиде за подаръци, да осигури всичко необходимо за празничната трапеза, Така, че очаквам много сериозно оживление от средата на месеца нататък“, каза той. И призова хората по-рано да се ориентират относно покупките, за да имат повече време за своя избор, а търговците да бъдат коректни и да организират грижливо своята логистиката, за да могат реално да продадат и доставят това, което предлагат за продажба.", "date": "2019.12.02", "title": "КЗП: Хората са пазарували повече на промоциите преди „Черен петък“"}
{"url": "https://www.monitor.bg:443/bg/a/view/predlagat-dvojno-uvelichenie-na-taksa-smet-v-kazanlyk-182347", "text": "Двойно увеличение на такса „смет“ обсъждат общинарите в Казанлък, ако бъде прието наместо досегашните 2 промила жителите на града ще трябва да плащат по 4 промила, а на околните села – 6. Причината за драстичното повишение е увеличените разходи за депониране на битовите отпадъци в сметището край старозагорското село Ракитница: от 54 лв /т на 97 лв /тон догодина. През 2019 общинският бюджет е дофинансирал услугата с 550 бона, сметките показват че през 2020-та сумата ще набъбне на 850 000 лв. Ако не бъде прието предложението на администрацията ще се наложи хазната да задели допълнителни 2 млн лв от местните приходи. Аналогична е обстановката и в Стара Загора, където тепърва ще се изчисляват необходимите разходи и съответно увеличение на промилите.", "date": "2019.12.02", "title": "Предлагат двойно увеличение на такса „смет“ в Казанлък"}
{"url": "https://www.monitor.bg:443/bg/a/view/lorina-kamburova-smenja-mnogo-lica-v-novija-klip-na-grafa-video-182323", "text": "Талантливата актриса и певица Лорина Камбурова е главното действащо лице в новия клип на Влади Ампов-Графа към песента „Страничен набюдател“, която даде и заглавието на последния му албум. За снимките Лорина сменя множество лица, за да пресъздаде посланието на баладата. Графа кодира в текста си провокация към феновете си да се замислят за ролята си в собствения си живот, за това колко самотни са хората, които сочат с пръст и мразят, за това че положението в обществото не е това, което ни прави “хора”, че обикновеният човек е този, който мечтае, върви напред, изправя се пред трудности, преодолява ги и продължава. Само за няколко дни видеото е гледано над 50 000 пъти. В него участие взимат още осемгодишните Никол Ампова, Деа и Стефан Иванови, както още и Ангела Канева, Емона Илиева, Галина Томова, Сузана Мирчева и Пламен Славов. Песента „Страничен наблюдател“ е последната, която Графа включва в новия си албум. Първоначално я записва само с глас и пиано. Впоследствие кани Румен Бояджиев-син, който му помага за оркестрацията, изпълнена от камерен оркестър Софийски солисти. Споделя, че я е написал на един дъх и категорично припознава заглавието й за име на албума си. Компакт-дискът излезе само преди няколко месеца, а вече е със златен статут и очаква своя плакет от БАМП. Видеото също не е било лесна задача, след като заедно с режисьора Бойко Щонов минават през няколко версии преди да се спрат на този финален вариант. “Страничен наблюдател”, най-големите хитове и песни от новия албум на Графа ще прозвучат на открито, на първия самостоятелен концерт на изпълнителя на стадион “Българска армия”. Голямото музикално събитие ще се състои на 10 юни 2020 г., а билетите за него вече са в продажба в мрежата на Eventim.", "date": "2019.12.02", "title": "Лорина Камбурова сменя много лица в новия клип на Графа (ВИДЕО)"}
{"url": "https://www.monitor.bg:443/bg/a/view/eksporten-hyb-shte-syzdava-novite-bylgarski-tigri-iznositeli-182352", "text": "Нов център за износ ще подпомага българските компании да стъпят на международния пазар и да изнасят продукцията си. Основателите, обединение на 12 държавни и частни организации, са амбицирани в кратки срокове да постигнат конкретни резултати. Едно от направленията на „Експортен хъб България“ ще бъде обучение на български компании. Центърът пилотно ще започне работа с 15 компании от 3 сектора, като в началото на следващата година предстои да бъдат избрани секторите и фирмите. Ще бъдат подбрани фирми, които вече са постигнали ниво на растеж, което им позволява да излязат на международните пазари, и които имат екипи, способни след оказаната помощ да продължат дейност в чужбина, обяви Бойко Таков, изп. директор на Изпълнителната агенция за насърчаване на малките и средните предприятия (ИАНМСП). Организацията е инициатор на новия проект. Обучителната програма ще бъде 4-месечна, като целта е до края на тази програма за всяка една компания да се намери един нов чужд пазар. Председателят на Българската стопанска камара (БСК) Радосвет Радев изрази увереност, че „Експортен хъб България“ ще бъде форум и среда за развитие, в които ще бъдат създадени новите „български тигри износители“, за да може България да заеме централно място на световния пазар. Тъй като новият център ще цели да помага основно на българските производители, а повечето от тях са базирани извън София, ще бъдат осигурени и много онлайн обучения и дистанционни консултации с експерти. „Ще правим обучителни мероприятия както с български предприемачи, така и с чуждестранни търговски аташета“, добави Таков. Засега всички 12 учредители се обединяват зад „Експортен хъб България“ с идеална цел, без да е осигурено някакво финансиране за проекта. За да е възможно най-устойчиво начинанието в дългосрочен план, се водят преговори за осигуряване на подкрепа за развитието му по европейската Оперативна програма „Иновации и конкурентоспособност“ (ОПИК).", "date": "2019.12.02", "title": "Експортен хъб ще създава новите български тигри износители"}
{"url": "https://www.monitor.bg:443/bg/a/view/8000-ot-mestnata-vlast-objavjavat-imaneto-si-182332", "text": "Близо 8000 души от местната власт ще трябва да декларират пред държавата имането си. Промяната бе въведена преди няколко месеца с поправка в Антикорупционния закон, а реално новоизбраните местни парламенти ще са първите, които ще трябва да спазят новото изискване. Това стана ясно по време на семинар „ Антикорупция и отнемане на незаконно придобитото имущество в полза на държавата – законодателство, правоприлагане и граждански мониторинг“. Според законовата рамка общо 5400 новоизбрани общински съветници ще трябва да декларират имането си, както и това на половинките си. Те имат един месец срок след встъпването си в длъжност да го направят. Същото изискване важи и за вече бивши общинари, чиито мандат е изтекъл тази година, но вече не са част от местните парламенти. Те подават изходящи декларации с какви пари и имоти те и семействата им напускат местната. Срокът за подаване на двата вида декларации е до 15 май, след което данните се проверяват от Комисията за противодействие на корупцията и отнемане на незаконно придобитото имущество. Към момента, без общинските съветници, законът задължава малко над 5000 високопоставени държавни служители, както и шефовете на болниции други дружества, които разхождат държавни средства да декларират имането си. Глобата за неподаването на декларация в срок е от 1000 лв. до 3000 лева. Законът предвижда и, че за всеки висш представител на властта, който въобще не обяви имуществото и интересите си, ще започва проверка за незаконно богатство. Ако се установи разминаване между доходите и имуществото му, може да се стигне и до конфискация на незаконно придобитото. При нecъoтвeтcтвиe oт Кoмиcиятa увeдoмявaт рaзcлeдвaния, кoйтo имa прaвo в 14-днeвeн cрoк дa пoдaдe прeд Кoмиcиятa кoригирaщa дeклaрaция нa ocнoвaниe чл. 46, aл. 1 oт зaкoнa или нaпрaви пиcмeни възрaжeния. При нecъoтвeтcтвиe cлeд cрoкa зa пoдaвaнe нa кoригирaщa дeклaрaция в рaзмeр нa нe пo-мaлкo oт 5000 лв., Кoмиcиятa прeдocтaвя дoклaдитe cи нa Нaциoнaлнaтa aгeнция зa прихoдитe. При уcтaнoвeнo нecъoтвeттcвиe oт 20 000 лв. и пoвeчe oт Кoмиcиятa прoвeрявaт имoтитe нa чoвeкa, кoйтo зaeмa виcшa публичнa длъжнocт. Близо 200 деца са получили медали за почтеност след като са преминали обучение за превенция на корупцията. Хлапетата са обучавани като част от пилотния проект на КПКОНПИ, обясни пред журнялисти бившият директор на дирекция „Превенция“ в антикорупционната комисия Трифон Трифонов. Децата са от градовете Перник и Костинброд, където са проведени 6 обучения за най-малките. Целевата група е била от деца в предучилищните групи на детските градини, посочи още Трифонов. Той обясни, че инициативата се е радвала на сериозен интерес от страна на хлапетата. А по съвет на психолози всяко дете, преминало обучението е получило и медал за почтеност. „По този начин децата се чувства окуражени да постъпват правилно, което е и целта на това обучение“, допълни още Трифонов.", "date": "2019.12.02", "title": "8000 от местната власт обявяват имането си "}
{"url": "https://www.monitor.bg:443/bg/a/view/danija-zavyrshi-70-kilometrovata-stena-po-granicata-s-germanija-sreshtu-a-ch-s-182368", "text": "Дания приключи днес изграждането 70-километрова стена по границата с Германия като част от усилията си за борба с разпространението на Африканската чума по свинете (АЧС) от глиганите, предаде ДПА. Съоръжението, високо 1,5 м, е издигнато по протежението на цялата граница между двете страни. Мнозина експерти обаче изразяват съмнения за ползата от него. Изграждането на стената започна в края на януари. АЧС не е опасна за хората, но в повечето случаи е смъртоносна за свинете и за нея няма ваксина. Досега вирусът е открит в балтийските страни, Полша, Чехия и Унгария. Случаи на заболяването бяха регистрирани миналата година и в Белгия. Според датското правителство ако вирусът засегне местните свинеферми, целият износ за страни извън ЕС ще трябва да бъде спрян. През 2018 г. Дания е изнесла прасета и свинско месо за около 28,5 млрд. крони (4,3 млрд. долара). Стената е положена на 50 сантиметра под земята, има врати на редовните пропускателни пунктове и отвори с размери 20х20 сантиметра, за да могат да преминават по-дребни животни. За изграждането й са похарчени около 45 милиона крони, което е по-малко от очакваните 80 милиона крони. Другите мерки, въведени в Дания срещу АЧС, са увеличение на глобите за недостатъчна дезинфекция на камиони, превозващи живи животни, смекчаване на правилата за лов на диви свине, както и повече информация за начините за предотвратяване разпространението на заразата. Хората, живеещи около прегражденията, се оплакват от създадените неудобства и я определят като символ на изолация. Според експерти човекът е главна причина за разпространение на заразата, включително чрез заразена храна, както и непочистена кал по гумите на колите и по обувките.", "date": "2019.12.02", "title": "Дания завърши 70-километровата ограда срещу АЧС по границата с Германия"}
{"url": "https://www.monitor.bg:443/bg/a/view/naj-malko-desetima-civilni-sa-izbiti-na-pazar-v-sirija-182348", "text": "Активисти на сирийската опозиция твърдят, че въздушен удар по пазар в контролиран от бунтовниците град в северозападната част на страната, е избил най-малко 10 цивилни, съобщава \"Асошиейтед прес\". Сирийският център за наблюдение на правата на човека, чието седалище е във Великобритания, уточни, че във въздушния удар срещу пазар в град Маарет ан Нуман са загинали 10 души и още хора са били ранени. Медийният център в Алепо, активистки колектив, който информира за райони, контролирани от бунтовниците в Северна Сирия, също съобщи, че 10 цивилни са били убити, а десетки са ранени. Градът се намира в провинция Идлиб, последната крепост на опозицията в страната. Сирийските въоръжени сили предприеха 4-месечна офанзива по-рано тази година срещу Идлиб, който е доминиран от бойци, свързани с терористичната групировка \"Ал Кайда\" (бившия Фронт \"Ал Нусра). Офанзивата на сирийското правителство принуди стотици хиляди цивилни да напуснат домовете си. Крехкото примирие спря настъплението в края на август, но през последните седмици многократно беше нарушено.", "date": "2019.12.02", "title": "Най-малко десетима цивилни са избити на пазар в Сирия "}
{"url": "https://www.monitor.bg:443/bg/a/view/30-000-leva-obezshtetenie-za-sredna-telesna-povreda-182349", "text": "Окръжният съд в Русе постанови да бъде изплатено 30 000 лева обезщетение за причинени неимуществени вреди на пострадал от побой. За имуществени вреди 21-годишният младеж трябва да получи още 2890 лева и да му бъдат възстановени разноските по делото в размер на 1449,14 лева. Инцидентът станал на 5 февруари 2017 г. На излизане от магазин 21-годишният бил заобиколен от четирима мъже с маски и един без маска, когото разпознал. Точно човекът без маска – 26-годишният А.А., ударил момчето в областта на устата и му избил зъби. Пострадалият се възстановявал дълго, не можел да се храни нормално, изпитвал силни болки, а заради нарушения говор пострадали и социалните му контакти. Завел дело и поискал да му бъдат изплатени 50 000 лева обезщетение. Магистратите обаче уважили иска частично – 30 000 лева, и постановили изплащане на пълния размер на разходите по лечението и воденето на делото. Решението може да се обжалва в двуседмичен срок пред Апелативния съд във Велико Търново.", "date": "2019.12.02", "title": "30 000 лева обезщетение  за средна телесна повреда"}
{"url": "https://www.monitor.bg:443/bg/a/view/rim-v-dilema-za-ruski-shpionin-182355", "text": "Правителството в Рим е изправено пред дилемата дали да предаде на Вашингтон руснака Александър Коршунов, арестуван за индустриален шпионаж в Италия по искане на САЩ, или да го върне в Москва, където пък възнамеряват да го съдят за незаконно присвояване на 150 хил. евро. Коршунов бе задържан на миналия 30 август на летището в Неапол - „Каподикино“, до неделя бе затворен в строго охранявания местен затвор „Поджореале“, а от понеделник е под домашен арест с електронна гривна за постоянен контрол от силите за сигурност. Прокуратурата в града под Везувий е поискала екстрадицията на руснака, тя би трябвало да бъде одобрена от съда в края на седмицата и след това италианското правителство ще бъде изправено пред нелекия избор за къде да му купи самолетен билет. Причината за ареста на Александър Коршунов е отправеното към него обвинение от трибунал в американския щат Охайо за кражба на американски индустриални тайни. Според въпросния съд руснакът е направил опит да се докопа при това не безуспешно до засекретени проекти и планове на базираната в същия щат известна компания за авиационна техника „General Electric Aviation”. Подвизавайки се в Италия като маркетинг директор на руското държавно предприятие „Авиодвигател“, Коршунов бил сключил консултански договор за 150 хил. евро с намиращата се в Торино дъщерна на американската компания фирма „Aernova”. Тезата на съда в Охайо е, че в комбина с нейния директор Маурицио Раоло Бианки, покрай официалните консултации руският мениджър се бил сдобил и със засекретени от американците планове и чертежи. А благодарение на тях можело да бъдат изработени елементи от изключителна важност за реализацията на руската програма „ПД-14“ за конструирането на ново поколение реактивен самолетен двигател. Малко след задържането на Коршунов в Неапол министерството на правосъдието в Рим пък е уведомено от Москва, че прокуратурата там го е обвинила в незаконно присвояване на 150 хил. евро и той трябва да бъде екстрадиран, за да бъде съден. Вероятно става дума за платените на „Аeronova” пари за консултанския договор и тази хипотеза кара италианските медии да предполагат че чрез иска си срещу мениджъра Москва просто желае да го върне жив и здрав в родината му. Решението къде да бъде изпратен Коршунов трябва да вземе кабинетът в Рим, който според юристи най-вероятно ще се ръководи от двата валидни за случая принципа - хронологическия, който дава приоритет на първата поискала екстрадицията страна (САЩ) или на местоживеенето, даващ предимство на страната, от която е обвиняемият (Русия). Но както писа „Кориере дела сера“, италианското правителство може да се задейства според някакъв друг критерий, който да му помогне да намери бърз изход от твърде неприятната за него политическа, юридическа и дипломатическа енигма.", "date": "2019.12.02", "title": "Рим в дилема за руски шпионин"}
{"url": "https://www.monitor.bg:443/bg/a/view/branshyt-predlaga-imotite-za-kratkosrochen-naem-da-se-registrirat-onlajn-182356", "text": "Регистрацията на апартаменти, предлагани чрез онлайн платформи, да се извършва онлайн, предлага туристическият бранш. В момента определени имоти вече могат да се използват от туристи само ако бъдат категоризирани, обяви експертът от Института за анализи и оценки в туризма (ИАОТ) Константин Занков в ефира на Канал 3. Едно от изискванията за категоризация е 51% от собствениците на имоти в сградата да дадат своето съгласие за даването под наем на даден апартамент. В някои случаи обаче това условие може да се окаже неизпълнимо. Такъв е и този със собствениците на апартхотели по морето. Те са предимно руснаци и англичани, които идват за кратко в страната, и връзката с тях би била много трудна. Освен това общините нямат достатъчно административен капацитет, за да отговорят на всички заявки за категоризация в срок. „Промяната в законодателството е стъпка в правилната посока“, допълни още Занков. Той изрази подкрепата си към предложението всеки туристически обект да плаща данъци, но това трябва да бъде извършвано по възможно най-удобният и лесен за собственици на подобни апартаменти. Подадените онлайн заявки ще бъдат одобрявани много по-бързо, а след това отново по онлайн път ще се подават гостите, нощували през месеца. На база тази информация лесно могат да се направят отчисления колко трябва да се даде на общината и колко на приходната агенция.", "date": "2019.12.02", "title": "Браншът предлага имотите за краткосрочен наем да се регистрират онлайн "}
{"url": "https://www.monitor.bg:443/bg/a/view/fest-darjava-prihodite-si-za-lechenie-na-bolno-bebe-182343", "text": "Приходите от събраната входна такса за шестото издание на кулинарния Фестивал „Хляб и Вино“ в Стара Загора ще бъдат дарени за лечението с присаждане на стволови клетки на бебето Мая, което страда от вродена мускулна дистрофия, съобщиха организаторите на проявата, състояла се традиционно  в  парк-хотел „Стара Загора“. През уикенда фестът събра в зимната градина на ресторант „Орфеида“ край езеро „Загорка“ 13 винарски къщи и дистрибутори, които представиха над 100 български и вносни вина. Събраните средства от вход са 1 670 лева. Майстор - пекарите на петзвездния комплекс демонстрираха уменията си да правят оригинални италиански пици на пещ, както и различни видове здравословен хляб, а гостите на фестивала имаха възможност да ги опитат заедно с предпочитано от тях вино. Над 11 вида хляб представи Пекарна „Кочмаров“ на майстор Светослав Кочмаров, който участва в изложението заедно с председателя на Българската гилдия на пекарите Георги Лефтеров. „Баш майсторът“ пристигна специално за фестивала от родния му Пловдив. „България има патентовани 15 вида хляб, а освен това всеки роден пекар произвежда хлябове по собствени авторски рецепти. Това говори, че българската пекарска традиция е жива и фестивали като „Хляб и Вино“ дават възможност на широката аудитория да се досокне до нея“, каза Георги Лефтеров. „Хляб и Вино“ е от онези събития, които ни карат да се чувстваме горди, че сме българи, че пазим и обичаме своите традиции“, каза при откриването на фестивала областният управител на Стара Загора Гергана Микова. Думите ѝ потвърди с брилянтното си изпълнение представителния ансамбъл „Нашенци“ с ръководител Недко Иванов, който е един от 30-те ансамбли в цялата страна, акредитиран да представя българското фолклорно изкуство по линия на ЮНЕСКО. С живите си музикални изпълнения и песни градусът на настроението повдигна и носителят на златни отличия казанлъшки ансамбъл „Гъдулица“ с ръководител Димитър Гайдаров.Най-много емоции обаче предизвикаха „змейовските баби“ от Народно читалище „Пробуда“ на старозагорското село Змейово с ръководител Емилия Ганева. Те подредиха автентичен „селски кът“ с дървена паралия, върху която замесиха, разточиха и направиха истинска коледна баница и празнична погача по селски.", "date": "2019.12.02", "title": "Фест дарява приходите си за лечение на болно бебе"}
{"url": "https://www.monitor.bg:443/bg/a/view/noi-zapochva-plashtaneto-na-pensiite-i-dobavkite-na-9-dekemvri-182335", "text": "Изплащането на пенсиите за декември от Националния осигурителен институт ще започне на 9 декември и ще приключи на 20 декември, съобщиха от института. Заедно с пенсиите ще бъде изплатена и еднократна допълнителна сума в размер на 40 лв. на 1 250 236 пенсионери, на които пенсията или сборът от пенсиите (заедно с добавките и компенсациите към тях) за декември 2019 г. е в размер до 363 лв. включително. Преводите на декемврийските пенсии по сметките на пенсионерите, които получават парите си по банков път, ще бъдат извършени на 9 декември 2019 г. Изплащането на сумите чрез пощенските станции пък ще бъдe извършено съобразно изготвен график, предварително обявен във всяка една от тях.", "date": "2019.12.02", "title": "Как ще плащат коледните добавки за пенсионерите"}
{"url": "https://www.monitor.bg:443/bg/a/view/starozagorski-aktiori-posvetiha-premiera-na-lambo-182346", "text": "Премиерата на най-новия си спектакъла „Мерак“ по три емблематични произведение на Николай Хайтов /Мъжки времена, Мерак и Дервишово семе/ посветиха актьорите от старозагорския драматичен театър „Гео Милев“ на Стефан Данаилов. Представлението се игра часове след изпращането на големия Актьор  в понеделник. С „Мерак“  театралите отбелязаха  1 век от рождението на писателя, той е в програмата за честването вековния юбилей на драматичния театър, който ще бъде на 12 декември. Драматизацията и постановката са на Надя Асенова, а сценографията е на Тодор Райков. Специални консултации по сценичен бой е дал Камен Иванов, преподавател по бойни техники в НАТФИЗ, той е автор и на музикалното оформление.Вокалите са на Лия Иванова, която в началото на 90-те години беше бек-вокалистка на Лили Иванова, а хореографията е на Христо Иванов, ръководител на фолклорния ансамбъл „Загоре“. В образа на  Рамадан  режисьорката е поканила македонския актьор Иван Калошев, а ролята на Емине е поверена на младата Николета Минкова, възпитаничка на проф.Румен Рачев, позната вече като Аня в „Нощно слънце“ на Йордан Йовков и Сандра „От полет над кукувиче гнездо“ на Дейл Васерман. „Хайтов говори с малко думи за големите неща от живота, придава с един жест дълбочина и плътност на своите герои. Не случайно именно неговите разкази са в основата на емблематичните филми „Козият рог” и „Мъжки времена”.Нашият спектакъл  ще Ви пренесе в Родопите, ще Ви срещне с българи и българи-помаци, ще Ви разказва за любов, мъжество, чест, дълг, за изконния човешки инстинкт – продължаването на рода. Ще дръпне струните на скритите желания и стаените блянове на нашите герои, изправени пред непосилен избор... Вярвам, че ще обикнете тези герои, както ги обикнахме ние и ще припознаете у тях по нещо от себе си!“, коментира в аванс Надя Асенова.", "date": "2019.12.02", "title": "Старозагорски актьори посветиха премиера на Стефан Данаилов"}
{"url": "https://www.monitor.bg:443/bg/a/view/papa-roach-i-hollywood-undead-pristigat-s-ice-nine-kills-182318", "text": "Метъл бандата Ice Nine Kills ще подгрява американците Papa Roach и Hollywood Undead на съвместния им концерт на 2 март в зала Универсиада. Ice Nine Kills са една от най-атрактивните и модерни американски групи. Албумът им Every Trick in the Book (2015) дебютира в топ 5 на класацията Billboard Hard Rock Albums, а последният им студиен запис The Silver Scream (2018) провокира почитателите със своята концепция – всички парчета са вдъхновени от различни филми на ужасите. След невероятния успех в САЩ с най-голямото си турне до момента (съвместно с Shinedown), Papa Roach тръгват на Европейска обиколка с петорката Hollywood Undead. Билетите за концерта на трите американски банди са на цени от 65 и 75 лева и могат да бъдат закупени в мрежата на Eventim.", "date": "2019.12.02", "title": "Papa Roach и Hollywood Undead пристигат с Ice Nine Kills"}
{"url": "https://www.monitor.bg:443/bg/a/view/genchev-ne-sa-vodeni-razgovori-za-bydeshteto-mi-182336", "text": "Старши треньорът на „Лудогорец“ Станислав Генчев разкри, че още не са водени разговори между него и ръководството на клуба относно бъдещето му. Това се случи на пресконференция по повод награждаването на „Лудогорец“ за отбор на месец август. На нея той заяви, че не се чувства притеснен за поста си и не знае дали решителният двубой от Лига Европа с „Ференцварош“ другата седмица ще се окаже ключов за бъдещето му. За двубоя с унгарците бившият футболист на „орлите“ допълни: „Лудогорец“ ще излезе за победа. Знаем, че една точка ни устройва, но който излиза за равен – после често страда“. Спецът съжали за изпуснатите две точки срещу ЦСКА в неделя и увери, че неговият отбор няма да подцени „Септември“ в мача за Купата тази сряда. За Генчев е изключително важно „Лудогорец“ да вземе две победи през тази седмица, за да влезе с приповдигнато настроение в мача с унгарците, който по негови думи може да осмисли сезона. Наставникът на разградчани похвали „Левски“, ЦСКА и най-вече „Локомотив“ (Пловдив) за представянето им в Първа лига и изрази надежда, че конкуренцията във вътрешното първенство ще се засили за постоянно. „Естествено, че има предизвикателство и в нашия шампионат. Всеки един футболист играе за победа. Но най-голямото предизвикателство е участие в евротурнирите. Когато станеш шампион, имаш шанс да играеш в групите на ШЛ. В нашия случай играем в групите на ЛЕ“, сподели още Генчев.", "date": "2019.12.02", "title": "Генчев: Не са водени разговори за бъдещето ми"}
{"url": "https://www.monitor.bg:443/bg/a/view/amazon-izteglja-ot-pazara-produkti-sys-snimki-na-aushvic-182338", "text": "Amazon е премахнала от своя онлайн магазин коледни играчки и други стоки, върху които е имало изображения от концентрационния лагер Аушвиц. От компанията на Джеф Безос са категорични, че „всички продавачи трябва да следват правилата ни“, а тези, които не го правят, ще бъдат премахнати, съобщава Reuters. До премахването се стигна, след като в неделя Държавният музей Аушвиц-Биркенау се обърна с апел към лидера в онлайн продажбите да свали стоките, част от които са отварачка със снимка на Аушвиц и подложка за мишка с изображение на „клането“ в Биркенау. „Продажбата на коледни играчки с изобразен Аушвиц не е уместна. Поставянето на подобни образи върху отварачка е неуважително и смущаващо“, гласят част от коментарите в Twitter. От мемориала съобщиха, че са се обърнали към още един онлайн магазин – Wish Shopping, с молба да спрат продажбите на подобни артикули. По време на окупацията на Полша през Втората световна война, нацистка Германия убива 1.1 млн. души в Лагерът на смъртта, повечето от тях евреи.", "date": "2019.12.02", "title": "Amazon изтегля от пазара продукти със снимки на Аушвиц"}
{"url": "https://www.monitor.bg:443/bg/a/view/vandali-razgromiha-pametnici-v-grobishten-park-182342", "text": "Неизвестни вандали са поломили 19 паметника в новозагорския гробищен парк, сигналът за погрома е бил подаден в понеделник, според служителите посегателството е станало във времето от 27 до 28 ноември. Изкъртени са плочи, потрошени са художествено изработени барелефи, действано е с лостове и чукове, но без да бъдат подбирани по някакъв признак обектите на гаврата. Образувано е досъдебно производство, търсят се видеозаписи от охранителни камери в близост на парка. В официалния сайт на общината от администрацията призоваха за съдействие гражданите, по думите на кмета Николай Грозев не е било изключено вандалщината да е дело на обитатели на близкия, населен само с роми квартал „Шести“, но поне на този етап той нямал информация за задържани. За разговори в местното РУ „Полиция“ са били привикани криминално  проявени лица, но все още нямало категоричен резултат, нямало и задържани по закона за МВР, уточниха от ОД на МВР – Сливен. Паркът има жива охрана през деня, но вече няма пречки само който не го мързи да проникне там, призна градоначалникът, който възнамерява да инвестира в постоването на видеокамери. От 300 до над 1 000 лв струва изработването на паметен знак, уточняват местните майстори – каменоделци, далеч по-скъпо излизало ако върху мрамора се слага и снимката на починалия.", "date": "2019.12.02", "title": "Вандали разгромиха паметници в гробищния парк в Нова Загора"}
{"url": "https://www.monitor.bg:443/bg/a/view/ns-chaka-analiz-ot-cik-za-promeni-v-izbornite-pravila-182350", "text": "Депутатите чакат анализ от ЦИК преди да пристъпят към пък нови промени в Изборния кодекс. Заявка за такива бе дадена още преди местния вот на 27 октомври, но тогава от управляващата коалиция дадоха да се разбере, че ще изчакат изборите. Преди повече от седмица от правната комисия в Народното събрание са изпратили писмо до ЦИК с покана тя да направи анализ на слабостите на законодателството след двата вота тази година – за ЕП и за местна власт, и да направи свои предложения за промени в изборния процес. Мотивът е, че именно ЦИК прилага текстовете на Изборния кодекс. Така след подобен доклад на изборната администрация това лято НС реши на местни избори да няма машинно гласуване, като то остана само за парламентарните, европейските и президентските, с аргумента, че то излиза много по-скъпо. Какви ще са предложенията на ЦИК за промяна на ИК тепърва ще стане ясно. Междувременно в ЦИК е била внесена жалба от „Нет инфо” АД срещу „Фейсбук“ заради политическата реклама. Според вносителя социалната мрежа може да е повлияла на изборните резултати. Посочва се, че от „Фейсбук“ не са пратили до Сметната палата и до ЦИК тарифите си за политическа реклама, каквито са изискванията на ИК. Същевременно в мотивите се отбелязва, че така от платформата са реализирали приход от над 834 000 лв. от българска политическа изборна реклама за тази година. На свой ред ЦИК е разгледала сигнала на 21 декември, като от комисията са стигнали до извода, че няма нарушение, а аргументът за това е, че според ИК социалните мрежи не са доставчици на медийни услуги и не са медии както вестниците, телевизиите или интернет сайтовете.", "date": "2019.12.02", "title": "НС чака анализ от ЦИК за промени в изборните правила"}
{"url": "https://www.monitor.bg:443/bg/a/view/mesi-porazi-atletiko-v-derbito-182341", "text": "„Барселона” победи „Атлетико” (Мадрид) на \"Уанда Метрополитано\" с 1:0 в дербито на 15-ия кръг на испанската Ла Лига. Двубоят оправда очакванията за голямо шоу и предложи много интересни моменти, но кулминацията дойде в 86-та минута, когато Лионел Меси порази любимата си жертва със страхотен гол. Така той има вече 30 попадения в 39 срещи с този съперник. Аржентинецът избухна ден преди този, в който е много вероятно да спечели шестата си \"Златна топка\" в кариерата. Стори го с добре позната комбинация с любимия си съотборник Луис Суарес. Не му вървеше особено в хода на предишните 85 минути, но както сме свикнали да гледаме, успя да реши мача с индивидуалната си класа. „Атлетико“ и Чоло Симеоне могат да съжаляват много, защото изиграха много силен мач и заслужаваха точката. На свой ред пропуснаха много положения пред Тер Щеген и сблъсъкът можеше да се развие по много различен начин. Освен това съдията Антонио Матео Лаос пропусна да покаже заслужен червен картон за Жерар Пике през втората част. Другият очакван сюжет бе завръщането на Антоан Гризман на \"Уанда Метрополитано\". Французинът беше свирепо освиркван от феновете и сякаш това му повлия, защото игра неубедително и провали няколко обещаващи атаки. „Барселона“ се върна на върха в първенството с 31 точки, колкото има и „Реал” (Мадрид), като каталунците имат по-добра голова разлика и мач по-малко. „Атлетико“ остава на незавидната за своите стандарти шеста позиция с 25 точки. Старши треньорът на „Барселона” Ернесто Валверде отново засипа със суперлативи Меси. „Тези три точки са много важни. Тук се страда. Винаги е голямо предимство да имаш Меси в изравнени мачове. Нямам думи за Меси. Не е само въпрос на талант. Винаги е силно мотивиран\", призна специалистът.  ", "date": "2019.12.02", "title": "Меси порази „Атлетико“ в дербито"}
{"url": "https://www.monitor.bg:443/bg/a/view/diljana-mateeva-postavja-jenski-pravila-snimki-182306", "text": "Новата колекция на младата дизайнерка Диляна Матеева за сезона есен-зима 2019-2020 година носи името „Женски правила“, като по традиция акцентът в нея са авторските й рисунки. Матеева черпи вдъхновение за тоалетите в линията от две дами, борещи се за равноправието на жените – Симон дьо Бовоар и Олимпия дьо Гуж. Техните смелост и непокорство са пренесени в облеклата изобразени посредством техниката суха четка. Ликът на Симон дьо Бовоар е нарисуван чрез смесване на техники – принт и рисуване. Дизайнерката борави с разчупени линии на силуета, драперии и контрастиращи в почти всяка дреха нюанси. Основните цветове в колекцията са бежово, синьо, бяло и червено. Материите включват кашмир, вълна, еко кожа и памук. На пресконференция Матеева представи няколко сета, съчетани с бяла тениска с лика на Симон дьо Бовоар – класическа червена кожена пола и прав гащеризон с тиранти, изработен от еко кожа, при който в горната част също е изобразено женско лице. Друг сет включва класическо право сако, напомнящо кройката на мъжко с акцент в гърба – ръчно рисувано женско лице Сакото е съчетано с кожен панталон тип банан с висока талия. Линията включва още кожена рокля, съчетаваща силуетите на класическата права пола и на нестандартната А-симетрична разкроена пола, като в горната част на роклята частично ръчно е нарисувано женско лице. При връхните дрехи се открояват вталено кашмирено палто с висока яка и S-образно закопчаване, което проследява извивките на тялото и акцентира талията. Друго вталено късо кашмирено палто с висока яка, която издължава шията, е съчетано с памучен панталон тип банан в цвят бордо. Диляна представи и бежово кашмирено яке, напомнящо кройката на мъжка риза, Якето е съчетано с панталон тип банан в същият цвят с няколко акцента – силно контрастиращи обемни жълти джобове и подредени като перлена огърлица около шията жълти копчета. „Диляна е продуктивен творец, който винаги търси някаква провокация, бори се и отстоява качествените материали.“, заяви по време на пресконференция в БТА Петя Джукелова, преподавател в Националната художествена академия. Тя обърна внимание и на „нежната женственост“ в кройките, заимствани от мъжкия гардероб и по-специално гащеризоните и саката, които са представени в дамски вариант. Лице на колекцията е носителката на титлата Best Model of the World Ива Атанасова. Официалната премиера на колекцията „Женски правила“ ще се състои през декември в рамките на ежегодния ревю-спектакъл към церемонията по връчването на награсите „БГ модна икона“, организиран от Академията за мода.", "date": "2019.12.02", "title": "Диляна Матеева поставя „Женски правила“ (СНИМКИ)"}
{"url": "https://www.monitor.bg:443/bg/a/view/zaseliha-nova-kolonija-prilepi-v-devetashkata-peshtera-182345", "text": "Колония от 46 прилепа, спасени от екип на ,,Зелени Балкани“ в Стара Загора е пренесена в Деветашката пещера, животинчетата които са от защитени вид са били изнесени от тераса на жилищна кооперация в старозагорския квартал „Железник“ след сигнал  на горещия телефон в Града на липите. При прегледа станало  ясно, че 44 от тях са от вида ръждив вечерник , един е от вида средиземноморско прилепче и един от вида малко кафяво прилепче .Пренасянето им е станало след преглед от ветеринарните лекари на спасителния център за диви животни и съгласуване с екоинспекциите в Стара Загора и Плевен. Деветашката пещера е естествено местообитание на крилатите бозайници. Като бозайници, хранещи се предимно с нощно летящи насекоми, прилепите играят важна роля в поддържането на равновесието в природата. Едно-единствено малко кафяво прилепче, тежащо около 3 грама, може да изяде 1200 комара за един час, а за 1 нощ изяжда средно 3000 насекоми. Дългогодишни наблюдения показват, че при присъствие на повече прилепи на дадено място, насекомите значително намаляват. За съжаление популациите на много видове прилепи рязко намаляват своята численост през последните десетилетия, в резултат на неоправдания човешки страх и преследването им от страна на хората.", "date": "2019.12.02", "title": "Заселиха нова колония прилепи в Деветашката пещера"}
{"url": "https://www.monitor.bg:443/bg/a/view/bojidar-kraev-nakaza-sporting-182344", "text": "Българският национал Божидар Краев се превърна в герой за своя „Жил Висенте” при успеха над тима му над гранда „Спортинг“ (Лисабон) в мач от 12-ия кръг на португалския шампионат. Домакините се наложиха с 3:1, а първият гол в мача бе дело именно на Краев. В 18-ата минута Сандро Лима открадна топката от защитник на съперника и подаде към бившия футболист на „Левски”, който въпреки че се подхлъзна, успя да вкара за 1:0. Краев остана на терена през всичките 90 минути, а в средата на първото полувреме получи и жълт картон. Това бе четвърти успех за „Жил Висенте” от началото на сезона в Португалия. Тимът на българския национал заема седмото място във временното класиране с актив от 16 точки. „Спортинг“ (Лисабон) е четвърти с 20 пункта. Лидер в класирането е „Бенфика“ с 33 точки. 22-годишният Краев премина под наем в „Жил Висенте” от датския „Мидтиланд” през това лято и вече има голове срещу „Порто“ и „Спортинг“.  ", "date": "2019.12.02", "title": "Божидар Краев наказа „Спортинг“"}
{"url": "https://www.monitor.bg:443/bg/a/view/trippie-redd-oglavi-klasacijata-na-bilbord-za-albumi-182312", "text": "Рапърът Trippie Redd за първи път в кариерата си оглави седмичната класация Топ 200 на \"Билборд\" за албуми, съобщи сайтът на изданието. По данни на Нилсен Мюзик от новия му албум A Love Letter to You са продадени 104 000 еквивалентни единици, които му отреждат първенството. Второ място в албумната класация заема кънтри певецът Джейсън Олдийн с 83 000 продадени еквиваленти единици от новата му тава 9. Следва саундтракът към хитовата анимация \"Замръзналото кралство 2\" със 79 000 продадени еквивалентни единици. Топ 5 се допълва от рапъра Пост Малоун с албума Hollywood's Bleeding (73 000 продадени еквивалентни единици) и младата сензация Били Айлиш с When We All Fall Asleep, Where Do We Go? (52 000 продадени еквивалентни единици).", "date": "2019.12.02", "title": "Trippie Redd оглави класацията на \"Билборд\" за албуми"}
{"url": "https://www.monitor.bg:443/bg/a/view/choveshki-sydbi-prikovavat-zritelite-pred-ekrana-182304", "text": "Сериалите по действителен случай носят със себе си една допълнителна нотка на вълнение. Фактът, че случващото се на екрана се е разиграло и в истинския живот, понякога ни заинтригува много повече от продукциите за супергерои, измислени тайни агенти със завидни бойни умения и прочие. Често поредиците, вдъхновени от реални събития, се превръщат в истински хит и най-безапелационният пример за това е Още след излъчването на първите три епизода мини-сериалът на НВО успя да се изкачи на върха на стълбицата на сериалите с най-висок рейтинг в телевизионната история. Продукцията, която ни припомня за ядрената катастрофа от преди 33 години, надмина дори „Игра на тронове“ и „В обувките на Сатаната“ с впечатляващ рейтинг - 9, 7 от 10. Водещите роли са поверени на Стелан Скарсгард („Добрият Уил Хънтинг“), Емили Уотсън (номинирана за „Оскар“ за „Хилари и Джаки“) и Джаред Харис (номинаран за „Еми“ за „Момчетата от Медисън авеню“). Харис влиза в ролята на академик Валерий Легасов, виден съветски ядрен физик, който жертва здравето си за да помогне за овладяването на сериозните последици. Уотсън блесна като неговата колежка от Минск Улана Хомюк , а Скарсгард слага костюма на съветския вицепремиер Борис Щербина. Последният е назначен от Кремъл да ръководи правителствената комисия за Чернобил, сформирана часове след инцидента. Всъщност най-впечатлени от сериала са по-младите зрители, тъй като те нямат реални спомени от катастрофата, а само са чували истории за масова истерия и огромни марули от своите родители, баби и дядовци. В момента и в българския ефир се върти сериал, вдъхновен от истинска история. Става въпрос за който проследява съдбата на Кера и малкият ѝ син Мартин. Те тръгват от Царево към София, като миграцията от малкия към големия град е преплетена с контрастни емоции между любовта и омразата, истината и лъжата, честта и предателствата. Сред основните теми е и трансформацията на организираната престъпност от 90-те години в „чист бизнес“. Сред основните попълнения в каста са Силвия Петкова, 9-годишният Александър Спиров, Ивайло Захариев, Веселин Плачков и Галя Александрова, която очарова зрителите с образа на свекървището Бонка. Върху драматичната продукция работят четирима режисьори - Виктор Божинов, Димитър Коцев-Шошо, Александър Косев и Зоран Петровски. А сценарият е дело на Милена Фучеджиева и Елена Иванова. Историята всъщност е вдъхновена от живота на бабата на Елена. Тя се развежда много млада и пристига с пет деца в София, което е впечатляващо за онези времена. След много премеждия и трудни моменти успява да намери любовта и да води един щастлив и пълноценен живот. Друга успешна поредица, която живя на екрана за три сезона време, е Сериалът проследява живота на един от най-известните наркобарони в историята - Пабло Ескобар. До 35-ата си годишнина той овладява износа на 80 % от кокаин в света. Продукцията надниква в противоречивия му свят от патриархални ценности и масови разстрели, редувайки документални кадри от криминалната хроника и снимки от архива на контрабандиста с фикцията. Актьорският състав включва Педро Паскал, Вагнер Моура, Паулина Гайтан, Бойд Холбрук и други. Една от причините продукцията да не продължи с четвърти сезон е трагедия, разиграла се през 2017 г. Тогава мениджърът на локациите Карлос Мунос Портал бе убит по време на работа. Мъжът бе намерен с множество куршуми в тялото в изоставена кола в Мексико, където е обмислял да разпъне снимачен сет за четвъртия сезон на хитовата продукция на Netflix. „Може би някой е мислил, че събира някаква неудобна информация и са проследили колата му“, разказа тогава пред местното издание El Pais анонимен източник. През последните години насилие и афери с наркотици принудиха редица екипи на филми и сериали да се оттеглят от района или да прекъснат снимачния процес. е антологична поредица на FX, създадена от Раян Мърфи, Джафи Коен и Майкъл Цен, която е представена като драматизация на реални събития. Първи сезон датира от 2017 година и ни припомня най-знаменитата свада в Холивуд през 40-те години на миналия век – тази между Бети Дейвис и Джоан Крофърд. „Вражда“ проследява снимачния процес на Whatever Happened to Baby Jane и всички мини експлозии в поведението на актрисите – от маниакалните им депресии, през надпреварата кой ще прелъсти пръв режисьора на своя страна, до отстраняването на конкуренцията в лицето на сочни и млади блондинки. В основата на целия конфликт още от самото начало прозира тъжния факт, че двете си приличат много повече, отколкото биха искали да си признаят, и биха си стиснали ръцете, ако край тях не работеше безмилостна пиар машина за сензации. Дейвис е изиграна от Сюзън Сарандън, а в токчетата на Крофърд се разхожда Джесика Ланг. Сериалът е подновен за втори сезон от десет епизода под името „Бъкингамският дворец“, който трябва да се фокусира върху отношенията на принц Чарлз и лейди Даяна. Раян Мърфи обаче засега е замразил работата си по проекта и не е ясно втората „Вражда“ ще види ли изобщо бял свят. Ново интересно предложение е и сериалът който дебютира пред българския зрител по Epic Drama през септември. Поредицата е базирана на действителни свръхсекретни разследвания на НЛО и свързани с тях феномени, проведени от ВВС на САЩ през 50-те и 60-те години на миналия век. Сред случаите, върху които се хвърля светлина в сюжета, са инцидентът с чудовището от Флатуудс от Западна Вирджиния, Горман догфайт във Фарго и Светлините на Лъбок. Актьорският състав е обещаващ. Една от главните роли е поверена на Ейдън Гилън, добил световна популярност в обувките на Питър Бейлиш „Кутрето“ от „Игра на тронове“. Поредицата е вдъхновена от личните преживявания на героя му - д-р Джей Алън Хайнек, университетски професор, вербуван от ВВС на САЩ, за да води топсекретната операция „Проект Синя книга“. В униформата на капитан Куин пък виждаме звездата от „Дневниците на вампира“ Майкъл Маларки. „Всяка серия е като филм, всичко изглежда невероятно. И мисля, че сериалът е в перфектната граница между модерното кино и златната ера на телевизията. Мисля, че за първи път виждаме подобна продукция по темата.“, сподели наскоро пред „Монитор“ Маларки. Сериалите с предимно историческа тематика също често се венчаят с успех, като „Короната“, „Рим“, „Династията на Тюдорите“, „Бялата кралица“, „Борджиите“, „Версай“ и други.", "date": "2019.12.02", "title": "Човешки съдби приковават зрителите пред екрана"}
{"url": "https://www.monitor.bg:443/bg/a/view/dokumentalnijat-film-za-kristo-trygva-po-kinata-182337", "text": "Документалният филм за проекта „Плаващите кейове“ на световноизвестния артист Кристо ще се появи в киноафишите преди Коледа. „Да ходиш по вода“ на режисьора Андрей Паунов ще започне да се върти в родните салони на 20-и декември. Лентата проследява какво се случва при организирането на такава мащабна арт продукция и какъв темперамент е нужен, за да станеш свидетел на нещо подобно. Освен Кристо, с участие в „Да ходиш по вода“ се разписва и неговият племенник Владимир Явашев, който през последните години е дясната му ръка и участва в създаването на всички негови проекти. Припомняме, че \"Плаващите кейове\" станаха най-посещаваното художествено събитие за 2016 година.", "date": "2019.12.02", "title": "Документалният филм за Кристо тръгва по кината"}
{"url": "https://www.monitor.bg:443/bg/a/view/gerb-ruse-s-nov-obshtinski-predsedatel-182320", "text": "Бедрос Пехливанян е новият общински председател на ГЕРБ в Русе, съобщиха от местната структура на партията. Той е временно на тази длъжност до избора на постоянен общински ръководител в началото на 2020 г. Пехливанян е председател на групата съветници на ГЕРБ в местния парламент на Русе. Само в рамките на половин година трима души са оглавявали общинската структура на партията в крайдунавския град. На 12 юли общинският лидер Пламен Стоилов, който тогава бе и кмет на града, подаде оставка. След него бе утвърден от Изпълнителната комисия на ГЕРБ бизнесменът Росен Даскалов, който е бил поканен лично от премиера Бойко Борисов да оглави структурата до края на мандата, който приключва в началото на 2020 г. Даскалов обаче подаде оставка дни след изборите заради незадоволителни резултати. На балотажа кандидатът на ГЕРБ Диана Иванова не спечели надпреварата. На свое заседание Изпълнителната комисия на ГЕРБ е утвърдила за областен административен секретар на русенската структура Валентин Колев, който е заместник-областен управител на Русе.", "date": "2019.12.02", "title": "ГЕРБ Русе с нов общински председател"}
{"url": "https://www.monitor.bg:443/bg/a/view/zaledjavanija-po-asparuhov-most-predizvikaha-katastrofi-i-nedovolstvo-182324", "text": "За заледявания по Аспарухов мост алармираха в социалните мрежи недоволни варненци. Това е и вероятната причина към 7,30 часа сутринта на моста да има две катастрофия - по една в двете посоки, пишат нашите читатели. В резултат на това и в двете посоки на моста се образуваха задръствания и километрични колони от автомобили. Катастрофите са в най-високата точка на съоръжението, където от 10 дни насам се чака да бъде ремонтиран участък от няколко квадратни метра. От Агенция пътна инфраструктура обявиха, че ремонтът ще приключи до 4 декември. Варненци припомнят и факта от началото на миналата седмица, когато фирмите, ангажирани със зимното поичстване, обявиха на среща в Община Варна за подготовката за сезона, че са готови за зимата. Факт е обаче, че още при първото сериозно падане на температурите, мостът не бе обработен против обледеняване и пътуващите по него катастрофираха. „Бъдете внимателни при шофиране! Температурата на въздуха във Варна рано сутринта е под нулата и заледявания не са изключени“, предупреждават в социалните мрежи препатили. Коментарите на недоволните пък са „Започна се! Ами време му беше!“ Други добавят „Не се ли научиха, че над канала моста е с метална конструкцията и при температура под нулата, този участък се заледява! А и да не е заледено, по моста се кара с до 50 км/час, особено сутрин при слана и студ!“ Трети обаче са категорични, че АПИ трябва да си върнат заплатите за всички месеци, които са проспали да ремонтират участъка, който е така от лятото. „Сетили се да правят ремонт сега. Алооооууу, къде спахте бе? Измъчвате всички пътуващи по този мост и ви траем простотиите - нема лете, нема зима!“ пишат още недоволните хора, като отбелязват, че очакват „Следващата стъпка да е моста да падне!“", "date": "2019.12.02", "title": "Заледявания по Аспарухов мост предизвикаха катастрофи и недоволство"}
{"url": "https://www.monitor.bg:443/bg/a/view/grigor-stana-i-katerach-182326", "text": "Григор Димитров продължава да се забавлява по време на подготовката си за новия сезон в тениса. 28-годишният хасковлия почти всеки ден опитва нещо ново на лагера си във Френските Алпи, където тества физическите умения и волята си. Гришо използва последната неделя от престоя си в град Анси, за да опита нещо, което не е практикувал досега – катерене. Вместо снежните склонове, където правеше кросове, той атакува стените в голям спортен комплекс. Димитров демонстрира ловкост и сръчност по различни трасета, а след края на тренировката сподели снимки и кратки видеа в социалните мрежи.     Първата ни ракета посети клуба On air заедно с физиотерапевта си Алгис Христов и с кондиционния си треньор Себастиен Дюран. Ден по-рано Григор и Дюран се включиха в традиционния 10-километров пробег в Анси, който се организира в подкрепа на хора, страдащи от вируса ХИВ и хепатит. „Когато подобриш личния си рекорд. Едни от най-трудните 10 километра, които съм пробягал“, написа нашето момче в Инстаграм и изрично похвали Дюран за неговия резултат. Специалистът подлага българина на забавни упражнения, които са комбинирани с тежки тренировки. За да разпусне от напрежението, Григор дори покара BMX, а негов консултант бе известният френски колоездач и треньор Микаел льо Кан.", "date": "2019.12.02", "title": "Григор стана и катерач"}
{"url": "https://www.monitor.bg:443/bg/a/view/stefanova-s-vtori-medal-ot-evropejskoto-182330", "text": "Гросмайстор Антоанета Стефанова спечели бронз на европейското първенство по ускорен шахмат в Монако. Българката завърши на трето място с актив от 8,0 точки след изиграването на 11 партии. Шампионка стана рускинята Александра Костенюк с 9,0 точки. Със същия актив, но с по-лоши допълнителни показатели, на втора позиция завърши Олга Гиря също от Русия. Това е втори медал за Стефанова в Монако, след като преди два дни заслужи сребро на континенталното първенство по блиц шахмат, като титлата отново спечели Костенюк. В същото време гросмайстор Веселин Топалов завърши на пето място във второто издание на турнира по шахмат \"VIII Сентенарио\" в испанския град Саламанка. Миналогодишният победител Топалов събра 3,5 точки след две победи, три ремита и две загуби в седемте изиграни партии. Шампион без поражение стана Едуардо Итурисага от Венецуела с 6,0 точки, следван от 16-ия световен шампион във версия ФИДЕ Руслан Пономарьов (Укр), който също не допусна загуба, но завърши с актив от 4,5 точки. Трети се нареди представителят на домакините Мигел Руис с 4,0 точки. Четвърта завърши четирикратната световна шампионка при жените Хоу Ифан (Кит) с 3,5 точки и по-добри допълнителни показатели от Топалов заради победата над българина в прекия двубой.  ", "date": "2019.12.02", "title": "Стефанова с втори медал от европейското"}
{"url": "https://www.monitor.bg:443/bg/a/view/pijt-dejvidsyn-globjava-zriteli-s-1-mln-ako-komentirat-shouto-mu-182334", "text": "Комикът Пийт Дейвидсън, когото зрителите познават от шоуто Saturday Night Live, а хроникьорите на холивудския шоубизнес – от краткия му годеж с Ариана Гранде, си спечели гнева на публиката. В причина за това се превърна документа, с който от екипа на актьора посрещнаха хората, искащи да изгледат стендъп шоуто му в Сан Франциско. Нито един зрител не е бил допуснат до залата без да подпише договора за поверителност, според който никакви кадри, снимки, видеа, дори и мнения за шоуто не могат да бъдат разпространявани с външния свят, в това число и в социалните мрежи, блогове и т.н. Всеки, който наруши споразумението го грози глоба от 1 милион долара. Възможно е при съмнение за „нарушение“ да бъде конфискувано устройството – фотоапаратът или камерата, с което се опитва да бъде заснето шоуто. За наличието на такъв документ съобщи възмутена фенка на Дейвидсън, която публикува във Фейсбук страницата на събитието. Тя съобщи, че е била предупредена по имейл, че на терен ще трябва да подпише договор за поверителност. гласи част от коментара на въпросната фенка във Фейсбук. Същият документ е раздаден и няколко дни по-късно, на публиката на Дейвидсън в Чикаго.", "date": "2019.12.02", "title": "Пийт Дейвидсън глобява зрители с $1 млн, ако коментират шоуто му"}
{"url": "https://www.monitor.bg:443/bg/a/view/borisov-ot-madrid-vtori-sme-v-es-po-namaljavane-na-vrednite-emisii-vyv-vyzduha-182333", "text": "България е втора в ЕС по намаляване на емисиите на въглероден диоксид от изгарянето на изкопаеми горива. Това заяви премиерът Бойко Борисов пред делегатите  на конференцията за климатичните промени на ООН, която се провежда в Мадрид. За целта Борисов цитира данни на Евростата за 2018 година, като обясни,че спадът на вредни емисии в сравнение с 2017-та е 8,1 %. Така страната ни заемала второ място след Португалия, която е на водеща позиция с 9 %. Всъшност на самия форум лидерите трябва да постигнат напредък по редица въпроси, сред които финализиране на правилата за нов пазарен механизъм по т.нар. Парижко споразумение. В него се залага възможността за използването на доброволни механизми за намаляване на емисиите. Именно в тази връзка Борисов заяве, че е измененията в климата са безпосрен факт, като през последните години сме били свидетели на нечувани досега природни бедствия. За България обаче е важно да се гарантира, че този преход ще бъде плавен и спарведлив спрямо всички държави и ще се осъщестява на принципа на технологичното неутралитет. Той даде пример с държави, където въглищата са част от енергийния микс, като България, Полша и други, и за тях този преход изисква по-високи нива на инвестиции и активни мерки в социалната сфера. По думите му в България 46 % от ел.енергията се произвежда от въглищните централи, които са основни базови мощности, като пре зимата този процент стигал 60. За България ядрената енергия играе важна роля за гарантиране на националната, регионалната и европейската сигурност, обясни Борисов. Според него в същото време тя предоставя енергия на достъпну цени и е ключов елемент за това преминаване към нисковъглеродна икономика. \"Страната ни ще продължи да разчита на ядрената енергетика и през следващите години\", каза Борисов. Той отбеляза,че всъщност ЕС произвежда само 9 % от вредните емисии, а първията и вторият най-голям замърсител на въздуха в света - САЩ и Китай, липсвали на форума. От думите му стана ясно, че иначе ЕС безмнисено ще намали своите 9 % . Затова призова всички да се обединят и да накарат тези 'прогресивни в икономиката държави\" да се съобразят. \"Защото комините дали ще пушат в Щатите или Китай, или Виетнам, климатът и атмосферата ги донася при нас\", поясни Борисов. По думите му трябва да поставим здравето и качеството на живот на всеки един гражданин по света като важен приоритет.", "date": "2019.12.02", "title": "Борисов от Мадрид: Втори сме в ЕС по намаляване на вредните емисии във въздуха"}
{"url": "https://www.monitor.bg:443/bg/a/view/toto-pechalbi-tiraj-96-182313", "text": "„6 от 49“: Числа – 3, 5, 20, 31, 33, 42. Печалби: 6 – няма, 5 – 6 по 4793,90 лв., 4 – 637 по 45,20 лв., 3 – 11 008 по 3,60 лв. ДЖАКПОТ: 3 376 350,16 лв.  Числа – 1, 4, 7, 14, 29, 33. Печалби: 6 – няма, 5 – 8 по 1401,90 лв., 4 – 335 по 33,50 лв., 3 – 5209 по 3,10 лв. ДЖАКПОТ: 671 378,64 лв.  I теглене: 2, 8, 20, 30, 31. Печалби: 5 – няма, 4 – 151 по 244,30 лв., 3 – 5536 по 8,80 лв. II теглене: 15, 16, 30, 33, 35. Печалби: 5 – 1 по 22 305,80 лв., 4 – 192 по 134,10 лв., 3 – 6462 по 5,80 лв.,  Позиция – 4, 6, 8; Цифра – 8, 0, 3. Печалби: 3 – 11 по 2836,50 лв., 2 – 2204 по 14,20 лв. ДЖАКПОТ: няма.  Числа – 3, 5, 28, 35, 36; Зодия 6 – Дева. Печалби: 5+1 – няма, 5 – няма, 4+1 – няма, 4 – 3 по 500,00 лв., 3+1 – 15 по 100,00 лв., 3 – 248 по 10,00 лв., 2+1 – 291 по 5,00 лв., 1+1 – 1380 по 1,50 лв., 2 – 3230 по 0,80 лв., 1 – 2038 по 1,00 лв.  Година 21, месец 9, дата 5, ден 2. Печалби: I група – няма, II група – няма, III група – няма, IV група – няма, V група – 1 по 243,90 лв., VI група – 9 по 21,70 лв., VII група – 3 по 81,30 лв., VIII група – 9 по 21,70 лв., IX група - 43 по 6,80 лв., Х група – 96 по 3,60 лв., XI група – 46 по 8,50 лв., XII група – 191 по 2,60 лв., XIII група – 554 по 1,90 лв., XIV група – 1371 по 1,20 лв., XV група – 2323 по 1,20 лв. ДЖАКПОТ: 28 737,16 лв. Печалба          Игра      Фиш №        Район Форд Фиеста   6/49     785845259   Сливница", "date": "2019.12.02", "title": "Тото печалби, тираж № 96"}
{"url": "https://www.monitor.bg:443/bg/a/view/naj-golemijat-britanski-lejbyl-izdade-bylgarskija-virtuoz-ateshhan-useinov-182308", "text": "Истински китарен виртуоз, който цял живот свири рамо до рамо с едни от най-големите имена в балканския джаз – Ибряма, Теодосий Спасов, Стунджи, Васил Пармаков - Атешхан Юсеинов получи световно признание, след като най-големият британски лейбъл за уърлд музика Riverboat Records издаде първия му самостоятелен албум. Тавата му Strange Suite е включена и в каталога за 30-годишния юбилей на лейбъла и е посветено на неговия наскоро починал основател Фил Стентон, изключителен фен на Атеш. Освен че е пълен властелин на шестте струни, което му печели и прозвището Пророка на балканския джаз, Юсеинов е и новатор, като за две композоции в Strange Suite е поканил за колаборация двукратния световен шампион по бойтбокс Александър Деянов — SkilleR. Участието му в албума не е случайно. Двамата с Атешхан са дългогодишни приятели и заедно стоят зад още няколко проекта, като Balkan Khans, в който свирят артисти от 4 поколения - 73-годишния виртуоз на цигулката Венци Такев, 26-годишния SkilleR, мултиинструменталиста и композитор Николай Иванов и майстора на тъпана и гайдата Кольо Иванов. Музикалната критика буквално полудя по първия самостоятелен албум на Юсеинов. „Изгардена от комплексни, неравноделни ритми ... (музиката) експлодира като фойерверки“, пише Берт Ноглик от немското МДР. „Много често брилянтните китаристи се задоволяват с показването на виртуозните си умения, но Юсеинов отива по-далеко: той демонстрира какво се случва, когато джазът се вплете с балканската фолк музика, и колко забавно може да е всичко това – особено, ако работиш с бийтбоксър от световна класа. Не препоръчвам слушането на този албум в колата, освен ако не искате да получите глоба“, допълва с усмивка Рик Андерсън от cdhotlist (САЩ). Албумът вече влезе в престижни класации за уърлд музика. Дискът достигна и до родината на Атешхан, като вече го има в големите музикални магазини и в „Дюкян меломан“.", "date": "2019.12.02", "title": "Най-големият британски лейбъл издаде българския виртуоз Атешхан Юсеинов"}
{"url": "https://www.monitor.bg:443/bg/a/view/monasi-ot-kopilovci-vadjat-prjasna-pystyrva-za-praznika-182329", "text": "Монасите от манастира „Благовещение“ край кюстендилското село Копиловци са известни с производството си на прясна пъстърва, която отглеждат в рибарници в село Трекляно, на границата със Сърбия и сега я продават пред Никулден. „Предлагаме предимно пъстърва, която ловим през късния следобед от развъдника в Трекляно. През нощта я почистваме и измиваме, а след това я продаваме. 1 кг върви по 10-12 лв., като заявките получаваме предимно по Интернет. За поредна година продаваме продукцията си и на сергия в столицата“, коментираха работливите братя. По техни думи имало дни, в които не смогвали да обслужат всички поръчки. Успявали да уловят по около 100 кг риба, което си е истински рекорд. „В нашата риба, както и в цялото ни земеделие няма грам химия. Не напразно ни търсят от цялата страна. който е единствен по рода си не само в региона, но и в цялата страна“, разказват още от „Благовещение“. Те залагат на специален вид пъстърва от вида „Сивен“, като всяка една от тях достига до около 200-300 грама. „Както при земеделието и при отглеждането на риба си имаме специална технология. Например през следващия месец, януари, сами зареждаме клетките, които са дървени, за да се оплоди хайвера за ново поколение. Ние не използваме инкубатори, а рибата ни е екологично чиста. Именно затова се случва понякога и да отказваме поръчки“, обясняват още от Светата обител. Преди Никулден кюстендилци, неуспели да си купят риба от монасите обикалят магазините в областния град. По традиция Филе от скумрия се предлага по 9.50 кг, срещу 8 лв. преди около месец. „Аз лично не предпочитам да пазарувам за Никулден в последния момент, най-малкото си спестявам опашките. Още преди две седмици си закупих риба, която беше на половин цена. Традиционна така правя и определено ми излиза по-евтино“, коментира и 45-годишна кюстендилка. Местните търговци пък очакват да има завишено търсене ден-два преди празника, но са категорични, че промяна в цената на рибата няма да има.", "date": "2019.12.02", "title": "Монаси от Копиловци вадят прясна пъстърва за празника"}
{"url": "https://www.monitor.bg:443/bg/a/view/nikoleta-lozanova-polja-32-ija-si-rojden-den-sys-100-litra-shampansko-snimki-182305", "text": "Плеймейтката Николета Лозанова отпразнува рождения си ден с пищно парти в столичен клуб. Изкусителката духна 32 свещички на огромна 5-етажна торта, която бе висока над метър и тежеше около 15 килограма. За нейната изработка са били нужни над 12 часа, а в основата си тя съдържа вариации на скъпоценни камъни. За доброто настроение на гостите бяха разлети и 100 литра френско шампанско. Самият купон пък бил пазен в строга тайна, като поканените – общо 77 на брой, били предварително инструктирани „Моето 31 вече е в миналото, а най-доброто в бъдещето ми тепърва предстои. Благодаря за живота, който имам, на хората до мен и за хилядите пожелания, които получих“, написа Лозанова в социалните мрежи. Специално за повода се бе подготвила с два тоалета. Тя започна празника с черна дантелена рокля, дело на Филип Плейн. Под нея носеше единствено прашки, а цялостната визия оставяше малко на въображението. Тоалетът е единствен по рода си. Именно той бил гвоздеят на ревюто на Плейн, с което той представил колекцията си за 2020 г. В София роклята пристигнала от Щатите, където само преди дни е снимана за корицата на Vogue. Рождения си ден НиЛо посрещна и с високи ботуши над коляното, също от последното ревю на дизайнера. Според слуховете отрупаните с безброй камъни и диаманти обувки струват най-малко 20 хиляди лева. По-късно НиЛо чието деколте бе обсипано с пера. Тита, Андреа, Папи Ханс, Мартин Карбовски и Златка Димитрова бяха само част от представителите на родния шоубизнес, които уважиха празника на плеймейтката. Половинката на Лозанова – Ники Михайлов пък умили мрежата, като пусна трогателно послание за изгората си в социалните мрежи. „Честит рожден ден! Пожелавам ти най-вече да си ми здрава, все така позитивна и да следваш мечтите си. За всичко друго имаш прекрасно семейство и мен, които винаги ще бъдем до теб, любов!\", написа спортистът.", "date": "2019.12.02", "title": "НиЛо черпи със 100 литра шампанско и 15-кг торта за рожден ден"}
{"url": "https://www.monitor.bg:443/bg/a/view/mitsubishi-l200-pikapyt-za-rabota-i-relaks-182311", "text": "Пикапите съчетават високата проходимост на всъдеходи и обширното пространство на лекотоварни модели с голям товарен отсек. Тези машини са универсално превозно средство за работа и за релакс, тъй като в легена зад кабината побират какво ли не - спортни принадлежности, инструменти, уреди за бита, мебели и разбира се товарите на фермерите. Заради повишената проходимост, пикапите могат да закарат целия товар на трудно достъпни места. Един от най-новите пикапи на българския пазар е Mitsubishi L200. Благодарение на качествата си, Mitsubishi L200 има успешна над 40-годишна история. Той е първият пикап, който може да превозва товар от 1 тон. До момента от Mitsubishi L200 са продадени над 4,8 милиона автомобила по целия свят, от които към настоящия момент над 400 000 екземпляра все още са в движение в Европа. Новият пикап Mitsubishi L200 идва с изцяло променен дизайн както отвън, така и отвътре. Моделът е с нова предница и кабина, нов 2,2-литров турбодизелов двигател и нова 6-степенна автоматична скоростна кутия. Системата за задвижване на четирите колела 4WD е подобрена, има нов режим Off Road и система за контрол при спускане по наклон. Освен това в новия пикап са подобрени важни детайли, като шасито, спирачките и окачването, за по-висок комфорт и безопасност. Внушителният нов пикап Mitsubishi L200 може да носи до 1100 кг в товарния си отсек, който е станал по-квадратен, а като допълнително оборудване се предлага твърд покрив за по-елегантен външен вид и за да могат товарите да не са изложени на прякото въздействие от дъжд или сняг. Товарният отсек е с дължина 1520 мм, широчина 1470 мм и височина 475 мм. Габаритната дължина на новия L200 е 5225 мм при широчина 1815 мм и височина 1780 мм, а междуосието е точно 3000 мм. Въпреки тези големи размери, новият пикап L200 е много маневрен и радиусът му на завой е едва 5,9 метра, а за паркирането с лекота помагат и четирите обзорни камери, който дават 360-градусова картина около колата, включително и от птичи поглед. Основните промени спрямо предшественика засягат изцяло новия външен вид на Mitsubishi L200. Внушителната и масивна предна радиаторна решетка е получила повече хромирани елементи и е преместена по-нагоре, така че първото впечатление е за агресивен автомобил. Предната броня е по-масивна и солидна, фаровете за мъгла са позиционирани вертикално, а новите светлини са с изцяло нова LED система, като имат фини дюзи за почистване на фаровете. Има и нови странични огледала. Новият L200 е получил въздушен канал между кабината и товарния отсек за по-добър контрол на въздушния поток и намаляване на шума в кабината. Поставена е нова задна броня и нови задни 6-листови ресори. С нов дизайн са и 18-цоловите алуминиеви джанти с шест двойни спици. За L200 се предлагат и четири нови цвята - графитно сиво, огнено оранжево, наситено червено и диамантено бяло. Технологията на боята съчетава перлен блясък и металическа дълбочина, като по този начин създава ефект като от лаково покритие, при който цветът се променя в зависимост светлината, подчертавайки формите на автомобила. Японският пикап с двойна кабина и 4 врати предлага салон с пет места. В интериора на новото Mitsubishi L200 правят впечатление високото качество на използваните материали и на изработката. Седалките са основно модернизирани, а тази за водача е с безброй електрически регулировки. Позицията на седене на шофьора е повдигната, която осигурява отлична видимост напред и настрани. Между предните седалки има удобен подлакътник и скрито пространство за дребни предмети и документи. В централната конзола е интегриран 7-инчов сензорен цветен дисплей, който позволява достъп до различните функции на автомобила, както и свързаност с Android Auto и Apple Car Play. Удобствата в кабината включват и повече пространство за малки вещи, като ниши за смартфони, както и USB портове за предните и задните седалки. Новият пикап Mitsubishi L200 е доказано издръжлив в тежки условия, тъй като е тестван при екстремно ниски и високи температури, натоварен с обемни и тежки товари, прекосявайки труднодостъпни терени, реки и кални черни пътища. Със собствено тегло от 2035 кг, пикапът може да тегли прикачен товар до 3 тона и 100 кг. Тегличът е опция, както и системата за стабилизиране на прикачено ремарке. Шасито е усилено, както и окачването, а спирачките са дискови отпред и барабанни отзад. Под капака на новия пикап Mitsubishi L200 е поставен нов 2,2-литров 4-цилиндров турбодизелов двигател DI-D с максимална мощност 150 к.с. при 3500 об/мин и максимален въртящ момент от 400 Нм, наличен в интервала от 1750 до 2250 об/мин, което прави пикапа доста пъргав при старт от място и енергичен при изпреварване. Новият дизелов двигател е съчетан стандартно с 6-степенна механична скоростна кутия, а като опция се предлага и 6-степенна автоматична трансмисия. С двама човека на борда и товар от около 200 кг, пикапът харчи 6,9 л/100 км на дълъг път, което е смайващо малко за огромната машина. При обичайното темпо на шофиране в столицата, консумацията е в рамките на 9-10 л/100 км, в зависимост от трафика. На пътя пикапът Mitsubishi L200 прави приятно впечатление с информативното си управление и лесния контрол. Окачването е еластично, но когато пикапът е празен, се усещат всички неравности на пътя. Ако го натоварите дори с 200 кг, ситуацията коренно се променя и пикапът вози много по-комфортно, отколкото празен. Новото Mitsubishi L200 е сред лидерите в сегмента на пазара и предлага превключвател Super Select, при който може да се избира постоянен режим 4х4 както на асфалт, така и извън пътя. Конструкцията с рама, просветът от 205 мм и система за задвижване на четирите колела превръщат L200 в истински всъдеход. Системата Super Select 4WD-II позволява на водача да избира най-подходящия режим според пътните условия. Смяната от задно предаване към останалите режими може да бъде направена в движение при скорост до 100 км/ч, с изключение на позицията 4LLc. Системата Super Select 4WD-II включва централен диференциал с ограничено приплъзване, а като опция се предлага и заключване на задния диференциал. Селекторът за избор на конфигурацията на задвижването се намира на конзолата до скоростния лост и чрез въртене позволява избор между четири режима – 2H за движение по асфалтиран път, 4H при нужда от по-голямо сцепление. За сериозен офроуд задният диференциал се блокира, избирайки режим 4HLc с ниски предавателни числа за по-голяма тяга при преодоляване на пресечен терен с ниска скорост или режим 4LLc за наклонен терен, кал или сняг. Новият L200 може да се движи по път с 45-градусов страничен наклон, има ъгъл на проходимост от 30 градуса отпред и 22 градуса отзад, а ъгълът на рампата е 24 градуса. Режимът Off-road се активира от бутон до въртящия се селектор и регулира тягата от двигателя, трансмисията и спирачките, за да предотврати буксуване или затъване и да подобри преминаването през всякакъв терен. Асистентът за спускане по наклон също се активира от бутон, разположен до селектора и поддържа постоянна скорост в интервала от 2 до 20 км/ч. Зададената скорост се избира от водача, чрез педала на газта или спирачката и се контролира от системата. При модела с автоматична трансмисия асистентът може да бъде използван във всеки режим на движение, а при механична кутия задължително трябва да бъде избран режим 4LLc. От началото на септември тази година новото Mitsubishi L200 се продава във всички европейски страни, включително и у нас. Базовата версия Invite струва 60 990 лева с ДДС. Цените за средното ниво на оборудване Intense започват от 68 490 лева, а топверсията Instyle със система за двойно задвижване Super Select 4WD и новата 6-степенна автоматична скоростна кутия достига 81 490 лева. За цвят металик се доплащат 990 лева, за перлен ефект - 1190 лева, а специалният цвят струва 1490 лева.", "date": "2019.12.02", "title": "Mitsubishi L200 - пикапът за работа и релакс"}
{"url": "https://www.monitor.bg:443/bg/a/view/trenioryt-na-etyr-podade-ostavka-182314", "text": "Старши треньорът на футболния клуб „Етър” (Велико Търново) Росен Кирилов подаде оставка. Като причина той е посочил огромното напрежение в отбора, което се отразява върху играта и кондицията на футболистите.  „На горните етажи на клуба има неяснота, която влияе много негативно на момчетата. Има много неясни неща на всички нива в клуба, много голямо напрежение и това явно влияе на съблекалнята. Не е финансов проблемът. Има неяснота на високо ниво, кой е ръководител? Момчетата имат въпроси, но няма на кого да ги поставят. А това са все неща, които влияят много негативно”, коментира Кирилов ситуацията след поредната загуба с 0:2 от \"Славия\". Преди дни отборът беше изоставен от един от основните спонсори, местния бизнесмен Александър Нанков. И въпреки декларираното от шефовете на клуба, че напрежение и конфликти в тима няма, това не се оказа вярно. Стигна се дори до там по време на тренировка да се разменят удари между капитана на отбора Иван Стоянов и помощник треньора Тодор Колев. Наложило се капитанът да търси дори и медицинска помощ. Росен Кирилов вече е уведомил ръководството и футболистите за решението си да напусне. До избора на нов старши треньор „виолетовите” ще бъдат водени от помощник треньора Калоян Чакъров.", "date": "2019.12.02", "title": "Треньорът на „Етър” подаде оставка"}
{"url": "https://www.monitor.bg:443/bg/a/view/4-3-udari-albanija-pak-182331", "text": "Земетресение със сила 4,3 по Рихтер разтърси Албания в понедлник, съобщава в. \"Нова Македония\", отбелязвайки, че трусът е бил усетен и в Северна Македония. Сеизмологичната обсерватория към Природоматематическия факултет в Скопие съобщи, че трусът е бил регистриран в 9:26 часа с епицентър в Албания, на 160 км югозападно от Скопие. Трусът е бил усетен в Кичево, Охрид и Битоля. От сутринта на 26 ноември, когато в Албания беше регистрирано разрушителното земетресение с магнитуд 6,4 по скалата на Рихтер до днес са регистрирани 1300 по-малки земетресения в Дуръс и други части на страната, заяви албанският сеизмолог Рапо Ормени. Той добави, че това е нормален процес, необходим за освобождаване на земната енергия след основния трус. “Хората трябва да свикнат със земетресенията, въпреки че не са преживели толкова силно земетресение като това, което разтърси страната на 26 ноември за последните 40 години”, каза Ормани. „Нормално е енергията да се отделя от сеизмичната зона. Необходимо е освобождаване на енергията. Няма причина хората да изпадат в паника”, каза Ормен. Последните земетресения не са причинили щети.", "date": "2019.12.02", "title": "4,3 удари Албания пак "}
{"url": "https://www.monitor.bg:443/bg/a/view/za-nikulden-skumrijata-izmestva-sharana-na-trapezata-182317", "text": "Скумрията е най-търсената риба около Никулден и измества шарана на трапезата. Това показа извънредната проверка на Българската агенция по безопасност на храните (БАБХ), проведена на Женския пазар в столицата в присъствието на медии. За „Монитор“ търговци споделиха, че останалите най-купувани риби от българските потребители са ципурата и лавракът, които обаче са доста по-скъпи от най-популярните. \"Най-честите \"грешки\" на търговците са продажбата в нерегистриран обект, неправилното съхранение на продукта и необявяване дали е била замразена и по-късно размразена. За да не ни пробутат замразена риба, която в последствие е размразена, трябва да се следи за няколко неща. хрилете са сиво към бяло. Това всичко е в резултат на процеса на замразяване\", обясни началник отдел \"Контрол на храните\" в агенцията в София - град д-р Галя Викьова. Тя посъветва още да се внимава за следните неща, когато подбираме риба за своята празнична трапеза. „Очите й трябва да бъдат изпъкнали и бистри, хриле с розово - червен цвят, слузта по тялото не трябва да бъде в обилно количество, люспите да са плътно прилепнали към тялото и коремчето да не е издуто“, добави Д.р Викьова. Освен местата за продажба на риба, от днес до празника обекти за отглеждане на аквакултури и заведения за обществено хранене, планират от БАБХ. Инспекторите проверяват срока на годност на продукта, начина на съхранение, наличието на съответствие с изискванията за етикетиране, помещенията и оборудване и системи за безопасността на храните. При установени нарушения БАБХ ще наложи санкции на търговците. Тези без регистрация по Закона за храните отнасят от 1500 до 3000 лв. глоба (в зависимост дали собственикът е физическо или юридическо лице). В случай, че предлаганата риба не изглежда годна за консумация се взема проба за анализ и се налага възбрана на партидата. Собственикът на проверявания магазин за риба на столичния Женски пазар коментира, че в сравнение с миналата година. От агенцията по храните, припомнят за възможността потребителите да могат да подават сигнали за забелязани от тях нередности по телефона или през сайта на БАБХ.", "date": "2019.12.02", "title": "За Никулден скумрията измества шарана на трапезата"}
{"url": "https://www.monitor.bg:443/bg/a/view/huligani-na-syd-za-napadenie-na-policai-182315", "text": "Две досъдебни производства са образувани във Второ РУ в Русе заради хулигански действия спрямо служители на реда, съобщиха от полицията. И двата случая са от 30 ноември. Дежурен екип бил изпратен към 1,50 часа на адрес на ул. „Св.св. Кирил и Методий“ след сигнал за нарушаване на нощната тишина. Когато служителите отишли на място, установили, че група мъже се веселят доста шумно. Пиян младеж от компанията се държал агресивно и ударил един от полицаите, а при задържането оказал съпротива. При другия случай съдействие от полицията било потърсено заради скандал в заведение в квартал „Здравец“. Наложило се 37-годишен мъж да бъде отведен в районното управление. Там задържаният отправял обиди и закани за убийство към служителите, а след това ритал и изкъртил врата на кабинет.", "date": "2019.12.02", "title": "Хулигани на съд за нападение на полицаи"}
{"url": "https://www.monitor.bg:443/bg/a/view/tyrnovskijat-universitet-stopi-6-mln-lv-zadyljenija-vtu-privlicha-studenti-prez-socialnite-mreji-182310", "text": "Великотърновският университет за 4 години успя да стопи 6 млн. лв. задължения и сега вече Коледата е възможна, обяви ректорът проф. Христо Бонджолов. Преди празниците ще бъдат изпратени всички заплати, хонорари и стипендии, а към преподавателите и служителите ще бъдат разпределени и още 2 млн., допълнителни средства, изработени по програми. А ако догодина бюджетът на ВТУ бъде увеличен с 1 млн. ще има скок с 10% и на заплатите на работещите във ВУЗ-а. Проф. Бонджолов и екипът му съобщиха, че от днес вече стартира и добилата широка популярност сред младежите кампания „Рано рани” за предварително запазване на място в желаната специалност за следващата година. само за първите два часа над 100 човека са заявили желание да учат във ВТУ. Новото тази година е, че освен държавна поръчка, вече ще може да се запазва място и в платена форма на обучение. За да бъде в крак с модерните технологи, търновската Алма Матер започва да привлича студенти и през социалните мрежи, като се предвижда създаването на уеб бинари. Кандидатите ще могат да осъществят двустранна връзка с университетските служители и да получат от тях в чата необходимата информация за кандидатстване. Ще продължи разширяването и на електронното подаване на документи и за загистърските програми. Ръководството на ВТУ „Св. св. Кирил и Методий” отчита изминалата кампания като успешна. През настоящата учебна година във ВУЗ-а ще се обучават над 4150 човека по бакалавърски, магистърски, докторски програми и курсисти.", "date": "2019.12.02", "title": "Търновският университет стопи 6 млн лв. задължения"}
{"url": "https://www.monitor.bg:443/bg/a/view/pocherpena-shofiorka-se-blysna-na-krystovishte-sys-sofijanec-182316", "text": "Почерпена дама се е блъснала с колата си в софийски “Ситроен“ на кръстовище в ракитовското градче Костандово. Това съобщиха от Областната дирекция на МВР в Пазарджик. На телефона за спешни повиквания 112 бил получен сигнал в дежурната част на Районното полицейско управление във Велинград за пътен инцидент в Костандово. Към мястото били насочен автопатрул на полицията, като униформените установили, че на кръстовище в градчето е настъпило ПТП между лек автомобил \"Рено\", управляван от 45-годишната Й.К. - жителка на село Дорково и \"Ситроен\" с водач столичанинът М.М. - 51 г.  След извършените проби с дрегер на двамата участници в инцидента се оказало, че дамата е зад волана с 1.72 промила концентрация на алкохол. Взета и е кръвна проба за лабораторен анализ. По случая е образувано полицейско производство.", "date": "2019.12.02", "title": "Почерпена шофьорка се блъсна на кръстовище със софиянец"}
{"url": "https://www.monitor.bg:443/bg/a/view/bulgaria-air-praznuva-17-ija-si-rojden-den-sys-specialni-iznenadi-182322", "text": "Националният превозвач Bulgaria Air е подготвил вълнуващи подаръци, с които да поздрави пасажерите си по повод 17-ия си рожден ден. Всеки, който честити рождения ден на авиокомпанията при резервация на самолетен билет на 4 и 5 декември, ще получи 17% отстъпка. Билетите с отстъпка могат да се закупят през Центъра за обслужване на клиенти – по телефон и мейл, както и от офисите на авиокомпанията в страната и чужбина. Много изненади очакват пасажерите, които пътуват с Bulgaria Air на 4 декември, когато е и рожденият ден на авиокомпанията. Като допълнителен комплимент към тях националният превозвач ще подари на всички на борда специални ваучери за отстъпка от 17% при закупуване на самолетни билети за следващ полет. По този начин авиокомпанията споделя празника с всички свои пътници и им благодари за доверието през годините. На 4 декември 2002 година се изпълнява първият полет на Bulgaria Air по направлението София – Лондон – Париж – София. Сега, 17 години по-късно, авиокомпанията оперира до 24 директни дестинации в Европа, като поддържа две вътрешни линии, с които осъществява връзка между София, Бургас и Варна. Благодарение на десетките си партньори авиокомпанията осигурява на пасажерите си възможност да посетят почти всяко кътче на земята. В началото на 2019 година Bulgaria Air обяви и новото сътрудничество с една от най-бързоразвиващите се авиокомпании от групата на Qatar Airways – Air Italy. Партньорството между двата авиопревозвача позволява на пасажерите да пътуват както до вътрешността на Италия, САЩ и Канада, така и до екзотични дестинации като Малдиви, Занзибар, Момбаса. Bulgaria Air има зад гърба си десетки награди. В края на 2018 година националният превозвач бе обявен за най-предпочитана авиокомпания на българския пазар от годишния престижен конкурс Sky Awards 2018. Авиокомпанията бе отличена и в още две категории по време на същата церемония – „Най-предпочитана авиокомпания за къси и средни полети от/до България“ (Sky short/middle haul) и „Най-предпочитана авиокомпания от професионалистите“ (Sky Friend).", "date": "2019.12.02", "title": "Bulgaria Air празнува 17-ия си рожден ден със специални изненади"}
{"url": "https://www.monitor.bg:443/bg/a/view/i-ruse-shte-si-ima-koledna-gora-182302", "text": "И Русе се включва в инициативата „Коледна гора“ за засаждане на елхички след преминаването на празниците. Идеята се появи във фейсбук групите „За чисти въздух и вода в Русе“ и „Обществен съвет Русе“, а общината реагира бързо и я подкрепи. „Да си купим естествени елхи в саксия за празниците и после да ги засадим на място, посочено от общината! Следващата година можем да украсим нова гора“, призоваха инициаторите. От местната администрация предлагат няколко места, където могат да бъдат засадени коледните елхички, украсявали домовете на русенци по време на празниците – Парка на възрожденците, улиците „Шипка“ и „Ради Иванов“, булевардите „Гоце Делчев“ и „България“, както и пътен възел „Липник“. Общината ще изготви интерактивна карта на инициативата „Коледна гора“ с имената на участниците. Предлага се на всяка елхичка да има табелка с информация кой и кога я е засадил. Датата на засаждането ще бъде съобразена с метеорологичните условия. Засаждането ще стане веднага след приключването на зимните студове, а растенията все още трябва да са в покой.", "date": "2019.12.02", "title": "И Русе ще си има  Коледна гора"}
{"url": "https://www.monitor.bg:443/bg/a/view/sedmica-do-goljamata-nagrada-ot-50-000-leva-v-lotarijata-s-kasovi-belejki-182321", "text": "Остават броени дни, в които участниците в лотарията на НАП могат да регистрират касови бележки и да се състезават за наградата от 50 000 лв., припомнят от приходната агенция. Големият късметлия ще бъде изтеглен на 9 декември. Потребителите могат да регистрират касови бележки на сайта https://.kasovbon.bg до 11,59 ч. на 8 декември 2019 г. От началото на трети сезон на инициативата за участие са регистрирани над 20 милиона касови бележки на обща стойност 270 милиона лева. Като над 2 милиона от тях са въведени през мобилното приложение на НАП чрез сканиране на нововъведения QR код на бележките. Касовият бон с най-висока сума, който участва в Лотарията, е за близо 10 хиляди лева. Лотарията с касови бележки доби популярност и в социалната мрежа Фейсбук. Там страницата на играта - https://www.facebook.com/kasovbon, има над 7000 последователи. В данъчната лотария участват всички български граждани, които са навършили 14 години и регистрират фискалните си бонове в интернет, на специално създадения за целта сайт – www.kasovbon.bg. Както и през предходните сезони, данните, които се въвеждат, са стойността на покупката, датата и часа, в който е издадена касовата бележка. Няма ограничения за минимална или максимална стойност на покупките, допълват от НАП.", "date": "2019.12.02", "title": "Седмица до голямата награда от 50 000 лева в лотарията с касови бележки"}
{"url": "https://www.monitor.bg:443/bg/a/view/borisov-pred-dyrjavnija-sekretar-na-vatikana-chesto-relgiite-se-izpolzvat-za-koristni-celi-182298", "text": "Често религиите се използват с користни цели. Това е заявил премиерът Бойко Борисов пред държавния секретар  на Ватикана Пиетро Паролин, стана ясно от поста на самия Борисов в профила му във Фейсбук. Борисов е в Мадрид за 25-та конференция за климата на ООН, но преди това успя да се разговаря с Паролини, както и с други от евролидерите. Борисов изтъква, че винаги е работил за издигането авторитета на вярата пред обществото. Предадох почитанията си към Негово светейшество папа Франциск чрез държавния секретар Паролин\", пише в профила си Борисов. Преди разговора с Паролин, в кулоарите на форума се проведе и среща на държавните и правителствени лидери на страните от ЕС. Там Борисов разговаря с новата шефка на ЕК  Усрусла фон дер Лайен, с председателя на Европейския съвет Шарл Мишел, както и с испанския премиер Педро Санчес, който е и домакин на климатичния форум. Санчес посрещна приятелски Борисов. Двамата пиха кафе и разговаряха непринудено, а българският премиер се пошегува: \"Аз съм от \"Реал Мадрид\", и добави, че се чувства чудесно в испанската столица. с тези думи пък се обърна той към шефа на Европейския съвет. \"Аз предложих да дойда в България, само че ти беше в САЩ\", отвърна Мишел на министър-председателя. Мишел запозна Борисов със Софи Уилмс - премиера на Белгия. \"По-красивото лице на Шарл Мишел\", каза на шега Борисов за Софи Уилмс. След това Борисов поздрави Урсула фон дер Лайен за стъпването в длъжност на новата ЕК. \"Сърдечно й пожелах успех на новата позиция\", пише Борисов във Фейсбук. И добави: \"И двамата сме убедени, че която няма да подмине никого. От всички нас, както и от решенията на форуми като днешния, зависи бъдещето на следващите поколения\". Домакин на 25-та конференция за климатичните промени е испанският премиер Пердо Санчес. Именно той посрещна и официалните гости, включително и Борисов. \"Предстои да обсъдим редица въпроси, свързани с финансирането на дейности в борбата с изменение на климата в развиващите се държави, с пазарните механизми за сътрудничество, както и докладване на поетите ангажименти заради климатичните промени\", написа Борисов във Фейсбук преди срещата. ", "date": "2019.12.02", "title": "Борисов пред секретаря на Ватикана: Често религиите се използват за користни цели (ОБНОВЕНА + СНИМКИ)"}
{"url": "https://www.monitor.bg:443/bg/a/view/ek-shte-razviva-obshta-otbranitelna-industrija-v-es-182299", "text": "Новият европейски комисар по въпросите на вътрешния пазар и отбраната Тиери Бретон пледира за развитие на европейска отбранителна индустрия, за да се разполага със \"суверенни технологии\", предаде АФП. \"Отбраната ще бъде изключително важен залог през петте години мандат на тази Комисия и това ще премине под мое ръководство, като за пръв път ще се създаде европейска отбранителна индустрия, координирана отчасти от Европейската комисия\", заяви Бретон за телевизия Бе Еф Ем и радио Ер Ем Се. \"Важното е да имаме собствени, суверенни отбранителни технологии\", добави той и припомни, че неотдавна беше учреден Европейският фонд за отбрана с цел развитие на съвместни проекти. \"Това са 13 милиарда евро, които ще се инвестират за започване на изграждането на координирана европейска отбранителна индустрия върху цялата територия, без никой член да бъде пренебрегнат. Всеки на своето ниво трябва да поеме част от тази отбрана\", каза Бретон. Макар и според него да е твърде рано за обсъждане на европейска армия, защото \"чувствителността на Европа към отбраната се различава в отделните ни държави\", Бретон желае страните членки да положат \"допълнително усилие\" в Сахел редом с Франция. \"Навлизаме в един изключително опасен свят, нестабилен свят, в който Европа все повече трябва да поема съдбата си в свои ръце, а това включва и военната й съдба\", заяви той.", "date": "2019.12.02", "title": "EК ще развива обща отбранителна индустрия в ЕС"}
{"url": "https://www.monitor.bg:443/bg/a/view/pavel-i-venci-venc-trygvat-na-turne-182297", "text": "Хип-хоп дуото Павел и Венци Венц стягат куфарите за национално клубно турне. Причината за обиколката им е популяризирането на новия албум Upgrade. Турнето ще премине през осем български града – Пловдив (6. 12.), Сливен (13. 12.), Русе (14.12.), София (17. 12.), Варна (19.12.), Добрич (20.12.), Кулата (21. 12.) и Банско (3. 01.). Освен новите си музикални рожби, по време на концертите от The Upgrade Tour Павел и Венци Венц ще отправят поздрав към меломаните и със старите си хитове. Припомняме, че Upgrade е вторият студиен проект на дуото и съдържа 17 парчета, 11 от които неиздавани до момента.", "date": "2019.12.02", "title": "Павел и Венци Венц тръгват на турне "}
{"url": "https://www.monitor.bg:443/bg/a/view/nikol-shercinger-the-pussycat-dolls-sa-sestrinstvo-182296", "text": "Суперзвездата Никол Шерцингер е на мнение, че момичешката група, която я изстреля на върха - The Pussycat Dolls, е сестринство. Повод за това признание стана скорошното й събиране с другите членове на бандата - Мелъди Торнтън, Кармит Бахар, Ашли Робъртс, Джесика Сута и Кимбърли Уаят. Бившата изгора на Григор Димитров твърди, че въпреки различията между момичетата през последните години, в момента групата е „по-силна” от всякога. Помолена да коментира дрязгите помежду им Никол заяви: Разбираме се, това е сестринство, обичаме се и имаме страхотна химия.” Шерцингер обяви, че The Pussycat Dolls планират да черпят вдъхновение от модните подиуми за предстоящото си турне, което ще включва 9 концерта във Великобритания през април 2020 година.", "date": "2019.12.02", "title": "Никол Шерцингер: The Pussycat Dolls са сестринство"}
{"url": "https://www.monitor.bg:443/bg/a/view/legenda-na-loko-sf-zadyrjan-za-zverskoto-mele-182303", "text": "„Държавата и МВР в никакъв случай няма да толерират подобни прояви. Ще вземем необходимите мерки, за да гарантираме реда и сигурността, а не да чакаме да отидем на едно спортно мероприятие като на война.“ Това обявиха от СДВР днес на брифинг с участието на главния комисар Ивайло Иванов и директора на СДВР старши комисар Георги Хаджиев по повод екшъна по време на мача между “Локомотив“ (София) и „Хебър“ от Втора лига (3:3) в събота. От полицията съобщиха още, че изпълнителният директор на „Локо“ (Сф) е задържан. Президентът на пазарджиклии Иван Папазов обвини изпълнителния директор на \"железничарите\" Бойчо Величков и сина му Кристиян в побой, като двамата и още няколко фена на \"железничарите\" бяха привикани за разпит. Комисар Иванов отправи предупреждение към всички организатори на спортни прояви и подчерта, че подобни събития трябва да бъдат удоволствие за феновете, а не повод за напрежение. \"Ако съществуват рискове за нарушаване на обществения ред, и ние се намесваме. Що се отнася до т.нар. \"стюарди\" - те са били служители на охранителна фирма, които не се си свършили работата. Единият от задържаните е изпълнителният директор на „Локомотив“ Бойчо Величков, а той е отговорен за сигурността при провеждането на спортното мероприятие и спазването на спортния дух\", коментира Иванов. \"Отговорността за реда на мача и опазването на обществения ред носят отговорниците в клуба-организатор. Парадоксално е, че в случая на стадион \"Локомотив\" организаторът е и инициатор на инцидента. В 16:20 часа на 30-ти ноември има подаден сигнал на телефон 112. Веднага са пренасочени екипи, които отиват на място. Там са установени и пострадалите лица. Това са официалните лица от ФК „Хебър“, веднага е започнато да се работи с тях. Установени са петима лица. Призовани са две лица във Второ РПУ, другите трима са издирени и доведени в същото полицейско управление. На всички е наложена мярка задържане за 24 часа по Закона за МВР, след което материалите са докладвани в прокуратурата. Образувано е досъдебно производство по чл. 131 от НК за причиняване на лека телесна повреда по хулигански подбуди. Направени са и съответните съдебно-медицински експертизи. Повдигнати са обвинения на трима от лицата, доказана е тяхната съпричастност. Паричната гаранция на едното лице е в размер на 2000 лева, на другите привлечени лица е по 1000 лева\", разкри старши комисар Хаджиев.", "date": "2019.12.02", "title": "Легенда на „Локо“ (Сф) задържан за зверското меле"}
{"url": "https://www.monitor.bg:443/bg/a/view/majer-i-shifrin-neudyrjimi-v-skite-182319", "text": "Олимпийският шампион от Пьончан 2018 Матиас Майер (Ав) спечели първия за сезона супергигантски слалом от Световната купа по ски-алпийски дисциплини. Майер триумфира с време 1:31,40 минута на пистата \"Ийст Съмит\" в Лейк Луис (Канада), за да запише дебютна победа за сезона и шеста в кариерата си. Той стигна до първи успех в Лейк Луис след три втори места в дисциплината през 2013, 2014 и 2015 година, както и още едно второ място в канадския курорт в спускането през 2017-а. Действащият световен шампион в супергигантския слалом от Оре 2019 Доминик Парис (Ит) остана втори на 40 стотни от секундата, като повтори класирането си от спускането преди ден в Лейк Луис. Австриецът Винсент Крихмайер и швейцарецът Мауро Кавизел разделиха третото място с изоставане от 49 стотни. Любопитното е, че през миналия сезон в същата дисциплина в Лейк Луис Крихмайер се класира втори, а Кавизел отново беше трети. Победителят от 2018 г. Киетил Янсруд (Нор) този път финишира едва осми, на 93 стотни, а шампионът от спускането предния ден Томас Дресен (Гер) остана десети, на 1,10 сек. В генералното класиране за сезона след четири старта поведе Майер със 161 точки, пред Парис със 160 и Дресен със 126 точки. Носителката на големия Кристален глобус Микаела Шифрин (САЩ) спечели за четвърта поредна година слалома от Световната купа на родна земя в Килингтън. Четирикратната световна шампионка Шифрин триумфира убедително с време 1:50,45 минута, за да запише общо 62-и успех в кариерата си и 42-и в дисциплината. Олимпийската шампионка от Сочи 2014 беше най-бърза в първия манш с 51,98 сек. с повече от секунда пред Петра Влъхова от Словакия. Американката направи солидно второ спускане, с което си гарантира втори успех за сезона. Влъхова остана втора на 2,29 сек., а шведката Ана Свен Ларсон се нареди на трета позиция на 2,73 сек. В генералното класиране лидерка е Шифрин с 340 точки, следвана от Мишел Гизин (Швейц) със 148 т. и Влъхова със 138 т. В подреждането за малката световна купа в дисциплината слалом отново американката води с пълен актив от 200 т., пред Свен Ларсон със 110 и Хавер-Льосет с 90.", "date": "2019.12.02", "title": "Майер и Шифрин неудържими в ските"}
{"url": "https://www.monitor.bg:443/bg/a/view/potvyrdiha-4-g-i-10-m-prisyda-na-pijan-bivsh-nadziratel-blysnal-i-ubil-tinejdjyr-182309", "text": "Бившият надзирател от затвора в Пазарджик Георги Доков бе осъден на 4 г. и 10 месеца лишаване от свобода за това, че в пияно състояние е шофирал и блъснал с автомобила си деветокласник с велосипед. Момчето издъхна от силния удар, а трагедията стана на пътя между пазарджишките села Ивайло и Сарая на 30 август м.г. Върховните магистрати потвърдиха присъдата, постановена от Окръжен съд-Пазарджик и после от Апелативен съд-Пловдив, която забранява на бившия надзирател да шофира за срок от 6 години. Драмата се разигра малко след 20,30 ч. на шосето, по което 16-годишният Станислав се връщал от футболен мач заедно с приятелите си. Те карали по банкета край пътя, когато тинейджърът бил застигнат от лек автомобил“ Опел Астра“, зад волана на който седял Георги Доков. Той бил пиян, с концентрация на алкохол в кръвта си 1.56 на хиляда, а автомобилът се е движел с 65 километра в час.   Водачът не се е съобразил с конкретните условия на видимост, за да бъде в състояние да спре пред всяко предвидимо препятствие, при което по непредпазливост е причинил смъртта на Станислав С. /на 16 години/. Младежът бил блъснат от колата, паднал на асфалта и ударил лошо главата си, вследствие на което починал. Пазарджишкият Окръжен съд е разгледал делото при съкратено съдебно следствие, тъй като подсъдимият е признал фактите и обстоятелствата в обвинителния акт. Заради това  съдът му е определил наказание от 7 години и 3 месеца лишаване от свобода, което е намалил с 1/3 съобразно привилегията на чл. 58а, ал.1 от Наказателния кодекс и така размерът й е 4 години и 10 месеца. Апелативните магистрати са я потвърдили, но страните са обжалвали пред Върховния касационен съд, който също е потвърдил решението на въззивния съд. Присъдата е влязла в сила и приведена в изпълнение.     ", "date": "2019.12.02", "title": "Потвърдиха присъда на пиян бивш надзирател, блъснал и убил тинейджър"}
{"url": "https://www.monitor.bg:443/bg/a/view/v-dobrinishte-glasopodavatel-e-narisuval-penisa-si-vyrhu-buletinata-182295", "text": "Избирател от Добринище нарисувал пенис върху бюлетина и тя е отчетена като недействителна. Това става ясно след проверка на благоевградския Административен съд, На нея има и надпис “За вас”, което предизвикало развеселяване сред проверяващите. “Протестната” бюлетина бе описана в официалния съдебен протокол като цинично изображение. След подадената жалба в Административен съд-Благоевград беше извършена проверка на недействителните бюлетини и преференции в СИК №17 в Добринище за избора на общински съветници в Банско от ГЕРБ и МК “ВМРО – КП Алтернативата на гражданите”. На огледа, който бе направен в заседание от съдия Иван Петков, присъства само един от петимата кандидати за общински съветници, които оспорваха преференциалния вот. В присъствието на председателя на ОИК – Банско адвокат Иван Арсениев чувалът от секцията беше отворен и бяха описани всички изборни материали, които се намираха в него. Оказа се, че върху някои от опакованите с амбалажна хартия свитъци имаше изписани само цифри, без да е посочено за кои от трите избора са бюлетините – за общински съветници, кмет на Добринище или кмет на Банско. Установи се, че действително в протокола на ОИК – Банско са вписали неправилно като действителни гласове за листата на ГЕРБ 175 действителни бюлетини, вместо 197, което бе изтъкнато от жалбоподателите. Грешката била допусната от Информационно обслужване, но тъй като не беше повдигнат спор за действителните бюлетини, съдебната проверка се концентрира само върху недействителните бюлетини и преференциите. При нея се откри неправилно зачитане на преференции, но дали това ще доведе до разместване и промяна на избирателната квота, ще стане ясно от съдебното решение. С приключване на огледа беше сложен край на съдебното дело и до няколко дни съдията трябва да се произнесе с решение по основателността на жалбата, подписана от петима кандидати за общински съветници за неправилно отчитане на преференциалния вот.", "date": "2019.12.02", "title": "Гласоподавател нарисувал пениса си върху бюлетината  "}
{"url": "https://www.monitor.bg:443/bg/a/view/mahnaha-nezakonna-bariera-kym-grebnata-baza-182287", "text": "Община Пловдив и областната администрация махнаха бариера на ул. „Ясна поляна” към Гребната база. Това съобщи областният управител Дани Каназирева. Тя уточни, че демонтажът е станал, след като е внесла в местната власт становище, че бариерата е незаконна. \"За първи път, откакто участвам  в местната власт - доскоро като общински съветник, а сега като областен управител -  виждам такава бърза реакция. Пожелавам на кмета Здравко Димитров и неговия заместник Тодор Чонов да работят все така\", коментира Каназирева. Като юрист тя е категорична, че бариерата е  поставена незаконосъобразно, тъй като улицата е публична собственост и не  може да се прегражда. Областният управител  напомни, че през  пролетта  бяха  събрани  стотици подписи  на  граждани с искане за отваряне на ул. \"Ясна поляна\". Подписката  беше  внесена в  Община Пловдив заедно с правното становище на  Каназирева.  От администрацията  обаче  нямаше реакция, нито желание за диалог. „Сезирахме тогава Окръжна прокуратура, защото с преграждането на пътя  грубо бяха нарушени няколко закона“, припомни  областният управител. В  становището си тя посочва, че за монтажа на бариерата  липсва решение на  Общински съвет.  В разрез с нормативната уредба /ЗМСМА и ЗОС/  ул. „Ясна поляна“ е  преградена със съгласието на Експертния съвет на Общинската комисия по безопасност на движението, който  без правно основание е иззел  правомощията на Общинския  съвет.  Решението  за затваряне на улицата  не е публикувано  на интернет страницата на общината и не е изпратено за становище на заинтересовани организации . На законодателно ниво /ЗМСМА, Закон за общинската собственост,  Закон  за пътищата и Конституция  на България / е въведено изискването за използване на имотите - общинска собственост, включително и на улици,  за трайно задоволяване на обществени потребности в интерес на населението на общината. В случая  бариерата на  ул. „Ясна поляна“  беше монтирана  категорично в ущърб на интереса  на гражданите. \"Стана  още ясно, че  таксата от два лева за  вход на улицата  не фигурира в общинската наредба. Парите са събирани без правно основание, тъй като в приложението към  общинската наредба не е посочена  ул. \"Ясна поляна\". Това  е правен абсурд“, коментира Дани Каназирева.", "date": "2019.12.02", "title": "Махнаха незаконна бариера към Гребната база"}
{"url": "https://www.monitor.bg:443/bg/a/view/vijte-poklonenieto-pred-stefan-danailov-snimano-ot-dron-182300", "text": "Поклонението на обичания от всички Стефан Данаилов започна час преди обявеното време. В сградата на Народния театър \"Иван Вазов\" достолепният актьор бе положен в затворен ковчег от махагон.", "date": "2019.12.02", "title": "Вижте поклонението пред Стефан Данаилов, снимано от дрон"}
{"url": "https://www.monitor.bg:443/bg/a/view/daniel-krejg-za-da-si-kelner-trjabva-da-si-chovek-182301", "text": "Актьорът Даниел Крейг смята, че за да бъдеш сервитьор се изисква „преди всичко да си човек”. 51-годишната звезда е изкарвал прехраната си като част от кухненския персонал и келнер преди да пробие в киното. Според него тези професии изискват определени личностни качества. Запитан дали работата като келнер изисква актьорски талант, той отговори: ”Не го знаех в началото, но да определено това е едно от изискванията. Трябва и смелост, за да игнорираш и да не се впечатляваш от грубите хора”. Наскоро екранният Джеймс Бонд заяви, че не търси одобрението на околните. Повод за това изказване станаха публикации, определящи го като „намусен“. „Не правя много, за да разсея това схващане, защото ще изглежда така сякаш гоня опашката си, за да докажа, че не съм човека, за когото ме мислят.”, уточни Крейг.", "date": "2019.12.02", "title": "Даниел Крейг: За да си келнер, трябва да си човек"}
{"url": "https://www.monitor.bg:443/bg/a/view/unikalen-eksponat-v-moskva-tron-ot-1-mln-dolara-182288", "text": "Уникален експонат бе изложен в една от галериите на Москва - стъклен трон, напълнен с 1 млн. долара. Авторът на арт инсталацията утвърждава, че валутата е истинска и не става дума за фалшиви хартийки. Тронът е дело на художника Алексей Сергиенко, а доларовият материал за експоната е осигурен от бизнесмена Игор Рибаков. Желаещите да поседят в трона за 1 млн. долара могат да сторят това в столичния Музей на емоциите „Арме“ срещу билет от 8,5 евро. Предвижда се в последствие тронът да бъде показан и в други градове на Русия. Ако се вярва на списание „Форбс“, след като предоставил 1 млн. в зелено за инсталацията, на Рибаков са останали още 1,299 млрд. долара. Бизнесменът е съсобственик на корпорацията „Техноникол“. Художникът и милиардерът обясниха, че тронът ще позволи на хората да почувстват енергията на парите. Идеята за създаването на инсталацията се появила, след като през октомври по време на бизнес форума „Синергия“ в Санкт Петербург Рибаков разхвърля из залата 20 000 еднодоларови купюри. Върху всяка от банкнотите бизнесменът беше поставил своя автограф. Той нарече купюрите „билети в бъдещето“, които трябваше да заредят участниците във форума с енергията на успеха.  ", "date": "2019.12.02", "title": "Уникален експонат в Москва: трон от 1 млн. долара "}
{"url": "https://www.monitor.bg:443/bg/a/view/izzeha-nad-1-ton-domashna-rakija-i-zatvoriha-nelegalen-kazan-kraj-varna-182292", "text": "Служители от Главна дирекция „Митническо разузнаване и разследване“ откриха нелегален казан за незаконно варене на ракия и иззеха над 1 тон от продукцията, която бълвал денонощно. Това става при проверка в селище край Варна, извършена на 17 ноември, т. г. по оперативна информация за незаконно изваряване на етилов алкохол. В постройката, където бил монтиран казана, митничарите откриват при проверката работещото съоръжение за дестилиране на алкохола. В съседна постройка на същия имот са открити пластмасови бидони, съдържащи общо 1100 литра етилов алкохол с характеристики на домашна ракия. За открития алкохол не са представени никакви документи за платен или обезпечен акциз по Закона за акцизите и данъчните складове, уточняват от ТД „Северна морска“. Части от нерегистрираното съоръжение за дестилиране и намерения нелегален етилов алкохол са иззети. По случая е образувано досъдебно производство по описа на ГД МРР, което се провежда под надзора на Районна прокуратура - Варна. Общо 2 094 литра нелегален етилов алкохол ( ракия) и три нерегистрирани казана за изваряване са иззети от митническите служители през последните три месеца при извършените проверки на територията на ТД „Северна морска“. Оттам съобщават още, че от началото на активния сезон, в областта е засилен митническия контрол върху казаните за изваряване на домашна ракия.", "date": "2019.12.02", "title": "Иззеха над 1 тон домашна ракия и затвориха нелегален казан край Варна "}
{"url": "https://www.monitor.bg:443/bg/a/view/biznesmen-pregazil-dete-sydi-zatvora-za-loshi-uslovija-182293", "text": "Панагюрският бизнесмен Цветан Пъков, който на 14 април 2015 г. блъсна с джипа си и уби на улица в средногорския град 6-годишния Петьо Гевечанов и бе осъден за трагичната гибел на детето, е поискал 30 000 лева компенсация за претърпяната мизерия зад решетките. Той е завел дело пред Административния съд в Пазарджик и го е спечелил, макар и частично. Предприемачът от Панагюрище има претенции сумата да му бъде изплатена от Главна дирекция „Изпълнение на наказанията“ за страдания в следствения арест от 15 април до 10 юни 2015 година, а после – и в Пазарджишкия затвор от 10 юни 2015 до 11 януари 2016 година. Обезщетението е за претърпени неимуществени вреди, изразяващи се в обида, огорчение, битови неудобства, чувство на малоценност, принуда да търпи неща противни на волята му, причинени от действията на администрацията на ареста в Областната дирекция на МВР, Пазарджик и на Затвора Пазарджик, имащи за резултат поставянето на задържания в неблагоприятни условия. Според подадената искова молба до магистратите бизнесменът твърди, че в ареста е бил в помещение с площ от 5 кв.м. под земята без естествена светлина и чист въздух. В затвора го държали в различни килии, също пренаселени, където се падали по 3 кв.м на човек. Били мръсни, със стар и скъсан балатум, имало гризачи и хлебарки. Осъденият за смъртоносно прегазеното дете се оплаква и от храната, както и от липсата на тоалетна и топла вода. В резултат на изтърпените несгоди арестуваният вдигнал кръвно и получавал припадъци, като лекарства му носели близките му, защото в затвора нямало. За да докаже оплакванията си, Пъков разчита на свидетел, също лишен от свобода, който потвърдил казаното от него. От управата на затвора в Пазарджик обясниха, че  панагюрецът е бил в помещение от 8 кв.м., а после в килии с тоалетна и мивка. Помещенията били дезинфекцирани срещу гризачи и насекоми. Магистратите приемат, че лишеният от свобода е бил поставен в неблагоприятни условия само 5 месеца и отсъждат справедливо обезщетение от 550 лв.", "date": "2019.12.02", "title": "Бизнесмен, прегазил дете, съди затвора за лоши условия"}
{"url": "https://www.monitor.bg:443/bg/a/view/vylshebstva-i-mistika-v-romana-12-chasa-predi-koleda-182275", "text": "„12 часа преди Коледа“ е дебютният роман на младата българска авторка Десислава Чучулайн. Книгата е магическа история, която отвежда читателя на приключение през различни светове и измерения, за да му напомни какъв е истинският смисъл на празниците. Романът е насочен към всеки, който иска да се потопи в стойностна и смислено написана книга, носеща топлина и уют. Художник на корицата е Стоян Атанасов. „12 часа преди Коледа“ може да бъде намерена по книжарниците от 27 ноември, а официалното й представяне ще се състои на 3 декември от 19 часа в бар Black Flamingo. Готови ли сте за пътешествие в един вълшебен свят? Някои вълшебни истории оживяват малко преди Коледа... Златни символи засияват по ръбовете на една книга и това ще преобърне живота на няколко души... Един книжар и една млада жена, отдавна изстинали към уюта на празниците, ще се отправят на пътешествие във времето, което ще предопредели не само тяхната съдба, но и Баланса на Реалността. Някъде на Земята има тайнствена книга, която ги свързва, и макар те да не го знаят, дванайсет часа преди Коледа страниците й ще засияят, а по ръбовете й ще изпъкнат мистериозни символи. В търсене на своя нов Книжар Главната книга ще се телестранира на Земята и ще припомни на двама души кои са истински важните неща в живота. Шепа магьосници, катерица с глава на койот, призрак и един телепортер ще забъркат магории и смръкотии, за да притежават книгата. Но кой ще бъде избраният?!... Авторката Десислава Чучулайн е мениджър „Корпоративни комуникации“ в голяма финансова институция. Работи предимно в областта на дигиталните комуникации. Завършва като бакалавър „Връзки с обществеността“ в СУ „Св. Климент Охридски“, а след това се дипломира като магистър икономист със специалност „Маркетинг“ в УНСС. Дълги години трупа опит в едни от най-големите PR и рекламни агенции в България. Реализира комуникационни кампании за редица световни брандове. От 4-годишна обожава да рисува и за неин късмет родителите й я записват да кандидатства в първи клас в паралелка с разширено изучаване на изобразително изкуство. Приемат я и така прави първите си стъпки. Неин преподавател е художникът Панайот Панайотов. Участва с картините си в множество национални и международни конкурси за детска рисунка и получава отличия за работите си. Още от най-ранна възраст развива въображението си и се научава да цени изкуството във всичките му форми.", "date": "2019.12.02", "title": "Вълшебства и мистика в романа „12 часа преди Коледа“"}
{"url": "https://www.monitor.bg:443/bg/a/view/zapochna-sreshtata-na-liderite-na-es-za-klimata-na-oon-video-182286", "text": "Започна срещата на държавните и правителствени лидери на страните от ЕС в рамките на 25-ата конференция на ООН по изменение на климата. Това стана ясно от профила на премиера Бойко Борисов във Фейсбук. На нея се очаква страните от Рамковата конвенция на ООН по измененията на климата да постигнат напредък по редица въпроси. Сред тях са финансирането на дейности в борбата с климатичните промени в развиващите се страни, както и пазарни механизми за сътрудничество. Така държавните лидери на страните от Конвенцията, сред които и самия Борисов, ще изложат позициите си и ще отчетат постигнатото. Целта е така да се стигне до финализиране на правилата за нов пазарен механизъм по т.нар. Парижко споразумение.  Очаквайте подробности!", "date": "2019.12.02", "title": "Започна срещата на лидерите на ЕС за климата на ООН(ВИДЕО)"}
{"url": "https://www.monitor.bg:443/bg/a/view/dyshterja-ubi-s-noj-bashta-si-182289", "text": "Задържаха за 72 часа 37-годишна жена от Варна. Елеонора Мaнолова е привлечена като обвиняема за умишленото убийство на родния си баща Стоян, съобщават от прокуратурата. Днес преди обед Окръжен съд – Варна определели постоянна мярка „задържане под стража“ на 37-годишната Елеонора, убила 61-годишния си баща. Тежкото криминално престъпление е било извършено на 29 ноември, тази година, в дома на 61-годишния Стоян с четири удара с нож в село Доброплодно, община Ветрино. Смъртта на бащата е настъпила вследствие на проникване в аортата. В дома на убития мъж е намерен ножът, както и други веществени доказателства, които уличават родната му дъщеря в умишленото убийство. В съдебната зала държавното обвинение посочи, че двамата са живеели сами в изключително лоши битови условия. Елеонора не работела и се е издържала и прехранвала с пенсията на баща си. Служебният й адвокат заяви, че бащата е тръгнал да я напада с дървена тояга, при което тя грабнала ножа от масата и го наръгала, докато паднал. Преди години, когато бащата не бил в толкова лошо здравословно състояние, често тормозел дъщеря си, но в последните години тя му се отплащала със същото.  Според назначената медицинска експертиза Елеонора страдала от лека форма на олигофрения. Прокурорът по делото сподели след заседанието, че никой не знае колко точно деца има жената и къде са те. За едно от тях се знае, че е починало, а за друго тя твърдяла, че е в приемно семейство. В хода на разследването ще се установява какво точно е станало с тях. Назначената съдебно-психиатрична експертиза в досъдебното производство показала, че 37-годишната жена е разбирала свойството и значението на извършеното, въпреки констатираната лека форма на олигофрения. Защитата й поиска определяне на по-леката мярка за неотклонение „домашен арест“ с мотивите, че жената има постоянен адрес, съдействала е на органите на реда и е действала при самоотбрана. Елеонора е с чисто съдебно минало. От съда тя поиска да се прибере на село, за да си вземе социалните помощи. Разследване ще изяснява причините и обстоятелствата за престъплението, което се наказва с лишаване от свобода от 15 до 20 години, доживотен затвор и доживотен затвор без замяна.", "date": "2019.12.02", "title": "Елеонора, която уби с нож баща си, остава в ареста"}
{"url": "https://www.monitor.bg:443/bg/a/view/kitaj-naloji-sankcii-na-flota-i-npo-na-sa-sht-182294", "text": "Китай обяви днес незабавното прекратяване на приема на акостиращи военноморски съдове на САЩ за презареждане в Хонконг и наложи санкции на няколко американски неправителствени организации, предаде АФП. Санкциите са приети в отговор на приемането от САЩ на закон в подкрепа на продемократичните протести, обхванали китайския специален административен район от шест месеца, съобщи говорителката на китайското външно министерство Хуа Чунин. Миналата седмица Пекин заплаши, че ще предприеме ответни мерки на подписването от американския президент Доналд Тръмп на закона за човешките права и демокрацията в Хонконг. Сред санкционираните неправителствени организации са Националният фонд за демокрация (NED), Националният демократичен институт за международни отношения, Международният републикански институт, \"Хюмън райтс уоч\" и \"Фридъм хаус\", уточни Хуа Чунин, без да дава подробности в какво се състоят санкциите. Пекин смята американския закон за намеса във вътрешните работи на Китай, отбелязва АФП.", "date": "2019.12.02", "title": "Китай въведе санкции срещу САЩ"}
{"url": "https://www.monitor.bg:443/bg/a/view/dete-otkri-igla-v-pyrjolata-si-182291", "text": "Дете откри игла в пържолата си. Това съобщи бащата на момичето Васил Къркеланов, съобщи bTV. Той купил вратни пържоли от кварталния магазин, докато ги приготвял обаче не усетил иглата. Момиченцето казало, че месото има странен вкус, след като хапнало първото парче. След това видели и иглата. Тя бе дълга около 4 см. \"Възникват два въпроса- какво прави тя вътре. Явно има инжектиране. Другият е какво ще се случи, ако тази игла попадне в хранопровода\", попита Къркеланов. От Българската агенция за безопасност на храните ще направят проверка.", "date": "2019.12.02", "title": "Дете откри игла в пържолата си"}
{"url": "https://www.monitor.bg:443/bg/a/view/ministyryt-na-energetikata-na-sa-sht-si-trygva-182277", "text": "Министърът на енергетиката на САЩ Рик Пери обяви, че напуска поста си. \"Взимам си сбогом с министерството на енергетиката. За мен беше голяма чест и привилегия да работя в правителството на Доналд Тръмп като ваш министър. Благодаря на жена ми, на децата ми и на американския народ, че ми позволиха да служа\", написа Пери на страницата си в \"Туитър\". В средата на октомври стана известно, че Пери ще напусне поста в края на годината. Тогава Тръмп номинира за негов приемник Дан Бруйет, който сега е заместник-ръководител на ведомството. В Сената на Конгреса на САЩ днес се планира гласуване на неговата кандидатура и се очаква той да бъде одобрен за поста. След това Бруйет ще положи клетва като новия ръководител на Министерството на енергетиката на САЩ.", "date": "2019.12.02", "title": "Министърът на енергетиката на САЩ  си тръгва"}
{"url": "https://www.monitor.bg:443/bg/a/view/za-nikulden-zasileni-proverki-na-tyrgovcite-na-riba-182280", "text": "Засилени проверки на търговците на риба ще има преди Никулден. От Агенцията по безопасност на храните ще инспектират водоеми за развъждане на жива риба, както и търговски обекти, предлагащи риба и рибни продукти. Целта е да се пресекат нелоялни практики и злоупотреби. Ще се следи и за качеството, произхода и срокa на годност на тези продукти. От Агенцията по храните припомнят също, че всеки може да подава сигнали.", "date": "2019.12.02", "title": "За Никулден: Засилени проверки на търговците на риба"}
{"url": "https://www.monitor.bg:443/bg/a/view/vzimame-si-posledno-sbogom-sys-stefan-danailov-182278", "text": "Днес се прекланяме за последно пред легендата на българското кино и театър Стефан Данаилов. Поклонението ще бъде в Народния театър от 11 часа. Мастъра, както го наричат неговите студенти, ще бъде запомнен със своите над 150 роли в киното, театъра и телевизията. Стефан Данаилов си отиде на 76-годишна възраст. В началото на ноември той беше приет по спешност във ВМА и поставен в медикаментозна кома, но не успя да спечели битката за живот.", "date": "2019.12.02", "title": "Взимаме си последно сбогом със Стефан Данаилов"}
{"url": "https://www.monitor.bg:443/bg/a/view/sa-sht-dadoha-pyt-na-severna-makedonija-kym-nato-182279", "text": "Съединените щати ратифицираха протокола за присъединяването на Северна Македония към НАТО. Това съобщи държавният секретар Майк Помпейо на страницата си в \"Туитър\". \"Приятно ми е да съобщя, че САЩ ратифицираха протокола за присъединяване на Северна Македония към НАТО. Една стъпка по-близо до приемането на Северна Македония като 30-ия съюзник в НАТО\", написа началникът на американската дипломация. През юни миналата година външните министри на Македония и Гърция подписаха споразумение за новото официално име на бившата югославска република. Преспанското споразумение предвижда използването на името \"Република Северна Македония\". Този договор цели не само да уреди дългогодишния спор с Атина за името на балканската република, съвпадащо с това на северна гръцка област, но и да открие пътя на Скопие към НАТО и ЕС. През февруари тази година Преспанското споразумение влезе в сила. Повечето страни членки вече ратифицираха протокола за приемането на Северна Македония в алианса, който ще има среща на върха в Лондон на 3 и 4 декември.", "date": "2019.12.02", "title": "САЩ дадоха път на Северна Македония към НАТО"}
{"url": "https://www.monitor.bg:443/bg/a/view/ot-januari-2021-g-kola-v-centyra-na-sofija-samo-s-ekostiker-182251", "text": "Най-рано от началото на 2021 г. в центъра на София ще може да се ограничава движението на най-замърсяващите коли. Очаква се до няколко дни отново да бъде качена за обществено обсъждане промените в Наредбата за техническите прегледи, която ще въведе екостикерите. След поредно прецизиране на правилата след извършване на ГТП лепенките на предните стъкла за преминат технически преглед откъм вредните емисии, които отделя с отработените газове, заяви за “Монитор” зам.-шефът на Изпълнителна агенция “Автомобилна администрация” Дамян Войновски. Целта е най-големите замърсители да не бъдат допускани в градовете в дни с мръсен въздух. Колкото по-нисък клас е колата, толкова повече замърсява въздуха и ще има ограничения за движението. И сега по време на технически преглед се следи колко вредни емисии изкарва автомобилът. За да няма манипулации, от автомобилна администрация искат и включване на всички измервателни уреди към централизирана система. Междувременно от Столична община започнаха монтиране на нови камери, които ще могат да „четат“ стикерите на автомобилите в центъра на столицата. Новите стикери за технически преглед ще бъдат отново залепени на стъклото. Целта - в дни със силно замърсен въздух Ограничението ще важи за централните части на населените места. Екологичните групи може да се различават от фабричната еврокатегория на колата. „Всичко зависи колко поддържани са превозните средства. Това, че даден автомобил е произведен преди 10 години в дадена категория, не означава, че технически продължава да отговаря, но обратното, обясни Войновски. Автомобилите с уредби на газ или метан би трябвало да бъдат с един клас по-нагоре, защото не замърсяват толкова. След въвеждането на новите правила, което се очаква до края на 2019 г. и преминаването на всички превозни средства през технически преглед, ще може да бъде въведена новата система в столицата. Екостикерите се разработват по искане на общините, за да могат в дни на замърсяване на въздуха над нормите да ограничават навлизането на най-мръсните коли в определени зони.", "date": "2019.12.02", "title": "От януари 2021 г. кола в центъра на София само с екостикер"}
{"url": "https://www.monitor.bg:443/bg/a/view/diana-dimitrova-bori-nasilieto-s-detska-knijka-182270", "text": "Любимката на телевизионните зрители Диана Димитрова е готова с третата си детска книжка. Томчето носи заглавието „Омагьосаните“, като актрисата го посвещава на борбата срещу насилието над животните, по-слабите и различните. Сюжетът се фокусира върху три деца, които биват превърнати в лама, леопард и панда. Те се намират в блатото на магьосника Жабок, който пък от своя страна страда от тежка травма от миналото, причинена му от група малчугани. В историята липсват мечетата и зайчетата, иначе казано – захаросаните образи, които традиционно изобилстват в книжните издания за най-малките. коментира пред „Монитор“ екранната д-р Зорница Огнянова от „Откраднат живот“. Самата героиня също стана жертва на насилие в един от последните сезони на медицинската драма. Идеята за „Омагьосаните“ обаче се ражда много рано – още през 2015 г., когато измислила персонажите и се отдала на пълна изолация в продължение на месец, споделя Димитрова. Въпреки тежката тематика на книжката и факта, че актрисата я определя като подходяща и за по-големи, родителите на най-малките читатели нямат повод за притеснение. „Няма кървави или батални сцени“, казва звездата, която е автор както на историята в „Омагьосаните“, така и на илюстрациите. Самата тя признава, че не е фен на хорър жанра в киното, което е и причината да не пише по този начин. Книжката ще се появи по рафтовете на книжарниците след средата на декември, малко преди Коледа. Зад издаването й пък продуцентът и режисьор Евтим Милошев, както и сценаристът Иван Спасов, който е редактор на „Омагьосаните“. Още преди премиерата на книжката пък екранната д-р Огнянова получи покана от учителка в Тетевен да гостува на любознателни читатели от трети клас. Всеки, който иска да получи книжката си с лично послание от актрисата, ще може да поръча своето копие отново към средата на месеца. А тя обещава, че лично ще изпрати „Омагьосаните“ към всеки край на страната.", "date": "2019.12.02", "title": "Диана Димитрова бори насилието с детска книжка"}
{"url": "https://www.monitor.bg:443/bg/a/view/obraha-muzeja-na-shtazi-v-berlin-182282", "text": "Музеят на Щази в Берлин бе ограбен в нощта на събота срещу неделя, съобщи в комюнике полицията, цитирана от Франс прес. Крадците са проникнали в сградата през прозорец, счупили са няколко витрини и са откраднали медали и други експонати. Те са избягали необезпокоявани с плячката. Служител на музея, разказващ историята на тайната полиция в бившата ГДР, е установил вчера сутринта, че е извършена кражба. Този обир бе извършен дни след като от музей в Дрезден бяха откраднати ценни артефакти от 18 век. Обявена е награда от 500 000 евро за всяка информация, която може да доведе до залавянето на извършителите на обира в Дрезден.", "date": "2019.12.02", "title": "Обраха музея на Щази в Берлин"}
{"url": "https://www.monitor.bg:443/bg/a/view/noshtnite-koshmari-sa-polezni-182284", "text": "Страхът, който преживяваме по време на нощни кошмари, ни помага да се справим със стреса в реалния живот. До този извод стигнаха учени от Женевския университет. В проведеното от тях проучване участвали 18 доброволци. Учените наблюдавали мозъчната им активност по време на сън и установили, че при сънуване на кошмари се активизират определени мозъчни дялове, отговарящи за стреса. След това, по време на бодърстване, същите дялове демонстрирали понижена активност. Това, според изследователите е механизъм, който действа като своеобразен рестарт на организма и го освобождава от натрупано нервно напрежение. В същото време учени от Института за социална и превантивна медицина към университета в Лозана, Швейцария, заключиха, че недоспиването предизвиква сърдечна недостатъчност особено сред хората, чиито семейства са с ниски доходи. Изследването обхванало 111 205 доброволци в 4 европейски страни. Социално-икономическият им статус бил определен като нисък, среден или висок. Данни за инсулти и исхемична болест на сърцето били получени от медицинските им досиета и други източници. Участниците разкрили каква е средната продължителност на съня им. Въз основа на тази информация те били разделени на три групи - нормален сън с продължителност 6-8,5 часа в денонощието, кратък сън - по-малко от 6 часа, и дълъг сън - над 8,5 часа. Оказало се, че краткият сън обяснява 13,4% от случаите на исхемична болест на сърцето у мъжете с нисък социално-икономически статус. Те са принудени да работят на смени или на няколко места и освен това живеят в среда, за която са характерни силният шум и стрес.", "date": "2019.12.02", "title": "Нощните кошмари са полезни"}
{"url": "https://www.monitor.bg:443/bg/a/view/edri-zemedelci-i-frijlansyri-investirat-v-zlato-182247", "text": "Едрите земеделци, бизнесмените и хората със свободни професии са част от хората, които инвестират в злато. Това каза директорът в дирекция “Злато и нумизматика” в ПИБ Валентина Григорова-Генчева за \"Монитор\". Обикновено хората инвестират в злато тогава, когато искат да се защитят от фалит и да използват резервите си в по-неблагоприятни за финансите им времена. Държавите в различни части на света прилагат същата логика, като през последните години се наблюдава “Централните банки на страни като Китай, Русия, Полша, Словакия, а в последните месеци и на съседна Сърбия започнаха или да репатрират златните си резерви от Лондон или Ню Йорк или да увеличават активно златните си резерви като диверсификация на националните си резерви”, каза Генчева. По думите й допреди десетилетие основна част от националните резерви са били щатските долари, а днес вече се залага не само на злато, но и на други валути. “Русия е притежател на една четвърт от световните резерви на китайски юани и е на шесто място в света по притежание на злато, изпреварват я само страни като Германия и САЩ”, сподели експертът. В Китай пък златото заема едва 3% от националния резерв. В класацията България е на около 40-то място, като валутните ни запаси не са съществена част от националния валутен резерв. Всички процеси говорят за напрежение, предизвикано от очаквания за рецесия. Забавяне или отрицателни лихви, повишаване на инфлацията - това са все предупреди Генчева, като изтъкна, че няма как със сигурност да се каже кога ще избухне тя. Инвестициите в злато растат от 2018 г. и продължават да се качват и през 2019 г. Освен това хората все по-често влагат средства в депозити и спестовни сметки. Основните групи потребители са 2 - чисти инвеститори, които купуват кюлчета с проба 999 или златни монети. Другият сегмент е на българите, които купуват за подарък за сватба, кръщене, прощъпалник или взимат злато за сувенир. Някои предпочитат злато от 1 г, други търсят продукти от 10 г. Ценният метал ще остане привлекателен, докато има ниски лихви по депозитите и няма по-високодоходни алтернативни инвестиции. В кризисни времена по традиция трябва да се спазва правилото за разделяне на инвестиционния портфейл в три части: една в кеш, втора в злато и трета в недвижими имоти. По думите на Генчева за момента най-популярни са депозитите и спестовните сметки въпреки ниската доходност, след това са застраховките “Живот”, които у нас не са толкова популярни, а накрая е златото. Някои предпочитат да вложат пари и в произведения на изкуството или в антични монети с нумизматична стойност. “Тук също българският пазар не е толкова развит и няма такава възможност за инвестиции, както е в страните от Западна Европа и в САЩ”, смята още експертът.", "date": "2019.12.02", "title": "Едри фермери и хора със свободни професии най-често инвестират в злато "}
{"url": "https://www.monitor.bg:443/bg/a/view/trymp-otkaza-uchastie-v-izslushvaneto-za-impijchmynt-182276", "text": "Адвокатът на американския президент Доналд Тръмп в неделя каза на съдебната комисия на Камарата на представителите, че Белият дом няма да участва в първото изслушване в сряда, но запази възможността той да бъде представен на бъдещи заседания, предаде \"Блумбърг\". Пат Чипилоне, адвокат на президента, обяви, че целият процес по импийчмътнт е бил несправедлив към президента. \"Не може да се очаква справедливо да участваме в изслушването, докато все още предстои свидетелите да бъдат назначавани и не е ясно дали Съдебната комисия ще позволи на президента справедлив процес чрез допълнителни изслушвания\", написа той в писмо до председателя на съдебната комисия Джерълд Надлър. Той каза още, че изслушването е насрочено, \"без съмнение нарочно\", докато Тръмп е извън страната за участие в срещата на върха на НАТО в Лондон. В изслушването в сряда ще бъде разгледано дали действията на Тръмп, както са подробно описани в събраните до момента доказателства, са основание за искане на импийчмънт. Комисията също така планира да обясни конституционната рамка за импийчмънт и някои правни термини. Комисията е получила писмото в неделя вечер, но не е дала незабавен коментар. Надлър даде на Тръмп краен срок до 18 часа в неделя да съобщи дали той или адвокатът му планират да участват в съдебното заседание. Тръмп многократно е атакувал процедурата по импийчмънт, ръководена от демократите, наричайки я \"лов на вещици\". Президентът рутинно казва, че не е направил нищо лошо в усилията си да притисне украинския му колега Владимир Зеленски да проведе разследвания, които могат да навредят на неговите политически съперници, сред които бившият вицепрезидент Джо Байдън.", "date": "2019.12.02", "title": "Тръмп отказа участие в изслушването за импийчмънт"}
{"url": "https://www.monitor.bg:443/bg/a/view/smyrtonosni-buri-udariha-francija-182285", "text": "Петима души, от които трима спасители, загинаха при вчерашните бури в Югоизточна Франция, предаде АФП. Тримата спасители от френската служба за гражданска защита бяха намерени мъртви тази нощ близо до Марсилия, съобщи министерството на вътрешните работи. Спасителите отишли с хеликоптер в департамента Вар, за да помогнат на засегнати от бурите местни жители. Проливните дъждове на Лазурния бряг вчера причиниха наводнения, които отнеха живота на двама души - собственик на конюшня, излязъл навън в лошото време, за да се погрижи за животните си, и овчар, за когото се предполага, че е отивал да прибере животните си от паша. Наводнения имаше във Фрежюс, Пюже-сюр-Аржан и Рокбрюн-сюр-Аржан. В граничещия с Италия департамент Алп-Маритим наводненията бяха най-сериозни в Манделю-ла-Напул и Кан. Префектът на Алп-Маритим заяви вчера пред Франс прес, че бурите отслабват. Въпреки това префектурата обяви, че днес всички учебни заведения в Кан, Пегома и Манделю няма да работят. Лошото време стана причина за отмяната вчера на много културни и спортни събития, сред които двубоя между отборите \"Монако\" и \"Пари Сен Жермен\" от 15-ия кръг на френското футболно първенство. В Алп-Маритим бяха затворени киносалони и бе забранено влизането в горите. Рано през деня затвори и намиращ се в департамента търговски център. Прекъснато бе движението между градовете Тулон (в департамента Вар) и Вентимиля, намиращ се на границата с Италия.", "date": "2019.12.02", "title": "Смъртоносни бури удариха Франция"}
{"url": "https://www.monitor.bg:443/bg/a/view/razkriha-tajnata-na-jenskija-seksapil-182283", "text": "Австралийски учени разкриха тайната на сексапилните жени - те изглеждат така, защото са загрижени за своя социален статус, съобщава изданието \"Протоколи на Американската академия на науките\". В него е поместена публикация на научен екип от университета в Сидни. Специалистите провели експерименти с участието на 300 жени. Те били разделени условно на няколко групи. Всяко съобщество било обозначено като принадлежащо към дадена страна със своите социално-икономически условия. На участничките било съобщено в какви условия на живот попадат според правилата на играта. След това екипът им задал един и същ въпрос - какво биха облекли за разходка или за парти. Предлагали се няколко варианта - от скромни тоалети до секси и предизвикателни одежди. В края на експериментите била констатирана интересна закономерност. Жените, хипотетично поставени в страни със силно социално неравенство, редовно залагали на сексапилните тоалети, като отделяли голямо внимание на физическата си привлекателност. Учените стигнали до извода, че по този начин дамите се опитват да се изкачат в кариерното си развитие и да подобрят материално своя живот. Било отчетено, че жените считат ефектната външност за важно преимущество. Изследователите признали, че това е разумна стратегия, но съветват представителките на нежния пол да не се съсредоточават само върху сексуалния елемент, защото той може да се превърне в психологически проблем.", "date": "2019.12.02", "title": "Разкриха тайната на женския сексапил"}
{"url": "https://www.monitor.bg:443/bg/a/view/prof-leandyr-litov-imeto-na-bylgarija-e-dobre-poznato-v-cern-specialistite-ni-sa-visoko-ceneni-182265", "text": "Опитваме се да разберем каква е структурата на Вселената, на пространството и времето, казва в интервю за \"Монитор\" ръководителят на българския екип към Европейския център за ядрени изследвания (CERN) - В Европейската организация за ядрени изследвания (ЦЕРН) се правят фундаментални изследвания. Учените, които работим там, се опитваме да разберем каква е структурата на Вселената, на материята, на пространството и времето. От една страна, в процеса на тези изследвания строим изключително сложна апаратура. От друга, получаваме големи обеми данни, които трябва след това да обработваме. Поради тази причина с нас освен физиците работят и много инженери, информатици. Спектърът, който покрива работещите в ЦЕРН, е много широк. За мен най-голямото постижение е, че за 20-те години, в които България е член на ЦЕРН, ние възпитахме цяло поколение млади учени. В момента те се занимават с наука и работят на най-високо световно ниво. Още преди да станем членове – преди 25 години, българските учени се включиха в експеримента CMS (б.а. - един от големите детектори на елементарни частици в Големия адронен ускорител в ЦЕРН). Те са участници в разработване на научната му програма, дизайна на детектора. Не малка част от него е произведена в България. Ние отговаряхме за инсталирането на детектора, за поддръжката му, участваме активно и в доизграждането му. В този експеримент българските учени имат видимо участие и определени лидерски позиции. Това обаче не изчерпва техните дейности в ЦЕРН. Нашите учени вземат участие и в експерименти, които се провеждат и на по-малките ускорители. Те са свързани както с физика на елементарните частици, така и с ядрена физика. Това е физическата част. Второто направление на работа на нашите учени е участието им в процеса на изграждането на оборудването, което използваме. Български екипи са включени както в разработване на нови технологии, така и в техния трансфер в индустрията и за нуждите на обществото. Почти половината от бюджета, който България внася като членски внос, се връща обратно у нас под формата на поръчки за индустрията. Мога да дам за пример технологии, които са свързани с образна диагностика в медицината, като лечения с адронна терапия. В момента работим и по проект за изграждането на такъв център в Югоизточна Европа. Спектърът на български предприятия, които участват и получават поръчки от ЦЕРН, е доста голям – компютърни системи, електроника, изработване на големи метални конструкции. В това отношение България стои изключително добре, тя е от малкото така наречени добре балансирани страни. - За съжаление болшинството от тях са извън България, малка част се връща у нас. Тя обаче е достатъчна да поддържа науката, да привличаме нови млади хора, да ги ориентираме към занимание с природни науки, с физика. При сегашните условия обаче трудно задържаме нашите хора в България да работят, въпреки че имаме талантливи младежи. Следващото направление е възпитание на младите хора. В ЦЕРН провеждаме не само обучения на специалисти, но също така и на учители. 750 български педагози са прекарали седмица с лекции на водещи учени в ЦЕРН на български език. Основното постижение в тези програми е не само че учителите научават много неща, но и че могат да ги разказват на учениците. Педагозите са довели над четири хиляди деца да посетят ЦЕРН. За мен най-важното е, че в България те успяха да изградят мрежа, чрез която много бързо обменя информация и опит. Когато някой учител направи нещо интересно в клас, неговите колеги виждат какво се случва. Те работят колективно, а не както в повечето случаи индивидуално. - Европейският и световен опит показва, че тази система работи. Нямаме такава статистика, но аз знам конкретни случаи за деца, които са били в ЦЕРН, след това станали физици и учени. Това обаче са единични случаи и не може да се направи сериозен статистически извод. Без съмнение това оказва влияние, защото когато видиш фантастиката, която се прави в ЦЕРН, подхождаш по различен начин, развива се желанието да направиш нещо ново, да бъдеш част от водеща в света организация като ЦЕРН. - За тези години обществото се измени много, технологиите също. Ако искаш да направиш нещо интересно за един млад човек, и ти трябва да се измениш заедно с тях. Ценностната система на младежите е друга, техните приоритетите са различни. Не знам дали това е по- добре или не, но да кажем, че преди десет години хората, които се занимаваха с наука, го правеха с цялото си сърце. Сега като че ли младите хора са доста по-въздържани, влагат по-малко сърце, по-малко време. Като че ли им е по-ценно времето за почивка, за приятели или във всички случаи еднакво ценно с това, което правят на работа. При по-старите ми колеги работата категорично вземаше приоритет. Човек трябва да отчита това, както и какви са желанията на младите хора - какво за тях е важно в ЦЕРН. Навремето много лесно беше да привлечеш млад човек - разказваш му колко е интересно и той е готов. Сега вече това не е достатъчно. Освен това, че е безумно интересно, първо трябва да му покажеш, че ако той започне да се занимава с тази работа, ще прави нещо, което ще му даде възможност да реализира потенциала си. Второ, че ще бъде част от глобалния свят. Трето, трябва да бъдат създадени съответните условия, за да могат те да се реализират. И, четвърто, заплатата, но тя трябва да бъде такава, че поне да му дава възможност за нормален живот. - Още от 2012-а работим по идеята в България да бъде изграден такъв център - това е ускорителен център, в който се използват ускорени протони и леки йони за третиране и унищожаване на тумори. Това обаче е голяма инсталация и не можем да го направим сами, затова в момента работим по вариант да бъде изграден международен научен институт в района на Югоизточна Европа. Основен елемент в него ще бъде именно такъв център за терапия. Това е съвместен проект на държавите от региона – тези от бивша Югославия, плюс Албания и България. Гърция засега е само наблюдател. Проектът макар и малко бавно се развива достатъчно добре. Имаме сериозна поддръжка от страна на Европейската комисия. Започнахме вече с дизайна на ускорителя, инфраструктурата, сградата, бизнес план и т.н. ЦЕРН координира дизайна на нов ускорител, който ще е уникален за света и най-напред ще бъде инсталиран в този център. Работим съвместно с център от Германия, който пък се занимава с разработване на научните програми за биомедицински изследвания, която ще бъде провеждана там. Работим съвместно и със съществуващи подобни центрове в Европа, като работещите са три. Успели сме да организираме целия експертен капацитет в Европа в тази област да участва в изграждането на този център. - През следващите шест месеца трябва да разработим критериите, по които ще бъде избрана страната, в която ще бъде построен центърът, и до края на следващата година да решим къде ще бъде. Това, което мога да кажа в момента, е, че България има много високи шансове. Създадена е работна група, в която влизат представители на различни министерства, софийска община и учени, така че тя разработва българското предложение за този център. - Разчитаме, че научни изследвания в него ще извършват над хиляда човека от цяла Европа. Разбира се, основната задача на центъра ще бъде да задържи научния потенциал от региона тук, главно младите хора. Едно от основните изисквания за това е да им бъдат предложени добри условия, които да им дават възможност за реализация на техния потенциал. - Около двеста милиона евро. Каква част от тези средства ще бъдат предоставени от Европейската комисия още не е решено. - Мога да кажа, че за региона България стои изключително добре. Имаме добри ключови постижения, определено превъзхождаме съседните ни страни. Но за съжаление имаме голяма загуба на млади хора и рязко намаляване на хората, които се занимават с наука. Това неминуемо ще се отрази на научната продукция, която е пряко свързана с потенциала на индустрията ни за високо технологични производства. Критично важно е за икономиката на страната да има добре развит научен потенциал. Турция наваксва със страхотна скорост, румънците също вървят много добре. Спрямо другите членове на ЦЕРН ние винаги сме имали много добре развита физика на ядрото и елементарните частици. Това беше причината, поради която ЦЕРН се съгласи да ни приеме за пълноправен член на организацията, защото беше ясно, че работим на доста високо ниво. И това високо ниво не само че продължихме да го поддържаме, но го и развихме. От такава гледна точка името на България е добре познато в ЦЕРН и нашите специалисти са високо ценени. -Завършва Физически факултет на Софийския университет през 1980 г., специалност „Физика на ядрото и елементарните частици“ -От 1990 г. преподава в СУ „Св. Кл. Охридски”, където чете лекции в областта на квантовата физика и физиката на елементарните частици -Председател е на борда на Институтите на RPC CMS колаборацията (2011 – 2016) и заместник-председател на борда на колаборацията CMS (от 2019), член на Европейската комисия за бъдещи ускорители ECFA и на Финансовия комитет и Съвета на ЦЕРН. -Член е на колаборацията CMS от основаването й и е ръководител на колектива от СУ, участващ в изследванията, провеждани на Големия адронен колайдер", "date": "2019.12.02", "title": "Проф. Леандър Литов:  Името на България е добре познато в ЦЕРН, специалистите ни са високо ценени"}
{"url": "https://www.monitor.bg:443/bg/a/view/oblachen-i-mygliv-ponedelnik-182281", "text": "Облачен и мъглив ще е днешният понеделник. От запад облачността, средна и висока, ще се увеличава и вплътнява, но все още без валежи. През деня вятърът ще се ориентира от югозапад, ще се усили, особено в източната половина от страната и дневните температури слабо ще се повишат.  Преобладаващите максимални температури ще бъдат 5° и 10°, а минималните – предимно между минус 5° и 0°. Над планините облачността ще се увеличава и вплътнява, но все още валежи не се очакват. Ще духа силен, по билата и временно бурен вятър от запад-югозапад. Максимална температура на височина 1200 метра около 5°, на 2000 метра – около 0°. Във вторник и сряда над Балканите ще премине студен атмосферен фронт. От север на юг над страната ще завали дъжд, който с падането на температурите ще преминава в сняг. Вятърът ще е силен в Дунавската равнина – със скорост около 50 км/ч. Снежната покривка в равнините ще е под 10 см, а в планинските райони (по високите части на Западна и Централна Стара планина, Витоша, Рила, Пирин и Западните Родопи) – до 20-25 см.  ", "date": "2019.12.02", "title": "Облачен и мъглив понеделник"}
