{"url": "https://www.monitor.bg/bg/a/view/sedmichen-horoskop-za-18-24-maj-165437", "text": "Овен 21 март – 20 април В събота Венера е в точен съвпад с Уран, а това положение ще провокира нестандартни връзки, желания за изневери и тестове кой доколко се справя с уроците на Камасутра. Пълнолунието допълнително превъзбужда, но трудно се получава удовлетворение. Денят е благоприятен за съвместна работа в екип и взимане на колективни решения. В неделя змеят на желанията допълнително активизира амбицията за устройване в обществото. Всяка връзка ще се използва меркантилно. Ще се правят компромиси и ще се влиза в опасни игри. 20-и е ден на балансираната политика. Печелят тези, които дозират нещата, които ще отстъпят или напреднат в подходящия момент. Природата се стреми да запази статуквото, постарайте се и вие да запазите придобитото до момента положение. На 21-ви Слънце и Меркурий навлизат в Близнаци и към обед е точният им съвпад. Това положение ще активизира бизнес инициативите, ще даде ход на нови разпоредби и законови положения и ще обезпечи печалбите на големите. Ще има и вие за какво да почерпите. На 22-ри срещате ледени сърца и всичко върви наопаки. На 23-ти нищо сериозно да не се предприема. Върви зарибяваща програма. 24-ти ще донесе изпитания, но и възможност да се напредне в интересуващата ви област. Една по една преградите падат. Обезпечете работата и дейността си с точни и изпипани в юридическо отношение договори. В събота е точният съвпад на Венера с ексцентрика Уран във вашия знак, а късно вечерта е и пълнолунието в знака на сладострастника Скорпион, който ви е опозиция. Тези аспекти ще провокират сексуалния живот на много хора, ще отворят вратите на изневерите, скандалите и компроматната игра. Бъдете много внимателни с контактите през уикенда, ако не искате да си докарате семейни и професионални проблеми. Родените до 1 май с лекота излизат от рамките на установените порядки и досегашното си поведение. Но зад всеки опит да се привлече нов партньор прозират и меркантилни нотки за използване, така че дайте си сметка кой и защо иска да бъде с вас. На 20-и делете поравно отговорности и придобивки. Добре е да се работи в екип. На 21-ви получавате вести, за които ще почерпите. Слънцето и Меркурий напускат вашия знак. Предстоят реорганизации в начина на работа, променят се изисквания и приоритети. Бързо трябва да се напаснете на новостите, за да влезете в печелившия отбор. В сряда предстои преобразяване, маските падат, лагерите вече са оформени и лаиците остават извън играта. На 23-ти не се обвързвайте с никого на никаква цена, независимо от изгодните предложения. Неблагоприятен ден за нови запознанства и сключване на брак. На 24-ти преградите ви служат за защита. Увеличете дистанциите с непознати. На 18-и внимавайте в любовната игра. Очертават се пикове в емоционалното ви състояние, но чувствата ще угаснат така бързо, както са пламнали. Предстоящото пълнолуние носи емоционални и любовни провокации. Зад всяко желание за връзка стоят меркантилни намерения. Венера и Уран се прегръщат в знака на златния Телец. В неделя вечер се усещате и прекратявате някои връзки. В понеделник нагазвате в тресавището на закононарушенията и водите тежки битки с хора, които не спазват правилата. Нищо важно да не се започва. Не нарушавайте статуквото. Каквото отложите за 21-ви, ще ви помогне да овладеете положението и да контролирате нещата. На 21-ви в 8 ч. по Гринуич Слънцето навлиза в Близнаци. Към 10 ч и Меркурий ще го последва и към 13 ч. двете планети ще бъдат в съвпад. В обедните часове ще се раждат гениални деца, но да не забравяме, че този съвпад се свързва с гения-глупак, който не може да извлече ползи от гениалното, което създава. Не взимайте важни решения под диктовка. Разсекретяват се важни информации в неточен момент. На 23-ти всичко, което ви предлагат и казват, с голяма вероятност може да се окаже лъжа. Лесно се влиза в мрежи за наивници. 24-ти ще премахне преградите и ще даде шанс за напредък. Планирайте пътувания, лични и делови срещи. Чака ви чудесен и успешен уикенд. В събота е добре да се работи в екип, но с хора, на които вярвате безусловно. Изградете защити срещу чернотата наоколо. Предстои пълнолуние, което ще активизира амбиции и желания. Може да се възползвате и да привлечете хората, към които отдавна се стремите, и дано чувствата ви са взаимни. В неделя лесно пламват огньовете на емоциите и страстта. Контролирайте се във всеки момент. Спазвайте диета и ще отслабнете. 20-и носи баланс в отношенията. Природата се стреми да запази хармонията, а вие се постарайте да получите някои законови и юридически защити, които да стабилизират положението ви на работното място и в обществото. Подпишете нови договори. На 21-ви важното да се свърши по най-бързия начин. С напредването на деня родените в първите дни на зодията може да очакват проблеми на работното място. Марс от вашия знак е в точна опозиция с навлизащата в Козирог Луна. Контролирайте емоциите, проверете нещата, преди да спорите и да се изказвате неподготвени. На 22-ри ще срещате хора с комплекси, но и личната ви неувереност ще попречи да постигнете замислите си. В четвъртък проблемите ще са повече за родените в третата декада. Може да ви измамят и вкарат в източваща парите и силите ви схема. Не се обвързвайте, не сключвайте нови договори. Каквото отложите за петък, ще мине много по-добре. Пет планети са в пречупващи аспекти спрямо Лъва на това пълнолуние. Може да изгубите контрол в ситуацията, ако позволите на страсти и желания да замъглят съзнанието и да отслабят волята ви. 18-и носи рискове в любовта за родените до 1 август. Трудно ще издържите на изкушенията, ще изневерите и може да ви спретнат компромат. Очертават се опити за източване на ресурсите, силите или банковата ви сметка. В неделя ще ви завладее лакомията в пряк и в преносен смисъл, а това ще ви създаде проблеми в личен и здравословен план. На 20-и ще постигнете много, ако умело балансирате между два враждуващи лагера. Играйте ролята на балансьор и помирител и ще държите и двете страни в подчинение. 21-ви носи признание, предложение и съобщение, за което ще почерпите. Уреждате важни документи, печелите предимства, намирате консултанти и адвокати. Пийте вода от първоизточника, не се доверявайте на информация, препредадена от друг ъгъл и гледна точка. На 22-ри ще се случват събития, позволяващи да разкриете кой ви лъже и работи против вас. В този ден се получава по заслуги. На 23-ти печелят тези, които владеят информационните и комуникационните потоци и канали. Лаиците ще бъдат уловени на въдицата на добрата реклама, на собствените си амбиции и страсти. В петък на всяка крачка ще срещате прегради, но ще се справите и ще постигнете целта. 18-и е благоприятен за срещи на екипа, за съвместна работа, за привличане на спонсори и клиенти. Не смесвайте работата с удоволствията и всичко ще е наред. В неделя се отварят огромни апетити. Пълнолунието в Скорпион засилва желанието да се раздели едно наследство и да се придобият права за ползване. Опитайте да разберете какви намерения всъщност движат хората, които декларират, че са с вас по любов. На 20-и не давайте никому предимство. Крясъците в този ден разболяват. С непремерени действия може да дистанцирате някой, който се опитва да ви помогне. На 21-ви не бързайте, благоприятните за вас промени и новини ще дойдат към обед. Навлизате в силен и градивен период. Във вторник ще разберете на кого може да се доверите и кой ви мъти водата. Нека чувството за мярка да не ви напуска. Внимавайте с алкохола и стимулантите. На 22-ри се играят двойствени игри, но решилите да ви навредят ще направят грешен ход, с което фактически ще ви направят услуга. Не се опитвайте да разберете чуждата гледна точка, а защитете своята. В четвъртък работете сами на собствен терен и със свои средства. Ще имате придобивки и ползи, ако не влизате в зависимости и съвместни инициативи. Вечерта си поръчайте сън и в петък ще се събудите с чудесна идея, която ще помогне да преодолеете препятствията по пътя. В събота вашата управляваща планета Венера е в прегръдките на ексцентрика Уран. Аспектът ще провокира екстремни тактики в любовта и партньорските връзки. Предстоящото пълнолуние ще долее масло в огъня на страстите и ще провокира изневери и любовни игри на всички нива. Проблемът е, че от всичко това ще произлязат повече проблеми за семейните ви и делови връзки. Ще щракне компроматният капан и всяко удоволствие ще се заплати. В неделя са вероятни конфликти и провокации. Не ходете на места, където се концентрират прекалена емоция и агресия. Направете прочистващи процедури, спазвайте диета в храната и връзките. В понеделник тенденцията е към умиротворяване и балансирана политика. Ще се почувствате по-добре и ще вземете адекватно решение. 21-ви дава знаци и сигнали къде и от какво може да се спечели. Ще получите покани и информации, за които ще почерпите. Следвайте голямата си амбиция. Страстите се успокояват, но в сряда отношенията може прекалено да се вледенят и влошат. 22-ри ви носи предателства. За някои ще разберете, други ще останат в тайна, но ще окажат негативно влияние на работата ви. На 23-ти може да загубите много с едно обвързване. Тенденцията е към взаимно изнудване. Не сключвайте нови договори. В петък всичко ще тръгне по правилата, стига да се концентрирате върху най-важната цел. Предстои възбуждащо пълнолуние във вашия знак. Сексът ще стане причина за нападки, ще се водят семейни войни и ще върви тежка компроматна игра. Венера, Уран, Слънце и Меркурий ви гледат в опозиция от златния Телец, а този аспект ще извади на повърхността стаявани страсти и чувства, за които ще се плаща с лихвите. Няма равностойност, единият със сигурност се преструва и се стреми към парите на другия. Този уикенд може да преобърне добре подредената ви вселена, да ви насочи към екстремни преживявания и чувства, които дълго няма да забравите. 20-и идва като спасение, разпределя ролите и отрезвява обстановката. До вечерта проведете разговори и срещи с евентуални спонсори. На 21-ви може да свършите много добра работа и да уредите проблем, който ви мъчи отдавна. Слънце и Меркурий вече не ви гледат в опозиция. Чакайте изгодни предложения, даващи възможност да подпишете перспективни договори. На 22-ри не се сърдете за нищо. В този ден ще получавате по заслуги това, което сте си заработили и заслужили във времето назад. Ще видите някого в истинската му светлина и стойност за вас. Коригирайте политиката и отношенията си, независимо колко болезнено ще бъде. 23-ти е денят на мрежата, капаните са навсякъде, а пороците ни водят точно към тях. Не се обвързвайте и не се женете. 24-ти идва с нови ограничения. В събота е добре да се работи в екип, стига работата да не се смесва с любовта и секса. Ще прескачат искри там, където ролите и отношенията не са точно разпределени. Пълнолунието активизира неподозирани страсти и усещания. Трудно ще останете трезви в преценката и намеренията, ако посегнете към алкохола и страничните връзки. Добре е в неделя да стоите настрана от всичко, което може да ви провокира и разбалансира. Малко повече аскетизъм ще ви се отрази добре. На 20-и бъдете балансьор в отношенията с околните. Шефовете ще го забележат и ще оценят работата ви с повишение в следващите дни. 21-ви може да ви донесе перфектния договор, към който отдавна се стремите. Тези два дни ще разчистват пътя пред кадърните, ще ви свържат със спонсори и бъдещи съюзници. 22-ри отделя плявата от житото. Маските падат, разбирате кой ви мъти водата и на кого можете да се опрете. Предстои преобразяване, смяна на посоката и приоритетите. 23-ти носи опасност от обсебване и странично въздействие, целящо използване на чуждите пари, ресурси и интелект. Не сключвайте нови договори, не се обвързвайте по никакви поводи и не давайте пълномощно никому. В петък пътят пред вас се разчиства, вече се диша леко и целта ясно се вижда. Вечерта си поръчайте сън, в който да видите решението на проблемите. Този уикенд ще събуди заспали страсти, ще активизира дори отявлените аскети, ще ви насочи към любовни връзки и изкушения, за които отдавна сте си казали, че не са за вас. Венера и Уран ви облъчват с искрящи емоции и чувства от знака на Телеца. И у най-заспалите ще се събудят желания да се опита от забранения плод, да се излезе от любовната кома и да се потърсят нови връзки. Може би срещите от този уикенд ще оженят и най-заклетите ергени. Внимавайте, ако забележите във връзките си меркантилен привкус. В тези дни всичко е за продан. 21-ви ви посреща с чудесни аспекти, дава възможност да се водят равностойни разговори и да се постигне съгласие по спорни въпроси. Навлизате в тридневен период на късмет и успехи. 22-ри ще донесе поводи за радост. Ще си отдъхнете от неприятни задължения и ще поемете други, които може да ви донесат материално благополучие и слава. Контролирайте се максимално и използвайте всяка предложена възможност. Нека чувството за мярка да не ви напуска, докато не получите това, към което се стремите. След това се радвайте и черпете. Не позволявайте на конкурентите да открият слабите ви места и личните ви комплекси. На 23-ти всички сме в мрежата, където ни доят и стрижат. Не подписвайте нови договори. В петък преградите ще паднат и целта лесно ще се постигне. В събота вашата управляваща планета Уран е в точен съвпад с Венера, което се случва веднъж в годината. Никак не е изключено да ви удари любовна мълния. Уран е открит с електричеството, а съвпадът му с изкусителката Венера ще наелектризира връзките ви, ще прескачат искри дори и там, където огънят на чувствата едва тлее. Бъдете внимателни и не повтаряйте старите грешки, за да не останете от два стола на земята. Предстои пълнолуние, което ще активизира допълнително всякакви апетити. Може би този, към когото се стремите, си прави сметки, за които вие не си давате сметка. В понеделник не давайте никому предимство. Делете поравно пари и отговорности, екстри и придобивки. Вечерта в живота ви може да се появи спонсор, който да уреди за 21-ви мечтани и желани от вас неща. В този ден ще имате два варианта. Не е нужно да избирате, възползвайте се от двойния шанс да си уредете и живота, и работата. 22-ри е ден на едиповите комплекси. Притеснявате се от някой, който ви е лъгал, и дано очите ви се отворят за истината. 23-ти е денят на мрежата, на паяжината от връзки, в които сме оплетени и не можем да мръднем. Ще искате едно, а ще става друго, ще чакате един, а ще дойде друг. Не се съгласявайте с неизгодни оферти. Отложеното за петък ще тръгне успешно и в събота всичко ще върви по правилата. Оглеждайте се. Съботният ден може да ви донесе не само любов, но и материални екстри към нея. Вървите към неочаквана и нестандартна среща, която може тотално да промени живота ви. И дано това пълнолуние напълни сърцето ви с радост и ръцете с придобивки. Неделният ден носи прекалявания, тенденция към скандали, конфликти и противопоставяне. Нищо да не се прави на всяка цена. Не посягайте към алкохола и към това, което сте си забранили. Апетитите са зверски, а е препоръчителна диета. Вечерта се възобновяват стари алергии, но не само спрямо храни или полени, а и спрямо някой, който отново се явява силен дразнител в живота ви. В понеделник изключете от плановете си екстремните варианти. Насочете се към спокойна работа и занимания, които не вдигат кръвното и адреналина. Ако влезете в конфликт, ще загубите важен покровител и спонсор. 21-ви отключва нови възможности и варианти. Обърнете гръб на това, което в предишните дни ви е носило неудовлетворение. Идват покани и съобщения, за които ще почерпите. 22-ри определя граници и дистанции. Маските падат, разбирате кой ви лъже и къде ви е мястото. За четвъртък не планирайте сключване на нови договори. Вероятни са измами и опити за манипулация. Отложеното за петък ще донесе победа с по-малко усилия. Вечерта си поръчайте сън-прогноза.", "date": "2019.05.17", "title": "Седмичен хороскоп за 18 - 24 май"}
{"url": "https://www.monitor.bg/bg/a/view/osmi-den-tyrsiha-bez-rezultat-zapodozrenija-za-kostinbrod-165471", "text": "Осми ден МВР търси без резултат Стоян Зайков заподозрян за убийството на Милена Шишкова. Безпрецедентната акция с мащабен ресурс на полицията днес включваше претърсване на целия регион около Костенец, където бе извършено убийството и където живее Зайков. \"Претърсихме реки, дерета, горска местност, използвахме високопроходима техника, кучета, хеликоптер, но засега конкретна следа нямаме\", заяви директорът на софийската областна дирекция на вътрешното ведомство старши комисар Николай Спасов. Той обясни, че екипът криминални психолози, които работят по случая, дават постоянна информация за евентуалното поведение на Зайков. Това, което се знае за него е, че често ходел на походи в планината и познава много добре планината. Умеел да се крие и не ползва мобилен телефон. Контактите му били много ограничени, затова и трудно се събират сведения.", "date": "2019.05.17", "title": "Осми ден търсиха без резултат заподозрения за Костинброд"}
{"url": "https://www.monitor.bg/bg/a/view/boec-yt-na-na-cvetan-vasilev-tyrsi-peevski-165445", "text": "НПО-то на повикване на БГ Мадоф „БОЕЦ“ усилено търси нещо. Може да си търси дипломата, може да си търси хонорара. Но най-много търси Пеевски. Излиза на улицата и се озърта. Като не го види насреща, хваща писалката и пише на коляно поредния донос. Най-новото писъмце е виртуално адресирано до министър-председателя. Дори и в този случай обаче „боецът“ не си е доизпипал нещата и е изпратил черновата. Пък колегите му от приятелските сайтове, които ретланслират невежите му опити да се прави на писател, са пуснали излагацията му в оригиналния й вид. Вместо да помолят един коректор да му поправи грешките с червен химикал, за да не си личи толкова, че освен глуповат, е и неук. Като за начало трябва да преговори кога се използва пълен и кога кратък член. После може да уточни „боец“ или „БОВЦ“ е, да не вземе някой да реши, че се смята за овца. Не се пише „умряли“, а „умрели“ лисици. А „корпилентен“ ще да е някаква нова дума, защото никъде по речниците не я намираме. Писмото е огледало на „Ние, боеца“. От него наднича една озъбена физиономия, която се опитва да прикрие раздразнението и огорчението си от факта, че вместо с топ куриера си Георги Георгиев, щедрият благодетел Цветан Василев предпочете да си направи спявка в Белград с гласовития пощальон Явор Дачков. Точно затова „боецът“ напрегна мозъка си и сътвори памфлет, който разпрати до всички сателитни сайтове, в които банкерът беглец е медийно изографисван като светец и застина в очакване да бъде похвален, а ако е рекъл БГ Мадоф, да се уреди и с кокал. Навикът на „боеца“ да говори в множествено число е траен. Ако се съди по визията му, той не е кралска особа. Не е дори Наполеон. Когато се снима с шефа, той е сам, други няма. Когато разнася специални куриерски пратки с чанта през рамо, той отново е сам. Даже онези, които му правят компания по митингите, за да му крепят плакатите, изглеждат като случайни минувачи, забърсани по пътя с обещанието да им даде по двайсетачка за масовка. Когато спре да оригиналничи, търсещият „боец“ може да намери един олигарх, който се сбогува с всички и се изнесе със семейството си в Сингапур. Няма нужда да разпитва кога и защо се е върнал. Не му плащат да върши това.", "date": "2019.05.17", "title": "„БОЕЦ“-ът на на Цветан Василев „търси“ Пеевски"}
{"url": "https://www.monitor.bg:443/bg/a/view/radan-i-pinokio-s-obshti-oporki-s-lozan-165464", "text": "Проваленият правосъден министър Христо Иванов, който оглавява „Да, България“ и водачът на евролистата на „Демократична България“ Радан Кънев използваха времето, което сутрешният блок на bTV дава за предизборни участия, за да очернят страната, съдебната власт и управлението по опорни точки, които повтаря и шефът на ВКС Лозан Панов. Съвсем накратко двамата обясниха, че враждата им през 2017 г., когато не се явиха заедно на парламентарните избори, вече е минала грешка и сега са обединени, за да стигнат до Брюксел, където веднага стана ясно, че се готвят да чернят България. Иванов похвали Кънев, че е водач на листата, защото винаги бил „от правилната страна на историята“. Веднага след това призна, че и като министър на правосъдието и сега иска запазване на мониторинга върху страната ни. „Ние разглеждаме механизма за наблюдение и подкрепа от страна на ЕС като инструмент за гарантиране на интересите на българските граждани и да, искаме неговото запазване докато България постигне целите, заложени в този механизъм – работещо правосъдие, гарантиращо законност и справедливост за всички български граждани. Предаване на националната кауза е, когато хора отиват и лъжат и българските граждани, и европейските ни съграждани, че в България има правосъдие, при положение, че всички ние знаем, че правосъдието в България е болно. Тези хора предават интересите на българските граждани в името на корупционната каста в България и защитават нея. Ако някой е национален предател, това са именно тези лъжци“, отприщи плюенето Иванов. Три дни по-рано скандалният шеф на ВКС Лозан Панов призна, че на среща с президента Румен Радев по повод избора на нов главен прокурор отново е поискал промени на конституцията и е нападнал управляващия орган на съдебната власт – ВСС. Няколко дни по-рано пък стана ясно, че при срещите си с емисарите на ЕК Панов не пропуска случай да очерни страната и да поиска запазването на мониторинга. По примера на Панов, Христо Иванов не пропусна да величае разследваната в Румъния прокурорка Лаура Кьовеши и да сподели от тв екрана мечтата си тя да оглави европейската прокуратура. „Искаме да застанем до хора като Лаура Кьовеши, които и в Румъния, и в Европа са готови да се борят за реално изпълнение на законността и борбата с корупцията. Ние защитаваме европейската прокуратура да бъде оглавена от една силна фигура като Лаура Кьовеши, за да може да постигне максимума на своите правомощия. Една такава институция няма да реши от раз всичките проблеми в България, но сериозно ще промени общия баланс на възможното и невъзможното, това, което могат да си позволят нашите корупционери“, изрецитира Иванов. Веднага след това се зае да громи управлението в страната. „Създадоха КПКОНПИ като камуфлаж, зад който видяхме сега, че се крият афери. Всички скандали показват невъзможността на ГЕРБ да управлява“, заяви наперено Пинокио. И побърза да обясни на водещия намеренията на премиера, сякаш е в главата му. „Борисов каза, че няма да подава оставка дори при загуба на евроизборите, защото се надява да остане достатъчно време, за да участва в пазарлъка за нов главен прокурор“, каза Иванов. В същия дух Радан Кънев реши да се натегне на менторите си и набързо смотолеви: „Нито сме най-опитните политици, нито сме безгрешни“, след което започна да прави „разкрития“. „Ние имаме неразкрита и потулена афера за продажба на български паспорти от българските патриоти. Ако продаваме български паспорти, сериозно ли мислим, че някой ще допусне без да сме разкрили и наказали виновните да продаваме шенгенски паспорти? Български паспорти са били продавани на изключително съмнителни хора, на хора, които носят риск от тероризъм, най-голяма опасност пред единна Европа. Когато се разкрие цялата афера, когато се стигне до хората, които реално са финансирали партиите си по този начин, тогава наистина ще сме готови за Шенген. След като нашите националисти отидат в затвора за продажба на паспорти, тогава трябва да тропнем по масата на западните националисти и да им кажем: „Вашите приятели са в затвора, няма проблем България да влезе в Шенген“, важно заяви Кънев, без да каже, че тече досъдебно производство за издавани удостоверения за български произход и въпреки разпространяваните слухове няма данни за продажби на български паспорти на терористи и т.н. Тв водещият дори не сметна да внесе уточнение. На въпрос, ако стане евродепутат къде ще се ситуира като е такъв противник на ГЕРБ, Кънев разсмя с решението си: „Ще ида в ЕНП. Ще бъда част от широкото мнозинство в тази група, която има антикомунистически манталитет“.", "date": "2019.05.17", "title": "Радан и Пинокио с общи опорки с Лозан "}
{"url": "https://www.monitor.bg:443/bg/a/view/prijateljat-mu-teodor-kisimov-goljama-zaguba-165467", "text": "„Голяма загуба! Обадих се на фирмата - организатор на експедицията на Иван, и от там ми потвърдиха, че е загинал. Имах ужасното задължение да свържа с родителите му хората, които трябваше да им съобщят тъжната вест – те вече знаят.“ Това каза пред „Монитор“ известният български пещерняк и приятел на Иван Томов – русенецът Теодор Кисимов. Той обясни, че не знае никакви подробности как точно се е случило. „Иван беше, съжалявам, че трябва да го кажа в минало време, човек, отдаден на своите мечти да се изкачва на осемхилядници и в планините. Работеше, за да изкара някакви пари, и да отиде на планина. Това беше неговото колело, което се въртеше“, каза Теодор. От туристическото дружество „Приста“ в Русе, в което членуваше Иван Томов, посрещнаха с ужас тъжната вест. „Аз самият нямам информация от официален източник, дано да не е вярно“, надяваше се все още председателят на дружеството Сашо Попов. Той разказа, че изкачването е било страст за Иван. Младият човек отивал да работи във Великобритания, за да има пари за експедициите. През 2013 г. 28-годишният тогава алпинист Иван Томов разказа пред русенски журналисти за ужасната трагедия, случила се на 22 юни в Пакистан, когато въоръжени мъже убиха в базов лагер 10 алпинисти от международна експедиция, тръгнала да покорява връх Нанга Парбат. Част от експедицията и единствен българин е и Иван. Тогава случайността го спасява от сигурна смърт. В деня преди нападението група от петима души, сред които и българинът, тръгнала да пренася въжета и екипировка на следващия базов лагер. И това ги спасило.", "date": "2019.05.17", "title": "Приятел на Иван Томов: Голяма загуба!"}
{"url": "https://www.monitor.bg:443/bg/a/view/i-trite-ni-gracii-sa-na-finali-v-baku-165459", "text": "И трите ни индивидуални изпълнителки – Боряна Калейн, Катрин Тасева и Невяна Владинова, се класираха за финалите на топка и обръч на европейското първенство по художествена гимнастика в Баку (Азер). Боряна е с втора оценка и на двата уреда, като на топка има 22.100, а на обръч – 21.650. Пред нея са само сестри Аверини, като на топка лидер е Арина с 22.750, а на обръч – Дина с 22.300. Катрин Тасева се класира за финала на топка с трета оценка от 21.600, а Невяна Владинова е седма на обръч след нелепа грешка в началото и оценка от 20.400. Така след първите два уреда Калейн е начело в общото класиране със сбор от 43.750, но на това първенство няма индивидуален многобой. Оценките от квалификациите важат за финалите на уредите и за отборното класиране, за което се взема предвид и представянето на девическия ансамбъл. За жалост, младите гимнастички на треньорката Вяра Ваташка допуснаха груба грешка на 5 обръча и останаха 10-и. Днес те ще играят на 5 ленти, а в индивидуалното Тасева и Владинова ще излязат на бухалки, а Калейн и Тасева – на лента.", "date": "2019.05.17", "title": "И трите ни грации са на финали в Баку"}
{"url": "https://www.monitor.bg:443/bg/a/view/borisov-hemus-gotova-godina-po-rano-obzor-video-165421", "text": "Строителството на магистрала „Хемус“ ще приключи поне година по-рано. Досега информацията беше, че аутбона ще бъде готов през 2024г. След инспекция на премиера Бойко Борисов на строителството на магистрала „Хемус“ край Ябланица и по пътя Ловеч-Плевен, той обяви, че магистралата може да бъде завършена най-късно пред 2023г. Заедно с Борисов бяха още вицепремиерът Томислав Дончев, министърът на финансите Владислав Горанов и зам.-министърът на транспорта Николай Нанков. Борисов обходи района на строителството шофирайки служебния си автомобил. Премиерът уточни, че намаляването на срока за изграждането на „Хемус“ се дължи на приетите на второ четене в парламента промени в Закона за държавната собственост. Те предвиждат при процедурата за бързо отчуждаване на частни имоти съдът да може в закрито заседание да допуска предварително отчуждаване в седемдневен срок от искането на отчуждаващия орган, ако се налага да се защитят особено важни държавни и, или обществени интереси. В момента по магистралата се изграждат два моста, обясни Борисов. „Те направо са си нови, защото от горе до долу се подменя всичко. И го правим този ремонт при действаща магистрала, което е много по-трудно“, подчерта премиерът и обясни, че градовете на север ще потънат в забрава, ако не се строи. „Тези градове на север - Севлиево, Габрово, Плевен, та чак до Дунава ще потънат в забрава. Много красиво, но за селски туризъм. Да дойдеш да се порадваш и да си заминеш. Тези хора ще потънат в забрава, нямат поминък. Виждате - в Южна България се събират работниците от няколко населени места, защото има пътища. Затова е важно и тук да имаме обходи“, отбеляза премиерът. „Ако сме търпеливи, август ще започнем два лота Велико Търново - Русе. Парите сме ги заделили в отделна сметка. Ако иска някой да ги вземе след нас. Но мисля, че до тогава ще сме ги усвоили“, заяви Борисов. Министър-председателят посочи, че по магистрала „Хемус“ ще има ТОЛ система, за да се поддържа и изплаща. „Едно е да поддържаш две ленти в зимно време, друго е шест”, каза Борисов. Той подчерта, че системата за плащане и използване на пътищата от тежкотоварните превозни средства е справедлива. „И вчера на срещата ми с превозвачите - няма някой, който да е против тол системата. Въпросът е да го направим така, че особено тежкият трафик - над 3,5 тона, който най-много износва пътните съоръжения, да си плаща”, добави премиерът Борисов. Борисов коментира и темата със скандалите с къщите за гости и неправомерно декларираните жилища, като заяви, че проверки от ДАНС на политици се прави много отдавна. „Не одобрявам това, че някоя от властите се опитва да се бърка в независимата съдебна власт. Нали затова се борехме съдебната власт да е независима. Прокурорите си избират прокурори, съдиите си избират съдии, а ние другите власти – президентска, изпълнителна и законодателна си гледаме всеки своите задачи, но така са решили – така правят, коментира премиерът и уточни, че не е работа на изпълнителната власт да следи избора на нов главен прокурор. Това не е моя работа да го следя, не е работа на изпълнителната или която и да било друга власт. Има Висш съдебен съвет, има начин, по който да се избира. Президентската институция има право да одобри или да не одобри. Тогава влиза в сила нейната роля“, каза Борисов. В петъчния ден Борисов посети и Шумен. 2500-тонна високотехнологична преса за алуминиеви профили беше пусната в експлоатация в шуменската компания „Алкомет“ от министър-председателя Бойко Борисов и председателя на наздорния съвет и собственик на завода Фикрет Индже. Пресата, производство на германския концерн SMS e част от най-новата инвестиция в шуменския завод на стойност 100 милиона лева. С пускането още през 2020 година оборотът на \"Алкомет\" трябва да достигне 500 милиона лева. „Благодаря на инвеститорите. 2500 тона преса, високотехнологична, 100 милиона лева инвестиция, 100 работни места. И тези, които говорят за инвестициите в България ги каня с мен в Кърджали, в Русе, на други места да видят реалната индустриализация и икономиката на страната. Защото тези заводи правят високия брутен вътрешен продукт\". Това обяви преди рязането на лентата министър-председателят Бойко Борисов, който пристигна в Шумен с министрите Томислав Дончев и Владислав Горанов след обиколна по трасето на „Хемус“. „Ние започнахме тази история преди 20 години. Тогава имахме трудности, но имахме и мечти. Днес някои от нашите мечти се сбъднаха. В началото имахме само 6 хиляди това годишно производство, а годишният ни оборот беше 10 милиона евро. През тези 20 години, които изминаха, достигнахме един капацитет от 70 хиляди тона и 200 милиона евро оборот“ - с тези думи се обърна към партньорите си и пристигналите за церемонията гости Фикрет Индже. „Това разбира се, е само една част от нашите мечти. Имаме три инвестиции в отделните цехове - леярен, валцов и пресов. Днес откриваме първата част, дай Боже до края на годината, до края на лятото да открием и другите две части и така да продължим нашето пътешествие в нашите мечти. А моите мечти са следните: през 2020 година очакваме един оборот от 250 мил.евро (500 милиона лева) и в следващите 3 годинии имаме нужда от инвестиции на стойност 25 млн. евро. Когато приключим тези инвестиции, Алкомет ще се превърне в една фирма която ще има оборот от 550 млн. евро, 1,1 милиарда лева и годишна продукция с обем 500 хиляди тона“, представи вижданията си за следващите три години Индже. След това премиерът Борисов и министъра на земеделието Десислава Танева се срещнахме с тютюнопроизводители в село Пристое. Борисов им обеща да имат гарантирана субсидия за следващата година и им съобщи, че е започнало изплащането на отпуснатите 3.2 млн. лв. държавна помощ за тютюнопроизводителите в района. От общо 808 подадени заявления за получаване на помощ, до момента са изплатени парите по 341, а останалите са върнати за дооформяне на документите. Премиерът посъветва земеделците да застраховат продукцията си, за да не товарят държавата при евентуални природни бедствия. „Казват земеделците, че май месец, като вали, жълтици падат от небето. Минах днес и през \"Хемус\" - строи се добре, бързо. Ще видите резултата до 2-3 години. В Шумен открихме един от най-модерните заводи“, заяви Борисов пред тях. Министърът на земеделието, храните и горите Десислава Танева също коментира метеорологичната обстановка в страната. „От снощна информация три района бяха поразени от градушка. За съжаление прогнозите за времето за близката седмица са подобни. Пораженията са значителни. Държавата може да помогне за пропаднали площи, ако са на 100%. Веднага трябва да се уведомят областните и общински дирекции по земеделие“, каза Танева и добави, че в момента се оглеждат и се чака земеделските производители, по тяхна преценка, да решат дали ще подадат заявление да ги обезщети държавата.", "date": "2019.05.17", "title": "Борисов: „Хемус“ готова година по-рано (ОБЗОР+ВИДЕО)"}
{"url": "https://www.monitor.bg:443/bg/a/view/danychni-i-antikorupcijata-pogvat-98-ot-vlastta-za-imane-obzor-165469", "text": "Данъчни и инспектори от Антикорупционната комисия (КПКОНПИ) погват 98 представители на властта за разминаване в имуществените им декларации. Това съобщиха от комисията като огласиха резултатите от проверката на ежегодните декларации за имущество и интереси, подадени през 2018 г. от всички задължени от закона да го направят. От всички над 5000 души от властта при 738 души е открито разминаване между декларираното имущество и реалното имане, което притежават. По закон КПКОНПИ има право да провери всички държавни регистри, както и да разкрие банковите сметки на лицата, които са задължени да обявяват публично имуществото си. Така е установено разминаването при 738 от властта. Те са получили срок от две седмици да коригират декларациите си. 98 от тях обаче не са го направили и затова те подлежат на допълнителни проверки от НАП и КПКОНПИ. Дали имуществото ще се ревизира от данъчните или от антикорупционните инспектори зависи от това каква е откритата разлика в имането. При разминаване от над 5000 лв. документите се пращат на данъчните, а Сред хората, които са подали ежегодна декларация, но не и коригираща, след като комисията е открила несъответствие е бившият шеф на Националното бюро за контрол на СРС-та Бойко Рашков. Оказва се, че той вместо да декларира 200 бона по банкови сметки и влогове, е вписал само малко над 82 000. Наред с това е забравил да опише и спестяванията на съпругата си в размер на близо 347 000 лв. Половинката на Рашков има и над 645 000 лв. доходи от друга стопанска дейност, който също не са описани в декларацията на мъжа й. Шефът на Агенцията по храните Дамян Илиев е декларирал, че е получил в наследство къща с двор от 100 квадрата, но е забравил, че е купил ½ от идеалните части на имот в оряховското село Селановци, което е с обща площ пт над 3000 квадратни метра. Кметът на Добрич Йордан Йорданов пък е за които той е заложил негови и на друго лице имоти - 113 квадрата апартамент в Добрич, със 171 квадратни метра от земята, пет стопански двора с обща квадратура от над 13 000, както и бензиностанция, административна сграда и още един имот от над 2000 кв. метра. Градоначалникът на Велики Преслав Александър Александров пък е пропуснал да декларира доходи от заплати за 29 000 лева. Този пък на Сливен Стефан Радев пък е забравил да запише заплати за малко над 19 000 лева. Шефката на РЗОК в Добрич Бисерка Ценова пък е забравила да декларира банкови влогови и сметки за 25 бона. Главният архитект на Ивайловград Георги Милков Ангелов не е декларирал гараж от 19,48 км.в. в София и УПИ от 942 кв.м. в село Равнище, стоматологичен кабинет от 35,55 кв.м. в Поморие и лек автобмоил „Рено Лагуна“. Главният архитект на Пазарджик Кръстьо Любенов Танков пък не обявил данните на съпругата си, която притежава апартамент от 129,5 кв.м., апартамент от 60 кв. м. с гараж 19 кв. м., едноетажна жилищна сграда с площ от 78 кв.м. В Пазараджик и кола „Ситроен“. от 887 кв.м. в село Могилище, Каварна. Ректорът на ВТУ „Каблешков“ Даниела Димитрова Тодорова не е декларирала ½ идеална част от апартамент 98,43 кв.м. в София, както и данни за съпруга за притежаван апартамент 92,21 кв.м. в столицата, дадено обезпечение – договорена ипотека в размер н а 115 000 лв. върху същия апартамент и вземане в размер на 87 195 лв. Членът на УС на спортният тотализатор Живко Атанасов Вангелов пък е забравил да впише апартамент в груб строеж от 152,97 кв.м. и два броя гаражи с площ от 33,11 кв.м. и 23,53 кв.м. в София, както и лек автомобил Мерцедес Е250 ЦДИ. Всички тези представители на властта ще бъдат ревизирани от НАП или КПКОНПИ. Останалите 637 души, които първоначално са пропуснали част от имането си, но после са коригирали декларациите си коректно, вече са проверени, но няма открити при тях други нарушения. Сред тях е министърът на отбраната Красимир Каракачанов пък е пропуснал да впише доходи в размер на 55 135 лева на съпругата си. Зам.-социалният министър Наред с това е пропуснала да упомене общо 4 влога в левове и евро на обща стойност близо 180 000 лева на нея и съпруга й. Зам.-министър Николай Кънчев в МОСВ не е декларирал пък малко над 43 000 лева. Друг зам.-министър, Стефан Балабанов от МВР, е пропуснал да упомене около 15 000 лева спестявания на съпругата си. Народният представител Лиляна Павлова и бивш министър за Българското председателство на Съвета на Европейския съюз е забравила да посочи близо 20 000 лева от заплата и спестявания. Депутатът Станислав Станилов от „Атака“ не е вписал в декларацията си пък близо 3000 лева от наеми, както и около 42 хиляди лева спестявания от заплата. Народният представител от ВМРО както и 6375 лева на съпругата си. Също така не е вписал 540 лева от доходи от наем или друго възмездно предоставяне за ползване на права или имущество. Не е декларирал и 48 000 лева парични средства. Зам.-кметицата на Чирпан Блага Димитрова съвсем е забравила, че има автопарк, включващ Фолксваген Голф и дори соцвозило Лада 2104 комби, както и апартамент в града, ниви и пари на влог. Солидното си имане от близо 180 бона, скътано в банка не е декларирал и зам.-министърът на здравеопазването Бойко Пенков. Парите на жена му също лъсват в последствие. Същото важи и за 20-те бона, които е бил принуден да обяви впоследствие бившият губернатор на Ловеч и настоящ шеф на АПИ Георги Терзийски, както и за 40 хилядарки, които припечелил странично депутатът от БСП Драгомир Стойнев. Колежката на Стойнев Елена Йончева, която е обвиняема за пране на пари от фалираната КТБ от своя страна не е обявила обитавания от нея палат в тузарския столичен квартал „Драгалевци“, наемът за който е цели 3400 лв. на месец. „Авторска телевизия“ в размер на 16 673 лв. Мнозина други властимащи също са запазили в тайна борчовете си. Сред тях е председателят на общинския съвет в Гоце Делчев Ангел Гераксиев, който не е обявил солидния си кредит от 1,8 млн. лв., както и кметът на Луковит Иван Грънчаров, чиито задължения също за за милиони левове. Други пък са заправили, че имат покрив над главата си, недекларирайки собствените си имоти. Сред фрапиращите примери е този с кмета на Ямбол Георги Славов, който не е обявил няколко апартамента в управлявания от него град и в Сливен. Още по-фрапиращ обаче пропускът на генералния консул на България в Шанхай Димитър Пампулов, в чиято първоначална декларация не са присъствали къщи и парцели в селата Попович и Габрица и в Бяла, за което е броил през 1993 година близо 1,3 млн. лв. Пампулов съвсем се провинил, като не е декларирал и стотици хиляди левов на влог. Един куп къщи и парцели е забравил да декларира и кметът на Априлци Младен Пелов. Доста са и недекларираните от градоначалника на Бяла Слатина Иво Цветков имоти. Сред тях е и апартамент в столицата, който е придобит през 2017 година за символичните около 50 000 лв. Участието във фирми също е попаднало в графата „амнезия на властта“. Така например областният управител на Пловдив Здравко Димитров не е посочил в декларацията си дружеството „Ротана 1“.", "date": "2019.05.17", "title": "Данъчни и Антикорупцията погват 98 от властта за имане (ОБЗОР)"}
{"url": "https://www.monitor.bg:443/bg/a/view/uikendyt-s-toplo-vreme-i-malko-dyjdove-posle-pak-se-zahlajda-165470", "text": "През нощта дъждът ще спре и облачността ще намалее в Западна България. В Източна обаче ще продължи да вали да гърми. В следващите дни ще има значително затопляне. Очакванията са в неделя и понеделник температурите да скочат и термометрите да сочат до 30 градуса.   Затоплянето ще започне още в събота. През дена ще е слънчево, с повече облаци над Източна България и планините, като на места там в следобедните часове отново ще има краткотрайни валежи и гръмотевична дейност. Максималните температури ще са между 21 и 26 градуса. В планините облачността ще е променлива, по-значителна - в следобедните часове. На места отново ще има краткотрайни валежи и гръмотевици. Ще духа до умерен север-североизточен вятър, който привечер ще се ориентира от запад-северозапад и ще отслабне. Максималната температура на височина 1200 м ще е около 17 градуса, на 2000 м - около 10 градуса. По Черноморието облачността ще е предимно значителна. На места, главно в следобедните часове, краткотрайно ще превали, възможно е и да прегърми. Ще духа до умерен северозападен вятър. Максималните температури ще са между 20 и 24 градуса. Температурата на морската вода е 14-16 градуса, вълнението на морето ще е 2-3 бала. В неделя вероятността за валежи е малка. Ще се затопли чувствително, максималните температури ще са предимно между 26 и 31 градуса. От вторник времето започва да се разваля отново и ще има превалявания, температурите ще паднат.", "date": "2019.05.17", "title": "Уикендът с топло време и малко дъждове, после пак се захлажда"}
{"url": "https://www.monitor.bg:443/bg/a/view/738-ot-vlastta-v-razminavane-s-imaneto-davat-100-ot-tjah-na-proverka-165466", "text": "738 от властта са с  разминаване с имуществените си деклараци, като 100 от тях отиват на проверка. Антикорупционната комисия публикува списъка на онези лица, заемащи публични длъжности, при които има несъответствия.  Декларациите са подадени през 2018 г. От КПКОНПИ съобщават, че проверката е направена по отношение на  5 116 лица, с ежегодна декларация,  3 568 с встъпителна декларация за имущество и интереси, а  400 с финална декларация.  С прессъобщение комисията „Антикорупция“ огласи резултатите от проверката на ежегодните декларации за имущество и интереси, подадени през 2018 г. от всички задължени от закона да го направят. 5 116 души са подали ежегодна декларация, т.е. за поредна година, 3 568 души са подали встъпителна декларация, т.е. за първи път за имущество и интереси и 400 души, които при напускане на поста са подали финална декларация. Проверката на имуществените декларации обхваща, освен задължените лица, техните съпрузи, лицата, с които живеят на съпружески начала и непълнолетни деца. В съответствие с разпоредбите на ЗПКОНПИ, освен проверка на имотното състояние, се извърши проверка и на интересите, изпълнена за всички лица, подали встъпителни декларации, което е ново изискване на закона. Комисията е установила несъответствия за хора от всички категории от обхвата на закона: министри; народни представители; кметове, председатели на общински съвети и главни архитекти на общини; изпълнителни директори и управители на болнични заведения; ректори на университети; лица, упълномощени по реда на Закона за обществените поръчки за провеждане на процедурите и сключване на договорите; ръководители на бюджетни организации, които изпълняват функции на органи за финансово управление и контрол на средства от Европейските фондове и програми; началници на митнически пунктове; директори на държавни горски и ловни стопанства; председатели и заместник - председатели на държавни агенции и комисии и други. За 738 души е открито несъответствие. Открити са недекларирани притежавани и придобити дялови участия, заплати, банкови влогове и банкови сметки, дадени обезпечения в размер на милиони лева/евро, имоти, участия в органи на управление или контрол на търговски дружества, на юридически лица с нестопанска цел и извършване на дейност като едноличен търговец. Комисията е уведомила писмено хората с открити несъответствия в срок от 14 дни по дадат коригиращи декларации или да направят писмени възражения, посочвайки доказателства в тяхна подкрепа. 637 души са подали коигираща декларация, 98 - не са, 35 са подали коригираща декларация и са декларирали, че не желаят да бъде публикувана информацията за партньора в живота си, за който е установеното несъответствието, 4-ма са подали непълна коригираща декларация и са декларирали, че не желаят да бъде публикувана информацията за интимния си партньор, за който е установеното несъответствието. Съгласно чл. 46, ал. 3 от закона при установено несъответствие след срока за подаване на коригираща декларация в размер на не по-малко от 5000 лв., Комисията изпраща материалите от проверката на НАП за предприемане на действия по реда на Данъчно-осигурителния процесуален кодекс. Съгласно чл. 46, ал. 4 при установено несъответствие след срока за подаване на коригираща декларация в размер на не по-малко от 20 000 лв., Комисията започва да проверява имущественото състояние на лицето, заемащо висша публична длъжност.", "date": "2019.05.17", "title": "738 от властта с разминаване в имането, дават 98 от тях на проверка"}
{"url": "https://www.monitor.bg:443/bg/a/view/chetirima-pyrvolaci-v-borba-za-edno-mjasto-165446", "text": "Средно по четирима кандидат-първолаци се борят за едно място в най-желаните столични училища. Това показват данни, предоставени на „Монитор“ от Регионалното управление на образованието в София, обобщени във вторник вечерта, ден преди кампанията да приключи. Най-много са малчуганите, желаещи да учат в 32 СУИЧЕ „ Свети Климент Охридски“ в район „Възраждане“. Там докато в сайта на школото са обявени 5 паралелки с по 24 хлапета. Това означава, че за всяко едно от 120-те места се борят средно по 4-ма малчугани. В друго от училищата в района - 18 СУ „Уилям Гладстон“, също има повече от 400 желаещи. Там обаче ще могат да бъдат приети 168 хлапета. Така за едно място се борят 3 деца. Наплив има и към 2 СУ „Акад. Емилиян Станев“ в район „Витоша“, където желаещите са 380. Местата обаче са само за 120 от тях, което означава, че отново всяко 2-ро дете няма да бъде прието. Близо 300 са и хлапетата, подали документи в 73 „Владислав Граматик“ в район „Триадица“. Там обаче освен желаещите и обявените места са по-малко. В школото ще бъдат сформирани само 4 паралелки с по 22 хлапета. Така място в школото няма да има за повече от 2/3 от малчуганите. Подалите документи са повече от местата и в доста други училища в столицата. Сред тях са 51 СУ „Елисавета Багряна“ в район „Красно село“ и 104 СУ „Захари Стоянов“ в „Триадица“, които са с близо 300 желаещи, както и 55 СУ „Петко Каравелов“ в район „Студентски“, където има 350 кандидат-първолаци. Според шефката на образователния инспекторат Ваня Кастрева обаче родителите, които са решили да подадат в последния момент документите на детето си за прием в първи клас, са единици и тя не смятала, че настоящите данните ще се разминават с повече от 1-2 кандидати след края на първия етап. Кастрева уточни още, че след като приключи еуфорията покрай матурите, колко са децата от всяка една от групите, свързани с критерия за уседналост при приема. Както е известно, от миналата година за прием в първи клас най-важен е именно този критерий. Най-голям шанс да бъдат приети в желаното от тях училище имат децата, живели в района на училището през последните 3 години, както и тези, чиито братя или сестри до 12-годишна възраст са възпитаници на същото школо. Те попадат в първа група. Във втора са тези с непроменян между 1 и 3 години адрес. Хлапетата, чийто адрес е сменян в рамките на по-малко от година, се нареждат в трета група. В последната четвърта група пък са малчуганите, чийто постоянен или настоящ адрес е извън прилежащия район на училището, в което подават заявление. На 3 юни в 17.00 часа ще бъдат обявени списъците с класираните хлапета, а от 4 до 6 юни родителите следва да запишат детето си в училището, в което то е прието.", "date": "2019.05.17", "title": "Четирима първолаци в борба за едно място "}
{"url": "https://www.monitor.bg:443/bg/a/view/15-godini-zatvor-za-ukraineca-organiziral-atentata-sreshtu-aleksej-petrov-165468", "text": "15 години лишаване от свобода постанови Софийски градски съд за украинеца Роман Лигвиненко. Той е подсъдим за огранизането на атентата с гранатомети срещу Алексей Петров. Мъжът беше задържан на 30 януари 2016 г. и обвинен за организатор на покушението срещу Петров. Атентатът беше извършен на 29 октомври 2015 г. в кв. “Кръстова вада”. Според обвинението Логвиненко дал на сънародниците си Артьом Темпински, Максим Чорний и Йевен Балков 200 000 евро, за да да извършат нападението. Снабдил ги и с двете коли, с които те избягали след атентата. Петров пътувал с шофьора си Стефан Борисов в брониран мерцедес, когато Темпински и Чорний стреляли с гранатометите. Снарядите обаче уцелили колата само странично. Тримата украинци се издирват с червена бюлетина на Интерпол. Логвиненко остава в ареста, но той може да обжалва пред Софийския апелативен съд.", "date": "2019.05.17", "title": "15 години затвор за украинеца организирал атентата срещу Алексей Петров"}
{"url": "https://www.monitor.bg:443/bg/a/view/levski-i-cska-gubjat-po-milion-ot-menteta-temata-165453", "text": "Нелегалната търговия с футболни артикули удря сериозно по джоба на клубовете, като загубите за столичните грандове „Левски“ и ЦСКА достигат до 1 милион лева на година, показа проверка на „Монитор“. Именно „сини“ и „червени“ са основните потърпевши, тъй като се радват на най-голям брой привърженици и на практика около 80 процента от цялата търговия в този сектор им принадлежи. И докато в чужбина футболните клубове правят стотици милиони от продажба на рекламни продукти, българските им колеги не могат, а и често не искат да се преборят с ментетата. На практика половината от предлаганите стоки в тази сфера са фалшификати. Войната срещу черната борса е трудна и се води с променлив успех, като по информация на клубовете поне половината от артикулите на пазара са фалшиви.", "date": "2019.05.17", "title": "„Левски“ и ЦСКА губят по милион от ментета (ТЕМАТА)"}
{"url": "https://www.monitor.bg:443/bg/a/view/accept-repetirat-v-antichnija-teatyr-den-predi-pyrvija-si-koncert-snimki-165452", "text": "Музикантите от немската метъл група Accept са вече в Пловдив и репетират на сцената в Античния театър. Пред феновете в града под тепетата те ще излязат в две поредни вечери – събота (18 май) и неделя (19 май), като пропуските за първото събитие са вече разпродадени. За шоуто вратите на Античния театър ще отворят в 19:00 часа, а стартът ще излязат за двучасов спектакъл в 20:00 часа.На сцената, заедно с метъл музикантите ще излязат и класиците от Симфоничния оркестър на Пловдив. Заедно ще представят нов прочит на хитовете на бандата, а подбрани класически симофнии ще бъдат изпълнени в рок аранжимент. Сред класиките, които са подбрали са произведения на Моцарт, Бетовен, Вивалди и Чайковски, а от неостаряващите рок химни ще чуем Metal Heart, Princess Of The Down, Balls To The Wall, Fast As A Shark, Breaker, Kill The Pain.", "date": "2019.05.17", "title": "Accept репетират в Античния театър ден преди първия си концерт (СНИМКИ)"}
{"url": "https://www.monitor.bg:443/bg/a/view/vatikana-si-napravi-jenski-futbolen-otbor-165460", "text": "Светият престол си заформи за пръв път в двухилядолетната си история женски футболен отбор. Ако се вярва на в. „Кориере дела сера“, създаването на формацията от представителки на нежния пол е било благословено лично от папа Франциск. Сред девойките, които ще играят с фланелки в жълтия цвят на Ватикана, има както италианки, така и чужденки, най-вече представителки на Африка. Първата официална среща на женския отбор на Ватикана ще бъде срещу „нежната формация“ на прочутия римски отбор „Рома“, класирала се на четвърто място в последното национално първенство. Малко след това - от 22 юни до края на месеца, „жълтурките“ ще ритат и в международен футболен турнир във Виена.", "date": "2019.05.17", "title": "Ватикана си направи женски футболен отбор"}
{"url": "https://www.monitor.bg:443/bg/a/view/medal-replika-na-kryst-za-hrabrost-otide-pri-fotograf-165457", "text": "С юбилеен медал – реплика на войнишки кръст за храброст се окичи фотограф-художникът Бедрос Азинян от Казанлък, отличието е за работата му по спасяването на 50 изключително ценни стъклени плаки, на които са заснети кадри от Първата световна война. Плаките са на някогашния щатен военен фотограф при щаба на 23-и пехотен Шипченски полк Петър Арнаудов, на тях са фиксирани моменти от военните действия по фронтовете в днешна Северна Македония. В продължение на 5 години Азинян е свещенодействал над негативите, които пострадали по време на пожар в дома на починалия през 1961 година, те били открити от внучката му Илина. Върнатите към нов живот уникални черно-бели кадри са събрани в луксозен том под наслов „Вълшебните стъкла на Петър Арнаудов“ , издаден с финансовата подкрепа на националния фонд „100 години Първа световна война“. Заповедта за отличаването на Бедрос Азинян е на министъра на отбраната Красимир Каракачанов, медалът – реплика бе връчен официално на премиерата на книгата – албум от командира на 61-а Стрямска механизирана бригада бригаден генерал Пламен Йорданов. Екземпляр от изданието, което съдържа 120 черно-бели фотоса  получи и казанлъшкият исторически музей „Искра“. В трезорите на музея от далечната 1929 година се съхранява  албум с фотоси на Петър Арнаудов, повечето от които проследяват бойния път на Лудия полк.", "date": "2019.05.17", "title": "Медал-реплика на кръст за храброст отиде при фотограф"}
{"url": "https://www.monitor.bg:443/bg/a/view/magdalinchev-panov-iska-da-opredeli-novija-glaven-prokuror-165455", "text": "„Лозан Панов като че ли показва повече желание той да определи новия главен прокурор, отколкото да участва активно в работата. Съжалявам, това е функция на ВСС“. Така представляващият Висшия съдебен съвет Боян Магдалинчев коментира клеветите срещу България, изречени от Панов по време на срещите му с представители на ЕК за мониторинговия доклад. Магдалинчев беше категоричен, че ВСС ще излъчи бъдещия главен прокурор, а не председателят на ВКС.  \"Идеята е вече година и половина тоя състав на ВСС работи. Ние правим четири или пет срещи с мисии на ЕК и като че ли всичко остава някъде забулено. Защо ли? Да се остава с усещането, че нещо не е доизречено. И затова предложих да се публикува едно към едно и да се види от хората кой какво работи и какви са препоръките на ЕК, и какви въпроси се поставят пред нас\", обясни Магдалинчев. Представляващият кадровия орган на Темида бе поредният магистрат, който се срещна с държавния глава Румен Радев за консултация по избора на новия обвинител номер 1. По повод апелите за ограничаване на правомощията на главния прокурор, представляващият ВСС беше категорично против с аргумента, че не може в хода на процедурата да се пипат правилата. „Едва след избора на новия главен прокурор може да се мисли в тази посока“, коментира Магдалинчев.", "date": "2019.05.17", "title": "Магдалинчев: Панов иска да определи новия главен прокурор"}
{"url": "https://www.monitor.bg:443/bg/a/view/hvanaha-opasna-kurkuma-s-visoko-sydyrjanie-na-olovo-165456", "text": "При взета проба за лабораторен анализ за целите на официалния контрол Българската агенция по безопасност на храните (БАБХ) установи високо съдържание на олово в продукт „Куркума“ с произход Индия. БАБХ е предприела необходимите действия за забрана и изтегляне на наличните количества от пазара. Продуктът е разпространен от фирма „Булгар лук“ ООД до следните получатели: „А И К 2000 ООД“, „БГ ПАРТНЕРС“, „БИОСЕТ ООД“, „БОТАНИКЪЛ ЕУ ООД“, „ВЕСЕЛИНА ТРЕЙД – ЕООД“, „ВИТАЛ ООД“, „ДЕМИ - EЛЕНА АНДРЕЕВА 61 ООД“, „ДЕНИТО ООД“, „ДИОПТРА ЕООД“, „ДРОГА БГ ЕООД“, „ЕЛЕЙА ЕООД“,„ИДЕАЛ ПРОДУКТ ООД“, „КИС 2000 ЕООД“, „ЛИБОР КОМЕРС ООД“, „НАЙС-ОРИНДЖ ЕООД“, „ПВН ИНГРИДИЕНТС ООД“, „ПРИМА ФУУД АД“, „ТАЛАР ФУУДС ЕООД“, „ХЕБЪР ЕАД“, „ХЪРС КОМЕРС ЕОО“. Фирма „Биосет“ ООД е опаковала продукта в потребителски опаковки от 10 г, 200 г, 500 г и 1000 г с партиден номер L 1048. В тази връзка БАБХ предупреждава потребителите, закупили такива продукти, да не ги консумират, и приканва, по възможност, да ги върнат на търговеца, от който са ги закупили.", "date": "2019.05.17", "title": "Хванаха опасна куркума с високо съдържание на олово"}
{"url": "https://www.monitor.bg:443/bg/a/view/iskat-konfiskacija-na-13-mln-lv-ot-oryjejnika-gebrev-obzor-165454", "text": "Комисията за противодействие на корупцията и отнемане на незаконно придобитото имущество (КПКОНПИ) е внесла иск за конфискация на имоти и пари на обща стойност 13 млн. лв. от авера на Цветан Василев – собственика на „ЕМКО“ Емилиян Гебрев и сина му Христо в Софийски градски съд. Това съобщиха от комисията, а като информацията бе потвърдена и от съда. Искът е постъпил в съда на 10 май, а на 13 май по него е образувано гражданско дело. Проверката на имуществото на Гебрев и сина му е стартирала след като двамата се сдобиха с обвинения за организирана престъпна група за пране на пари. Част от нея е и адвокатът на подсъдимия за фалита на КТБ Цветан Василев – Лазар Карадалиев, както и друг доверен човек на банкера-беглец - бившият директор на „Дунарит“ Кръстьо Кръстев. Гебрев е обвиняем за пране на пари заради купуването на русенския оръжеен завод, като според разследващите бизнесменът е знаел, че Василев е Въпреки това от КПКОНПИ съобщиха, че акции на „Дунарит“ и „ЕМКО“ не са сред запорираните активи, за които комисията иска отнемане в момента. Върху акциите на „Дунарит“ обаче има заложен запор от КПКОНПИ от преди няколко години, но той е заради иска за 2,2 млрд. лв. срещу Цветан Василев. Тогава по искане на комисията е бил наложен запор над акциите на настоящия мажоритарен собственик на „Дунарит“ - „Кемира“, тъй като тече процес за отнемането им в полза на държавата, защото са придобити с пари от КТБ. За да заобиколи този запор Гебрев пробва да сложи ръка над военния завод чрез увеличение на капитала му. От КПКОНПИ обаче са категорични, че „извършените сделки със запорираните акции на „Дунарит“ в полза на държавата“. Същото е мнението и на синдиците на КТБ, според които „исканото от „ЕМКО“ разрешение за извършване на концентрация чрез придобиване на акции от капитала на „Дунарит“, най-вероятно представлява неправомерно и координирано действие на лица и дружества, насочено към лишаване на КТБ от възможността да събере в масата на несъстоятелността вземанията“ си от „Дунарит“, мажоритарния му собственик „Кемира“ и дружеството майка „Хедж инвестмънт България“. Самият Гебрев в продължение на години се опитва буквално да открадне русенския военния завод с поредица от схеми, работещи в негов интерес и на партньора му Цветан Василев. Именно банкерът-беглец стои в основата на схемите, прилагани от собственика на „ЕМКО“, който пък от своя страна дълго време осигуряваше тлъсти финансови инжекции за Василев, източвайки предприятието. Макар благодарение на посочен от него самия борд на дружеството, вече повече от 2 години Гебрев го източва, като осигуряваше доскоро солидни финансови инжекции към банкера-беглец Цветан Василев и покровителите му в Русия в лицето на олигарха Константин Малофеев и обкръжението му. Именно заради тези врътки собственикът на ЕМКО Емилиан Гебрев се сдоби с обвинение за пране на пари заедно с неколцина други пионки на Василев. Благодарение на откраднатите от военния завод пари, Василев поддържа вече години охолния си начин на живот в Белград и плаща хонорари на адвокати, журналисти на повикване и говорители, за да го бранят от възмездието за престъпленията му. В това е активно подпомаган от медиите на подсъдимия издател и негов ортак по съдба и схеми Иво Прокопиев.", "date": "2019.05.17", "title": "Искат конфискация на 13 млн. лв. от оръжейника Гебрев (ОБЗОР)"}
{"url": "https://www.monitor.bg:443/bg/a/view/losh-kysmet-sprjaha-za-proverka-avtomobil-otkriha-10-chuvala-tutun-165450", "text": "58-годишен мъж се оказа страшен карък, след като бил спрян за проверка с личния си автомобил Ауди, а в него проверяващите намерили незаконен товар. Това станало на 16 май в с. Старо Оряхово, Варненско, съобщават от ОД на МВР-Варна. В автомобила униформените обаче видяли натоварени 10, в които след проверка се установило, че съдържат около 120 кг. нарязан тютюн, без заплатен акци. Приблизителната стойност на това е над 23 000 лева, съобщават от полицията във Варна. По случая е образувано досъдебно производство, а материалите са докладвани на прокурор от Районна прокуратура – Варна. Работата по доказване и документиране на престъплението продължава, като мъжът е задържан за срок до 24 часа.", "date": "2019.05.17", "title": "Лош късмет: Спряха за проверка автомобил, откриха 10 чувала тютюн "}
{"url": "https://www.monitor.bg:443/bg/a/view/cska-vze-vkaral-na-barsa-shotlandec-165447", "text": "Шотландският нападател Тони Уот вече е футболист на ЦСКА. Той подписа с „армейците“ за 3 години и идва като свободен агент, след като договорът му със „Сейнт Джонстън“ изтече. Информацията е на „Дейли Рекърд“, като бе потвърдена пред „Монитор“ от ЦСКА. Тони Уот вече е в София и се очаква в близките дни да бъде представен официално. 25-годишният играч е носил екипа на гранда „Селтик“, има и един мач с националния отбор на Шотландия. През кариерата си е играл още за белгийските “Лиерс”, “Стандард” (Лиеж) и “Льовен”, английските “Чарлтън” и “Блекбърн”, както и за уелския “Кардиф”. За цялата си кариера на клубно ниво Тони Уот има общо 232 мача и 49 гола. Върхът му пък е през 2012 година, когато той прави силен мач в Шампионската лига с екипа на “Селтик” и вкарва гол на „Барселона” за победата с 2:1. Освен Уот очаква се до края на месеца ЦСКА да обяви още две нови попълнения, като става въпрос за чуждестранни офанзивни футболисти.", "date": "2019.05.17", "title": "ЦСКА взе вкарал на „Барса“ шотландец"}
{"url": "https://www.monitor.bg:443/bg/a/view/etyr-ostana-bez-licenz-za-evropa-165449", "text": "Лицензионната комисия към БФС разгледа кандидатурите на клубовете, подали заявка за получаване на лицензи за участие в турнирите на УЕФА и Първа лига за сезон 2019/2020 г. От съобщението, публикувано в официалния сайт на Българския футболен съюз става ясно, че само осем клуба от Първа лига получават лиценз за Европа, като в това число изненадващо не попада “Етър”. Това на практика обезсмисля финала за седмото място между търновци и „Славия“, победителят от който ще играе бараж за класиране в евротурнирите с третия в първенството (в момента „Левски“, б.р.). От „Етър“ обаче заявиха, че не са получили евролиценз, просто защото още не са подали документи, а това ще стане, ако клубът се класира за турнирите.", "date": "2019.05.17", "title": "“Етър“ засега без лиценз за Европа"}
{"url": "https://www.monitor.bg:443/bg/a/view/levski-skacha-za-pobeda-v-razgrad-165451", "text": "„Левски“ ще гони своя интерес и ще играе за победа в дербито с „Лудогорец“ в Разград. Това обяви временният треньор на „сините“ Георги Тодоров преди сблъсъка с лидера днес от 18 ч, който може до голяма степен да реши битката за титлата. Преди двубоя „Лудогорец“ е на 3 точки на върха пред ЦСКА, а „червените“ са на 4 пред „сините“. „Орлите“ и „армейците“ се борят за титлата, а „Левски“ ще се опита измести вечния си съперник от второто място, за да отърве баража за участие в евротурнирите. „Излизаме с настройката за победа и ще играем за себе си. „Лудогорец“ дълги години беше хегемон и играеше добър футбол, но през този сезон това не е така. Ние ще се опитаме да изиграем добър мач и ще търсим победата\", коментира опитният специалист. В лагера на „Лудогорец“ пък демонстрираха спокойствие преди сблъсъка. Треньорът Стойчо Стоев увери, че „Левски“ няма с какво да го изненада като тактика. „Отборът ни е в добро състояние, всички момчета са здрави. Труден мач ще е, няма да подценим сблъсъка. Но в България отборите се познаваме и няма с какво да се изненадаме“, сподели спецът. В същото време „Левски“ прехвъли върху ново дружество собствеността на сектор \"А\" на стадион \"Георги Аспарухов\" заедно с дълговете по изграждането му, които са в размер на близо 15 милиона лева. Новата фирма се казва \"НИЕ СМЕ ЛЕВСКИ\". Именно тя се ангажира да изплати дължимото на фирмите, които построиха съоръжението - \"Главболгарстрой\" и Автомагистрали \"Черно море\". Така тези 15 милиона лева няма да са дълг на „Левски“ и клубът ще има повече средства за функциониране. Очаква се новината да бъде обявена официално в следващите дни. Главната цел е \"сините\" да са чисти към банките и НАП, на които към този етап „Левски“ дължи около 10 милиона лева.", "date": "2019.05.17", "title": "„Левски“ скача за победа в Разград"}
{"url": "https://www.monitor.bg:443/bg/a/view/jaguar-i-pace-blesna-s-ekskluzivna-premiera-v-bylgarija-165440", "text": "В резиденцията на британския посланик, нейно превъзходителство Ема Хопкинс, се състоя ексклузивната премиера на първия премиум електрически SUV в света - новия Jaguar I-PACE. Управителят на „Мото-Пфое” Атанас Фурнаджиев лично представи пред отбрана публика заможни българи най-награждаваната кола през последните месеци. За по-малко от една година от официалното си представяне, новият Jaguar I-PACE спечели повече от 70 престижни международни награди. Сред най-престижните отличия са „Световен автомобил на 2019 година”, „Европейски автомобил на 2019 година”, „Най-добър дизайн в света за 2019”, както и „Автомобил на годината” в Германия, Великобритания и в Норвегия. Новият Jaguar I-PACE може да измине до 470 км само с едно зареждане на своята свръхмодерна литиево-йонна батерия с капацитет 90 кВтч. Същата тази батерия може да бъде заредена от 0 до 80% за точно 40 минути посредством специалните електрически станции, които обикновено осигуряват постоянен ток от 100 кВт. Новият I-PACE може да бъде зареден и посредством най-обикновен контакт от стената вкъщи, който предоставя променлив ток от 7 кВт. Необходими са малко над 10 часа за постигане на 80% заряд от 0%.  Идеалното време за зареждане безспорно би било през нощта. Груби изчисления показват, че за 1 година при 25 000 изминати километра бихме спестили 6000 лева от разхода на ток спрямо дизелов агрегат на автомобил със същите параметри. Новият Jaguar I-PACE се задвижва от два електрически мотора, изцяло разработени от Jaguar. Те са разположени съответно върху предната и задната ос, предоставяйки впечатляваща мощ от 400 к.с. и 696 Нм въртящ момент. С тях Jaguar I-PACE е в състояние да ускори от 0-100 км/ч за впечатляващите 4,8 секунди. Чистокръвният британец се предлага с двойно задвижване AWD, което осигурява перфектно сцепление върху всякакъв вид настилки. Батерията е поставена централно между двете оси и позволява идеалното разпределение на теглото 50:50 с много нисък център на тежестта, което прави I-PACE много безопасен. Ослепителният Jaguar I-PACE се предлага в България с три нива на оборудване – S, SE и HSE. Клиентът може да избира между 12 цвята и 9 вида джанти. По отношение на интериора клиентите ще избират между пет вида седалки и пет различни цвята на интериора. Новият Jaguar I-PACE вече е наличен в България. Цената на автомобила започва от 153 000 лева с ДДС, като квотата за модела у нас е почти разпродадена. В резиденцията на британския посланик беше представен и новия Range Rover Evoque. Това е най-успешният модел в историята на марката Land Rover. За 8 години на пазара той е награден с повече от 220 престижни международни отличия. Evoque е пионер на пазара на луксозните и компактни SUV, като може да се гордее с над 800 000 продажби в световен мащаб. Новият Evoque вдига летвата във всяко отношение и идва с уникално съчетание на присъщи офроуд възможности и усъвършенствани технологии, за да осигури сцепление върху всякакви повърхности и при всякакви условия. Новият Range Rover Evoque идва на пазара с последно поколение двигатели Ingenium, оборудвани с 9-степенна автоматична трансмисия. Дизеловите агрегати включват мощности от 150, 180 и 240 к.с., а бензиновите мотори са с 250 и 300 к.с. Повечето версии с 4х4 на Evoque с по-малкия дизелов двигател със 150 к.с са с 48-волтова електрическа батерия. Така наречения mild hybrid е иновативна технология, използвана за пръв път при Land Rover. Новият Evoque се предлага в България на достъпната цена от 72 000 лева с ДДС за 4х2 и ръчна скоростна кутия. Клиентите получават 5 години гаранция с включени услуги Premium service и Door-to-door.", "date": "2019.05.17", "title": "Jaguar I-PACE блесна с ексклузивна премиера в България"}
{"url": "https://www.monitor.bg:443/bg/a/view/kralev-iska-podkrepa-ot-stolichnata-obshtina-za-novite-stadioni-165434", "text": "Спортният министър Красен Кралев изрази недоволството си, че Столичната община стопира изграждането на нови стадиони и спортни бази. Той призова общинския съвет да преразгледа устройствения план на Борисовата градина, за да може да се легализират инвестициите в базата. Най-големият проект е за изграждането на новия стадион на ЦСКА, като от клуба вече обявиха, че са готови с плана и финансирането. Към момента обаче наредбите на общината не позволяват ново строителство в Борисовата градина. “Този план е изготвен, без да се съгласува с Министерството на младежта и спорта (ММС), недоволен бе Кралев. Ще заявим нашите възражения пред Националната агенция по градоустройство. Ако не се приемат, планът ще бъде обжалван пред Софийския административен съд, след това пред Върховния административен съд, защото има сериозно разминаване между нашите планове за развитие на спортната инфраструктура в Борисовата градина и това, което този план предлага”, заяви спортният министър. В парка под ръководството на ММС са Националният стадион „Васил Левски“, стадион “Българска армия”, тенис зала „София“, столичен колодрум “Сердика”, бившият стадион „Юнак“ и тенис комплекс “Академик”. “Ако не се построят нови съоръжения, съществуващите в момента няма да бъдат годни за провеждане на спортни събития съвсем скоро, продължи Кралев. - ММС подкрепя проекта за нов модерен стадион на територията на стадион “Българска армия”, но при тези параметри на устройствения план този проект не може да бъде реализиран. Същото се отнася и за стадион “Юнак” и колодрум “Сердика”. Много сериозна дискусия трябва да се проведе за спортните съоръжения в Борисовата градина. Потребностите на София са големи и не трябва да се ограничава реконструкцията на сега съществуващите съоръжения”, категоричен бе спортният министър. Той взе отношение и по въпроса с изграждането на нов стадион в Пловдив, който да бъде част от кандидатурата ни за домакинство на Мондиал 2030. “Пловдив е един от градовете, които се обсъждат, заедно с Бургас, Варна и София. Радващо е, че има обединение между клубовете. Водят се разговори и със Столичната община за изграждане на нов национален стадион“, обобщи спортният министър.", "date": "2019.05.17", "title": "Кралев иска подкрепа от Столичната община за новите стадиони"}
{"url": "https://www.monitor.bg:443/bg/a/view/tri-koli-izgorjaha-v-centyra-na-varna-165439", "text": "Три автомобила са били подпалени през нощта на централна варненска улица. Няма данни за жертви и пострадали, информират във фейсбук-групата „Виждам те КАТ – Варна“. Инцидентът е станал през миналата нощ пред жилищен блок на ул. „Ив. Драсов“ до номер 26. Живеещи в блока чули взривове, след което видяли и горящите коли, за които пишат в социалните мрежи. Трите автомобила са сериозно обгорени. Пожарът е стартирал от Хюндая, който, според очевидци, е бил залят със запалима течност и избухнал в пламъци. Те са засегнали и паркираните в съседство автомобили. От полицията изясняват причината за вандалския акт.", "date": "2019.05.17", "title": "Три коли изгоряха в центъра на Варна  "}
{"url": "https://www.monitor.bg:443/bg/a/view/operna-byrkotija-ot-syrbija-bylgarija-i-cherna-gora-v-nov-teatyr-165435", "text": "Софийската публика ще има удоволствието да гледа първа премиерата на новосъздадената опера „Бъркотия“ – международна продукция, която ще дебютира в понеделник, 20 май, от 19.30 ч. на сцената на Нов театър – НДК. Следващите представления ще бъдат в различни градове на Сърбия и Черна гора. България е първата държава домакин по реализирането на двугодишен международен проект „YOUNG@OPERA” („Младите в операта”) със съдействието на фондация „Опероса”. Тази година стартира втората част от този проект, чиято основна цел е популяризиране на операта като изкуство сред младите зрители, както и бъдещото развитие на младите оперни артисти. Талантлив млад екип от Сърбия, България и Черна гора работи повече от година по реализирането на операта „Бъркотия”. Публиката ще има възможност да се наслади на една съвременна, модерна балканска опера в едно действие. Композитор е Милица Илич, а автор на либретото – Йован Стаматович-Карич. Режисьор на спектакъла е Наталия Станкович, а диригент ще бъде Бояна Радивойевич. Хореограф е българинът Асен Наков. Певците солисти са Неманя Милунович, Мария Пантин, Петър Кокинович, Йелена Вукичевич, Александра Аливойводич, Борис Папак. Хорът и балетът са съставени от международен екип, включващ артисти от България, Сърбия и Черна Гора За младата публика до 18 години входът за премиерата на „Бъркотия“ е свободен.  ", "date": "2019.05.17", "title": "Оперна „Бъркотия“ от Сърбия, България и Черна гора в Нов театър"}
{"url": "https://www.monitor.bg:443/bg/a/view/prikazkata-za-tajnata-policija-v-chitankata-za-treti-klas-uchela-decata-na-pravata-im-165444", "text": "Приказката с Тайна полиция за децата и закон, според който възрастните не трябва да бият или да се карат на хлапетата, трябвало да провокира малчуганите да обсъдят права какви са техните права и защита. Това обясниха издателите на читанката за трети клас, в която е включен текстът „Новият закон“ на австрийската писателка Кристине Ньостлингер.. Четвъртък в социалните мрежи родители сравниха произведението с подготвената национална стратегия за детето и го определиха като пропаганда. От издателството обаче смятат, че текстът е тенденциозно интерпретиран и се внушават откровени неистини. „Подходът е познат – отделни изрази са извадени от контекста и са тълкувани едностранчиво във връзка с все още неодобрената Стратегия за детето.“, коментираха те. Издателството посочва, че текстът на приказката е образец на съвременната детска литература, отразяваща света и проблемите в живота на новите поколения деца през призмата на културното многообразие и общочовешките ценности. „Чрез него се поставят на обсъждане темите за правата на детето и тяхната защита, за отношенията и общуването между деца и възрастни, за ценностите, които литературата интерпретира чрез своя образен език и около които се обединяваме като членове на демократични общества. Той е в защита на правото учениците да могат да четат произведения, в които герои са съвременните деца с техните проблеми и интереси, за да изградят чрез литературата и четенето хуманно разбиране за живота и за себе си като активни личности и граждани на света.“, пишат още в становището си. Причина за възмущение бяха и думи като „окей“ и „боклук“, използвани в преподава на приказката. Според родителите те не били неподходящи за деца в крехка възраст, на които е редно да се даде пример с морални ценности и правилен изказ, а не с разговорни фрази и обиди. Според издателите обаче възрастните забравяли за образния език, на който литературата създава своите измислици и затова в този езика на героите те виждали само лош пример за неправилна реч. Те посочват, че приказка, поместена в читанката, събира всички характерни черти на творческия почерк на писателката, която е сред водещите имена сред авторите на книги за деца в немскоезичния свят. „В създадения от нея въображаем свят фантазията се преплита с тъжни истини за проблеми, с които децата се сблъскват в живота си, и по забавен начин отправя посланието за обединяване на усилията на деца и възрастни за тяхното решаване. Неповторимият хумор, с който са пропити образите на детето и възрастния, чудесно импонира на усета на децата към смешното. Но той невинаги е понятен за литературния вкус на възрастните, формирани като читатели на назидателно-възпитателна литература за деца и възприемащи себе си като носители на истината от последна инстанция.“, заявяват още от издателството. То посочват още, че авторите на учебника са водещи и доказани специалисти в своята област. Читанката пък била одобрена от образователното министерство без забележки с максимален брой точки и преминава и процедурата за пригодност, в която над 2000 учители са дали своята положителна оценка за нея. Въпреки екипът посочва, че остава отворен за препоръки.", "date": "2019.05.17", "title": "Приказката за тайната полиция в читанката за трети клас учела децата на правата им"}
{"url": "https://www.monitor.bg:443/bg/a/view/poli-genova-i-rafi-vodjat-nagradite-na-bg-radio-165436", "text": "Поли Генова ще прави компания на отличника от X Factor Рафи Бохосян, който за поредна година ще застане като водещ на сцената за наградите на БГ Радио. За изпълнителката на „На инат“ това е първи професионален ангажимент, след като даде живот на първородния си син Даниел. Певицата ще е ководещ на церемонията, домакин на която този път ще бъде Пловдив. Датата е 22 май, стартът е в 20 ч, а мястото – зала Колодрум. Само няколко дни по-късно пък Генова ще потегли и на турне със спектакъла в памет на Тодор Колев „Фалшив герой“. И двамата водещи ще изпълнят по една песен на сцената на БГ Радио в града под тепетата, като с дебютен сингъл ще се изявят и първите артисти в новосъздадения от Рафи лейбъл Yan Brothers Entertainment – Трио Trinity. Ицо Хазарта също ще представи ново парче - „Гладен“, като това ще е първо изпълнение на рапъра в рамките на наградите на БГ Радио от 13 години насам. На събитието за доброто настроение на публиката ще се погрижат още 4Magic, Братя Аргирови, Графа, DARA, Jeremy?, Кирил Маричков, Криско, Любо Киров, Мария Илиева, Миро, Михаела Маринова, Михаела Филева, NDOE, Pavell & Venci Venc', Руши Видинлиев, СкандаУ, Тита и др.", "date": "2019.05.17", "title": "Поли Генова и Рафи водят наградите на БГ Радио"}
{"url": "https://www.monitor.bg:443/bg/a/view/pusnaha-cenko-chokov-da-se-pribere-165443", "text": "Бившият кмет на врачанското село Галиче Ценко Чоков си отива вкъщи. Това решение е взел Специализирания наказателен съд, докато тече делото срещу доскорошния градоначалник. Магистратите решили да пуснат Чоков от килията заради влошеното му здравословно състояние. Бившият кмет страдал от диабет, полиневропатия, остра язва, дискова болест и урологично заболяване. Наскоро претърпял операция и му предстоят още други. Подсъдимият обаче остава на разположение на съда в София и ще чака поредното заседание в апартамента си в столицата.  Чоков вече беше освобождаван под домашен арест, но след като се появиха негови снимки от кръчма, докато трябва да се лекува, той беше върнат в ареста, дори и след като се появи бинтован и на болнично легло в съда.", "date": "2019.05.17", "title": "Пуснаха Ценко Чоков да се прибере"}
{"url": "https://www.monitor.bg:443/bg/a/view/direktoryt-na-sledstvieto-se-vyrna-na-rabota-165442", "text": "Заместникът на главния прокурор и директор на Националната следствена служба (НСлС) Борислав Сарафов се е върнал на работа. Това става ясно от съобщение на прокуратурата за проведения в четвъртък Ден на отворени врати в следствието, организиран по повод 140-та годишнина от приемането на Търновската конституция. Сарафов излезе в отпуск преди месец във връзка с проверката за закупените от член на неговото семейство недвижими имоти.  Гости на следователите са били студенти от Юридическите факултети на Софийския университет \"Св. Кл. Охридски\", УНСС и НБУ, както и ученици от 55-то училище \"Петко Каравелов\". Пред тях Сарафов е представил работата на Националното следствие. Неговите заместници Юлиана Петкова, Ивелина Христова и Магдален Маринов са запознали бъдещите юристи и учениците със спецификата на следователстката професия, способите и начините на събиране на доказателства, конкретните действия в хода на разследването. Показани са били и архивни кадри от знакови дела, които са били обект на разследване от Националната следствена служба.    Младите гости са разгледали криминалистичните лаборатории, мобилния център за разследване и помещенията за провеждане на разпити и за извършване на разпознаване и криминалистическа регистрация.    Домакини на студентите и учениците са били още ръководителят на Аналатичното звено на НСлС Мария Павлова, председателят на Камарата на следователите Петко Петков, завеждащите отдел \"Стопански\" Румен Киров и на отдел \"Криминалистика\" Даниел Цонков.", "date": "2019.05.17", "title": "Директорът на следствието се върна на работа"}
{"url": "https://www.monitor.bg:443/bg/a/view/ivan-tomov-zagina-na-slizane-ot-lhotce-165438", "text": "Иван Томов (35 г.) е загинал днес на слизане от връх на Лхотце (8516 м), съобщи сайтът summitsweb.com. Българският алпинист и рускинята Настя Рунова се качиха вчера сутринта на четвъртия по височина връх на планетата. Двамата се забавиха при спускането и едва вечерта достигнаха лагер 4. От фирмата организатор \"Чатурс Трекс & Експедишънс\" бяха изпратили шерпа от лагер 3 към лагер 4, който да посрещне двойката. Иван не се е чувствал добре вечерта, но на сутринта е развил мозъчен оток. Въпреки бутилирания кислород и поставения му дексаметазон, русенецът е починал на слизане под лагер 4. Настя Рунова е продължила слизането си към по-ниските лагери. Преди дни ураганни ветрове унищожиха палатката на Томов и се наложи той да продължи с екипировка назаем. Пред БНТ той разказа, че не е успял да се излекува от кашлица, но ще рискува и ще направи опит. Иван Томов има множество изкачвания в Памир, Тяншан, Каракорум и Хималаите. През 2014-а той стъпи на първия си осемхилядник Броуд Пик заедно с Боян Петров, през 2017 г. изкачи и Манаслу. Иван Томов се намираше и в лагер 2 на Нанга Парбат през 2013 г., когато над 10 алпинисти бяха разстреляни в базовия лагер от бандити, представили се за талибани. Той стана третият българин достигал Лхотце и втори без кислород след първото изкачване на Христо Проданов от 1981 г. През 2017-а Атанас Скатов също стъпи на Лхотце. Само за едно денонощие в Хималаите са загинали 8 алпинисти, а трима са в неизвестност, обяви сайтът explorersweb.com. Трагедиите са край следните върхове - Анапурна (1 мъртъв), Чо Ою (1 мъртъв), Еверест (1 мъртъв, 1 изчезнал), Кангчендзьонга (2-ма мъртви, 1 изчезнал), Лхотце (1 мъртъв), Макалу (2-ма мъртви, 1 изчезнал). В момента там започват силните ветрове и издирванията ще могат да бъдат възобновени най-рано на 19 май.", "date": "2019.05.17", "title": "Иван Томов загина на слизане от Лхотце"}
{"url": "https://www.monitor.bg:443/bg/a/view/uventus-razkara-treniora-dori-sled-titlata-v-italija-165428", "text": "Италианският шампион „Ювентус“ официално обяви, че от следващия сезон ще има нов треньор. „Бианконерите“ излязоха със съобщение, че Масимилиано Алегри няма да води тима след края на настоящия шампионат. Очаква се повече подробности да бъдат обявени на утрешната пресконференция, която ще се проведе преди неделния домакински мач с „Аталанта“ от последния кръг на Серия „А“. Раздялата с Алегри означава, че договорът на треньора ще бъде прекратен година преди неговото изтичане. 51-годишният специалист е обвързан със „Старата госпожа“ до 30 юни 2020 г. Той беше начело на „бианконерите“ през последните пет години, в които спечели пет шампионски титли на Серия „А“ и два пъти участва на финал на Шампионската лига. През последните дни имаше информации за проведени срещи между треньора и ръководството относно бъдещето на отбора, но явно възгледите на Алегри и управата не са съвпаднали.", "date": "2019.05.17", "title": "„Ювентус“ разкара треньора дори след титлата в Италия"}
{"url": "https://www.monitor.bg:443/bg/a/view/sofija-s-gradski-skuteri-po-model-na-viena-165441", "text": "София подготвя пилотно въвеждане на система за градски скутери по виенски модел. Това стана ясно по време на среща на кметовете на София и Виена - Йорданка Фандъкова и Михаел Лудвиг, съобщиха от Столичната община. На нея двамата разговаряли основно за това в кои сфери могат да си сътрудничат градовете. Кметът на Виена Михаел Лудвиг посочил, че двете столици имат общи традиции и приоритети, които ги свързват и в същото време са изправени пред сходни проблеми. Кметовете обсъдили и предизвикателствата в градската среда и транспорта, свързани с разрастването на населението в двете столици. По думите на Михаел Лудвиг през последните години София се развивала бързо и била много красив град. От своя страна столичният кмет Йорданка Фандъкова покана виенски си колега отново да посети София. „София ще продължи да ползва опита на Виена в разработването на иновативни проекти за градска среда и да насърчава работата на стартиращите Ай Ти компании, като създава възможности за финансиране на проекти и партньорства с други европейски столици. Агенциите за инвестиции на София и Виена работят заедно от една година, след подписано споразумение за сътрудничество“, отбелязват от „Московска“ 33 и допълват, че двете общини ще продължат и съвместната си работа в областта на културата, като ще подкрепят реализирането на съвместни международни изложби с фокус върху културното наследство.", "date": "2019.05.17", "title": "София с градски скутери по модел на Виена"}
{"url": "https://www.monitor.bg:443/bg/a/view/a1-s-osem-otlichija-ot-pr-priz-2019-165431", "text": "Българското дружество за връзки с обществеността (БДВО) отличи A1 с осем награди на конкурса PR Приз 2019. Компанията спечели три първи места в категориите „Специално събитие”, „Корпоративна кампания” и „Кризисни комуникации” и получи специалната награда на Обществения съвет на БДВО. На церемонията, която се проведе в София, присъстваха практици в сферата на PR-а, маркетинга и рекламата, както и студенти по масови комуникации, участвали в конкурса. „Изминалата година бе изключително динамична за нас. Стартът на ребрандирането бе огромно предизвикателство, но считам, че се справихме отлично и с екипът ни постигнахме значителни успехи в нашата цел да представим промяната в компанията и да покажем как се променяме, какви нови услуги и продукти предоставяме на клиентите. Процесът по тази промяна продължава и до днес, защото постоянно разширяваме нашето портфолио от услуги и продукти. Благодарна съм за признанията и бих искала да поздрави всички колеги за неуморния им труд, който стои зад реализирането на кампаниите в конкурса”, сподели Илияна Захариева, директор „Корпоративни комуникации” в А1 България. Кампанията „Мтел става А1” бе отличена с първо място в категорията „Корпоративна комуникационна кампания”. Мащабната кампания по ребрандирането имаше за цел да информира всички в страната за навлизането на новия бранд, като същевременно ангажира своите служители в процеса. По време на кампанията се реализираха редица комуникационни дейности, сред които: организиране на първата 5G демонстрация в България; организиране на специално събитие в партньорство с Община Монтана, на което се показаха предимствата на концепцията „Умен град“ с помощта на NarrowBand IoT технологията; събития за медии и служители, свързани с ребрандирането, представянето на музикалната платформа А1 Xplore Music, въвеждането н платежни услуги – а А1 Кредитна карта и A1 Wallet, лансирането на собствената марка смартфони А1 Smart N9 и редица други дейности за външните публики и служителите на компанията. Кампанията „Началото на нещо ново…” също бе отличена с първо място в категорията „Специално събитие”. По време на кампанията се организираха две последователни мащабни събития – едно за медии и партньори и едно за служители, на които бяха използвани за пръв път в страната 3D/360-градусови проекции, с които визуално да се представи промяната на компанията по един специален начин. Трето първо място спечели кампанията „В момента няма връзка с този номер. Почива си на плажа в Гърция.” в категорията „Кризисни комуникации”. Тя е реализирана през месец септември 2018 година, по време на техническа авария на партньор на А1 Group, която остави за 3 дни около 24 милиона абонати на компанията без роуминг, в това число и 40 000 българи в Гърция по това време. В рамките на кампанията бяха предприети редица стъпки, с които А1 да информира потърпевшите и техните близки и приятели за възникналия проблем, както и да компенсира засегнатите лица. За своя подход към служителите на компанията, А1 България бе отличена с две втори места. Първото от тях бе присъдено в категорията „Вътрешен комуникационен отдел”, а второто - в категорията „Проект за вътрешни комуникации”, където бе награден проектът „Тайната градина на А1” – събитие за служителите на компанията, посветено на техния принос в процеса по въвеждането на новия бранд. В категорията „Комуникационен проект за продукт или услуга”, А1 България взе второ място за кампанията „Точно ти. Точно твоята музика.” – кампания, фокусирана върху комуникацията на първата по рода си музикална платформа от български телеком – А1 Xplore Music. Представянето на новия продукт на А1 спечели и друга награда – трето място в категория „Имиджмейкинг и/или кампания с инфлуенсъри” с кампанията „Аз съм в А1 Xplore Music, а ти?”. А1 България спечели и специалната награда на Обществения съвет на Българското дружество за връзки с обществеността за своите комуникационни усилия, свързани с цялостната реализация на кампанията по ребрандиране на А1. През тази година А1 и БДВО реализираха и осмото издание на своето съвестно PR предизвикателството – А1 Challenge – насочено към студентите от сферата на комуникациите, връзките с обществеността и рекламата. За първа година то се проведе в иновативен, онлайн формат във Facebook, а студентите представяха своите проекти чрез видеа, заснети от самите тях. Конкурсът PR Приз е създаден от първата и най-голяма браншова организация в областта на комуникациите в България – Българското дружество за връзки с обществеността (БДВО). Той има за цел да оцени постиженията на PR специалистите в страната. Тази година PR Приз 2019 бе под надслов „Influencing the influencers”, а наградите бяха раздадени за 19-ти пореден път.", "date": "2019.05.17", "title": "A1 с осем отличия от PR Приз 2019 "}
{"url": "https://www.monitor.bg:443/bg/a/view/uslovna-prisyda-za-policejski-shef-ubil-chovek-pri-katastrofa-165432", "text": "Условна присъда от 1 година и 8 месеца постанови състав на Софийски окръжен съд за вече бившия шеф на „Криминална полиция“ -  Кюстендил, Захари Захариев. Делото се гледа в Кюстендил от столични магистрати след разпореждане на главния прокурор Сотир Цацаров. Срещу Захариев беше повдигнато обвинение за причинена катастрофа, при която след дни в кома почина 45-годишният Росен Любенов. Нелепият инцидент става на 13 март 2018 година, около 06.00 часа в село Невестино. Тогава изпълняващия длъжността началник на „Криминална полиция“ – Кюстендил, движейки се в посока от Дупница към Кюстендил, е нарушил две от правилата за движение по пътищата. По време на съдебното заседание стана ясно, че Захариев е навлязъл е в насрещната лента, без да има право на това, като отделно от това е превишил разрешената максимална скорост от 50 на 93 км/ч. Вследствие на тези нарушение е възникнала катастрофа, при която малко по-късно умира 45-годишният Росен Любенов. Бившият полицейски шеф е лишен да управлява моторно превозно средство за срок от година и половина. Решението на магистратите подлежи на обжалване пред по-горната инстанция. Близките на загиналия Росен Любенов бяха категорични, че присъдата не ги устройва, твърде ниска е и ще обжалват решението.  „Това, че е полицай не му дава право да нарушава закона. Нашето момче вече го няма. Отиде си. Беше тръгнал за работа и не се върна. Остави две дечица сирачета и съпруга. Как може за подобно нещо да му дадат условна присъда“, гневяха се пред съдебна зала близките на Росен Любенов. Захариев е в системата на МВР от 20 години, като е заемал различни ръководни длъжности – началник на РУ- Кюстендил, началник на Криминална полиция към ОДМВР. Към момента той все още работи в полицията в Кюстендил като оперативен работник. „Срещу Захариев има образувано дисциплинарно производство, което се водеше от колегите в Благоевград. То е приключило, предстои изслушване и след това министърът ще вземе решение дали Захариев ще остане на работа или ще бъде освободен“, обявиха още от ОДМВР – Кюстендил.", "date": "2019.05.17", "title": "Условна присъда за полицейски шеф, убил човек при катастрофа"}
{"url": "https://www.monitor.bg:443/bg/a/view/lozan-panov-ili-cvetan-vasilev-cvetan-vasilev-ili-lozan-panov-165433", "text": "Как Полша и желанието за изваждането на прокуратурата от съдебната власт за пореден път потвърдиха връзката на \"съдия №1\" с укриващия се \"подсъдим №1\" по делото за фалита на КТБ. \"В началото на срещата… отбеляза, че се говори само за проблемите в Полша, Унгария, Румъния, като България остава настрана, въпреки че процесите са същите и по-тежки... Обществото в България реагира по-различно, зрелостта му е по-различна.\"     \"Най-големият проблем, а той не е само в България между другото, в момента текат процеси и в други страни като Полша например, където обаче хората понеже са по-свободолюбиви, по-освободени, се борят за своите права\". Тези два цитата отразяват очевидно общата гледна точка на две известни персони у нас по въпроса за случващото се с правосъдните системи в част от страните членки на Европейския съюз. Едната представляваща държавата, в качеството й на \"съдия №1\", другата ограбила държавата, поне според разследващите - укриващият се \"подсъдим №1\" по делото за фалита на КТБ. Гледните точки на две персони, които не би следвало да имат каквито и да е допирни точки дотолкова съвпадат, че дори няма значение – кои думи са цитат от интервю на подсъдим и кои са извадка от паметни бележки на среща на най-високопоставения съдия с представители на Европейската комисия, били в София на поредната мисия по Механизма за сътрудничество и проверка. Така излиза, че няма значение дали експертите на Брюксел се срещат с Лозан Панов, защото всъщност той мисли и казва това, което смята за важно и Цветан Василев. И, да, това наистина се оказва проблем, защото излиза, че укриващият се вече пет години от българските власти банкер беглец дотолкова има пряка връзка с председателя на Върховния касационен съд (ВКС), че или двамата предварително уточняват своето говорене или имат общ \"мозъчен тръст\", който им подготвя \"опорните точки\", което пак се явява проблем, поставящ под съмнение наличието на зависимости на върха на съдебната власт в европейска България. Ако чуете, прочетете или видите интервю на Цветан Василев, то със сигурност или скоро предстоят избори или българските служби са успели да нанесат тежък удар върху (полу)легалната мрежа на фараона, която вече пета година задкулисно организира всевъзможни саботажи, за да се попречи на установяването и осъждането на виновниците за фалита на четвъртата по големина българска банка. В случая са валидни и двете, което обяснява и последната поява на Василев пред сайта \"Гласове\". Настоящият анализ няма за цел да прави разбор на думите на подсъдимия, който напълно естествено представя себе си за невинен, като за тази цел въвлича във всевъзможни конспиративни теории не само публични фигури от България, но дори и европейски комисари и чуждестранни политически лидери. Извадили сме няколко цитата, в които Цветан Василев развива тезата за развитието на съдебната реформа в част от страните от ЕС, както и мнението му за мястото на държавното обвинение. Защото, както сами ще се убедите, гледните точки на Цветан Василев и Лозан Панов по тези две теми не просто съвпадат, но звучат по начин сякаш двамата предварително са знаели какво ще каже другият. А, ако все още не знаете, то Цветан Василев и Лозан Панов са твърди привърженици на реформата на Конституцията, която трябва да извади държавното обвинение от съдебната власт. За целта на сравнението, извадихме и конкретни цитати от паметните бележки от срещите на председателя на ВКС с експертите от ЕК, отговорни за писането на мониторинговите доклади за България, които точно преди седмица Висшият съдебен съвет (ВСС) публикува. Цветан Василев пред \"Гласове\", 11 май 2019 г., Белград: \"…Появиха им се други проблеми в далеч по-значими страни за съюз - Полша например, Качински. Туск е от другата страна на барикадата на Качински, Орбан и Унгария…\" \"Най-големият проблем, а той не е само в България между другото, в момента текат процеси и в други страни като Полша например, където обаче хората понеже са по-свободолюбиви, по-освободени, се борят за своите права.\" Лозан Панов пред експертите на ЕК, 4-5 октомври 2018 г., София: \"В началото на срещата г-н Лозан Панов отбеляза, че се говори само за проблемите в Полша, Унгария, Румъния, като България остава настрана, въпреки че процесите са същите и по-тежки.\" \"В заключение г-н Панов обобщи, че му се налага да работи в много по-тежки условия от тези в Полша, в много по-различна медийна среда. Обществото в България реагира по-различно, зрелостта му е по-различна. Тези процеси в бившите социалистически страни са по-различни. Само 4 от членовете на ВСС са гласували да се замрази членството на полския ВСС в Европейската мрежа. Как се работи при такива условия, бранейки съдийската независимост и неприкосновеност.\" Забележителното в случая е, че освен пълно сходство на тезите, изразяващо се и в почти припокриващ се словоред, коментарите са направени в различен времеви интервал, което напълно потвърждава наличието на тесни контакти между Лозан Панов и Цветан Василев, отпреди повече от една година. Василев и Панов напълно се припокриват и в идеите си за мястото на прокуратурата в държавното устройство, а именно – изваждането й от съдебната власт. Тази седмица бе даден нагледен пример за това. Във вторник, след среща с президента Румен Радев, Панов отново лансира идеите си за промяна на Конституцията, свързани с прехвърлянето на държавното обвинение към изпълнителната власт. Ден по-късно излезе интервюто с Василев, в което той говори за абсолютно същото. Цветан Василев пред \"Гласове\", 11 май 2019 г., Белград: \"Очевидно трябва рестарт. Тук говорим най-напред за осмисляне, преосмисляне на правосъдната система и мястото на прокуратурата. Едно от решенията, естествено, е прокуратурата да бъде извадена. Така, както примерно е в САЩ. Прокуратурата не е част от съдилищата\". Лозан Панов пред експертите на ЕК, София:  \"Няма контрол върху главния прокурор.\" \"Според г-н Панов докато отлагаме реформата на прокуратурата, резултати няма да има.\" И тъй като все пак Цветан Василев не е юрист, едва ли е запознат в детайли с глава \"Съдебна власт\" на Конституцията, нито с разпоредбите на Закона за съдебната власт или с практиката на кадровия орган, то изненада буди и един негов чисто професионален коментар свързан с разследвания срещу магистрати, а именно: Цветан Василев пред \"Гласове\", 11 май 2019 г., Белград: \"Освен това създадоха и редица закони, които позволяват на прокуратурата да направи всеки съдия обвиняем, ако не им се харесват решенията и постановленията, които той взема.\" Същата тема е повдигната на 11 и 12 март 2019 г. и от Лозан Панов, отново на срещата му с експертите на Комисията, посетили София: \"Председателят на ВКС посочи, че отстраняването от длъжност при повдигнато обвинение за престъпление, което не е по служба, беше отменено от КС. Според него могат да възникнат проблеми при прилагането на чл. 230 от ЗСВ поради отпадането само на втората алинея. За да се прецизират процесуалните правила, трябва да се предвиди нова разпоредба, за да има възможност съответната колегия да вземе решение, какъвто беше редът при предходния ЗСВ и както е и при депутатите.\" Горните цитати само потвърждават това, което Лозан Панов изглежда спря да крие още в началото на тази година. Един от първите официални гости в Съдебната палата се оказа близкият до Цветан Василев деен автор на \"активни мероприятия\" – лицето Георги Б. Георгиев от движение \"Боец\". Само преди месец същият се оказа организатор на сбирка, на която специален гост беше Лозан Панов. Така Георги Б. Георгиев вече има по няколко снимки с Цветан Василев и Лозан Панов. Засега поотделно. А дали служи и като куриер между двамата е въпрос, чийто отговор знаят най-добре тримата, които изглежда скрито се надяват да си направят и обща снимка. Изглежда, че в \"европейска\" България това е възможно – \"подсъдим №1\" да говори и мисли като \"съдия №1\" или обратното.", "date": "2019.05.17", "title": "Лозан Панов или Цветан Василев, Цветан Василев или Лозан Панов"}
{"url": "https://www.monitor.bg:443/bg/a/view/syzdavame-postojanno-dejstvasht-fond-za-kulturno-sytrudnichestvo-v-ugoiztochna-evropa-165429", "text": "„Създаваме постоянно действащ фонд за културно сътрудничество в Югоизточна Европа. Чрез него ще инвестираме повече средства и енергия за популяризирането на нашите култури, културно наследство, творчество и иновации“. Това заяви министърът на културата Боил Банов на пресконференция след провеждането на Съвета на министрите на културата от региона в НДК. Фондът ще бъде финансиран чрез бюджетите за култура на съответните държави, като в близките месеци ще се обсъдят и разработят правилата и механизмите за неговото формиране и функциониране, както и учредителните документи. Фондът ще насърчава изпълнението на проекти за регионално и международно културно сътрудничество въз основа на координираните действия на страните от Югоизточна Европа и на общите им приоритети. Той ще позволи обединяването на ресурси, улесняването на сътрудничеството и видимостта на културния обмен, както и ще съдейства за утвърждаването на положителния образ на региона като цяло.„Работим за интегритета на региона. С декларацията от София правим крачка напред в това отношение“, подчерта министър Банов и допълни: „Този фонд е големият ключ, който ще даде устойчивост и ще предложи перспектива на творците от целия регион да работят заедно“. За осъществяване на инициативата ще се разчита и на подкрепата на ЕК, ЮНЕСКО и Съвета на Европа. Боил Банов предаде председателството на Съвета на министрите на културата от Югоизточна Европа на Хърватия за следващия едногодишен период. „Вече 15 години този съвет е важен инструмент за конструктивни дебати и активен диалог, благодарение на които разширяваме сътрудничеството между страните в областта на културата в региона. Работата на Българското председателство на Съвета на министрите на културата в Югоизточна Европа през последните месеци беше продиктувана от все по-голямото значение на културата и културното наследство в политическия дневен ред в страните от региона“, отбеляза още той. „По време на днешната среща проведохме ползотворна политическа дискусия, фокусирана върху приноса на културата в международните отношения. Обединихме се около тезата, че в днешния глобален свят международното културно сътрудничество е от решаващо значение за постигане на по-здрави добросъседски връзки между страните“, каза министър Банов. Създаването на постоянно действащ фонд за културно сътрудничество бе коментирано и от заместник-министъра на културата на Хърватия Ива Храсте-Сочо. „Тази инициатива дава уникална възможност страните съвместно да се ангажират с културни стратегии, които допринасят за процесите на европейска интеграция“, изтъкна тя. Сочо заяви, че Хърватия ще работи за поддържане на все по-добра кохезия в региона и Европа. Страната ще обърне особено внимание на намирането на модели и механизми за повишаване на мобилността на хората на изкуството и на експертите в областта на културата. Председателството на Хърватия в сферата на културата съвпада и с ротационното президентство на балканската страна на Съвета на ЕС.", "date": "2019.05.17", "title": "Създаваме постоянно действащ фонд за културно сътрудничество в Югоизточна Европа"}
{"url": "https://www.monitor.bg:443/bg/a/view/elen-koleva-prepodava-joga-za-lice-165430", "text": "Актрисата Елен Колева стартира курсове по йога за лице. Това съобщи самата тя, след като реши, че ще поднесе подарък – един безплатен урок, на първите си ученички. Звездата от „Шивачки“ се занимава с източното изкуство от сравнително скоро. Освен йога в центъра на Даниела Шалева, Колева преподава и Ци Гун - древна китайска медитативна система с грациозни движения и дихателни упражнения. Доскоро актрисата прекарваше времето си основно в Кипър, където според слуховете я отвела любовта. Междувременно бившата муза на Калин Терзийски си тръгна и с два приза от фестивала 1MinuteFilmFestival, реализиран по идея на Тамир Моерат. Отличията са за най-добра актриса и за най-добър филм, които Колева си заслужи съответно за заглавията „Бездната, в която скочих“ и „Двуезична“. Идеята е да създадеш история с послание и да се вместиш във времето, което ти позволява формата в социалните мрежи като Инстаграм. Всъщност това е предизвикателство, защото наистина имаш малко време да разкажеш много! Самите проекти вече бяха създадени от мен, но настъпиха леки промени, като това, че промених текста със свой собствен. И двата ми филма са черно бели, музиката също е авторска“, обяснява звездата.", "date": "2019.05.17", "title": "Елен Колева преподава йога за лице"}
{"url": "https://www.monitor.bg:443/bg/a/view/federer-i-osaka-napusnaha-rim-s-travmi-165427", "text": "Роже Федерер и Наоми Осака прекратиха участието си на големия тенис турнир в Рим заради контузии. Третият поставен Федерер напуска състезанието поради травма в десния крак. Той имаше тежък сблъсък с Борна Чорич (Хърв), в който спаси мачбол за победата с 2:6, 6:4, 7:6(9). Заради отказа на Маестрото следващият му съперник Стефанос Циципас (Гър) продължава без игра към полуфиналите. Световната номер едно при жените Осака се оплаква от контузия в дясната китка, която я принуди да напусне надпреварата. С достигането до четвъртфинал обаче японката си гарантира оставането на върха на ранглистата. Напред без игра продължи шампионката от Мадрид Кики Бертенс (Хол). Лидерите в схемата и света Новак Джокович и Рафаел Надал преодоляха с лекота съперниците си от третия кръг. Във вторите си двубои за деня те се справиха съответно с Филип Колшрайбер (6:3, 6:0) и Николос Басилашвили (6:1, 6:0). На 1/4-финалите Ноле среща Дел Потро, а Надал играе със сънародника си Фернандо Вердаско.", "date": "2019.05.17", "title": "Федерер и Осака напуснаха Рим с травми"}
{"url": "https://www.monitor.bg:443/bg/a/view/5-bg-zvezdi-tyrsjat-svoite-13-godishni-dvojnici-snimki-165419", "text": "Пет български звезди издирват своите 13-годишни двойници. Ники Илиев, Орлин Павлов, Александър Кадийски, Диляна Попова и Бойко Кръстанов търсят деца, като малчуганите ще скочат в ролите на техните герои в ретроспективните кадри на предстоящия филм „Завръщане“. Както „Монитор“ вече писа, лентата ще гравитира около историята на група приятели, които се виждат за първи път след години раздяла. Това е четвърти авторски филм на Илиев след „Чужденецът“, „Живи легенди“ и „Нокаут, или всичко, което тя написа“. Клапата ще щракне до дни - в края на месец май, в Пловдив, а камерата се очаква да се завърти още в Бургас. За новата си кинорожба бившият модел сподели, че жанрът ще клони най-вече към комедията. За разлика от „Нокаут“, който бе реализиран почти 90% на английски език, в „Завръщане“ ще чуваме единствено родна реч. За първи път, откакто седна на режисьорското столче за „Чужденецът“ през 2012 г., в проекта му няма да участва чуждестранна звезда. „Искам да направя отново един позитивен филм, на който хората да могат да се забавляват. Ще се върна повече към стила на „Живи легенди“, но – надявам се, следващият да е по-добър“, разкри още Ники, който готви премиерата на филма си за есента. С участие в „Завръщане“ ще се разпишат още Евелин Костова, която редовият зрител помни и от „Столичани в повече“, както и Башар Рахал, който също издирва своя по-млад двойник, който обаче следва да е прясно навършил пълнолетие. За да се включат във филма, младите надежди на родното кино трябва да изпратят своя снимка на имейл адреса zavrushtane@yahoo.com. Срокът за кандидатстване е до 25 май, като до момента интерес към проекта проявиха ентусиасти на възраст от 9 до 25 години. Междувременно Илиев доскоро работи и по режисурата на третия сезон на уеб сериала „Килерът“, където играе и пред камерата, като си партнира отново с Диляна Попова. Предстои да видим чаровния блондин и в комедията „Ятаган“, където ще си партнира с Мариан Вълев, Жени Калканджиева, Васил Василев-Зуека, Китодар Тодоров и др. В режисираното от Андрей Андонов заглавие той ще има малка, но важна роля, каквито са поверени още на Любо Нейков и Ники Кънчев.", "date": "2019.05.17", "title": "5 БГ звезди търсят своите 13-годишни двойници (СНИМКИ)"}
{"url": "https://www.monitor.bg:443/bg/a/view/borisov-prez-maj-kato-vali-valjat-jyltici-ot-nebeto-video-165423", "text": "\"Казват земеделците, че май месец, като вали, жълтици падат от небето. Минах днес и през \"Хемус\" - строи се добре, бързо. Ще видите резултата до 2-3 години. В Шумен открихме един от най-модерните заводи\". Това каза премиерът Бойко Борисов.  Министърът на земеделието, храните и горите Десислава Танева също коментира метеорологичната обстановка в страната. \"От снощна информация три района бяха поразени от градушка. За съжаление прогнозите за времето за близката седмица са подобни. Пораженията са значителни. Държавата може да помогне за пропаднали площи, ако са на 100%. Веднага трябва да се уведомят областните и общински дирекции по земеделие\", каза Атанасова.  \"В момента се оглеждат и чакаме земеделските производители, по тяхна преценка, да решат дали ще подадат заявление да ги обезщети държавата\", добави Танева. ", "date": "2019.05.17", "title": "Борисов: През май като вали, валят жълтици от небето (ВИДЕО)"}
{"url": "https://www.monitor.bg:443/bg/a/view/avtografi-na-bezhaberieto-165418", "text": "“Ради, Павчо, 2019 Антов” се появиха съвсем навреме в близост до хилядолетните рисунки на стeната на Магурата. Вдигналият се шум бе глътка въздух за преминалите всички благоприлични граници политически страсти. “Автографите” обаче не са нищо повече от надписа “Само Локо” на онази свещена за японците стена. По същия начин и сега има емоции – много упреци с морализаторски привкус и дори популистки обвинения. Но никой не иска да види истината в очите. А тя е безстопанственост, гарнирана с галоманското желание рисунките да станат част от световното културно-историческо наследство на ЮНЕСКО. Идеята, разбира се, е чудесна, но ако продължи безхаберието, тя ще стане трагикомична, защото оригиналните рисунки могат да изчезнат завинаги. Нека кажем направо – опазването на културно-историческото ни наследство е непосилно за местната власт. Има нужда от пряка и бърза намеса на държавата. Вярно е, че ще струва пари, при това не малко, но рисунките си заслужават, защото те са безценни. Например, “Ласко”, пещерата във Франция, с най-старите засега известни рисунки, е била отворена за посещения, но от 1963 г е затворена, рисунките са реставрирани и до нея имат достъп само специалисти. В близост е създадено копие на пещерата, с точни имитации на скалните изображения, което е достъпно за посетители. У нас засега не е нужно да се стига до такива драстични мерки, но на първо време рисунките трябва да бъдат защитени, като се ограничи и строго контролира достъпът, с помощта на екскурзоводи и от камери. След като човешкото щестлавие е оцеляло през вековете, ясно е, че Павчо, Ради и Антов ще имат “последователи”. Но ако искаме те да са последните за Магурата, то това може да стане само с крайни мерки. За да изчезнат тези мераци завинаги, ще трябва да има смяна на чипа, както преди време искаше нашият цар Симеон II.", "date": "2019.05.17", "title": "Автографи на безхаберието "}
{"url": "https://www.monitor.bg:443/bg/a/view/100-000-fenove-praznuvaha-shampionskata-titla-na-ajaks-165424", "text": "Над 100 000 фенове на „Аякс“ излязоха на улиците в Амстердам, за да отпразнуват 34-ата титла и постигнатия дубъл. Заедно със състава на Ерик Тен Хаг празнуваха бащата и братът на Абделхак Нури – младия футболист на „Аякс“, който получи мозъчни увреждания през 2017-а. Те също се качиха на сцената, за да покажат трофея пред събралото се множество. Нури играеше с №34 и в знак на почит всички настоящи играчи на отбора имаха същото число на фланелките си. „Сезонът за нас започна много тежко, но станахме шампиони. Бяхме елиминирани в последната секунда от Шампионската лига, но това няма да ни пречупи. Това, което е по-важно от всичко друго, е, че показахме що за футболен град е Амстердам. Показахме на всички какво отстояваме и това е атакуващият футбол, заяви капитанът Де Лихт. - Показахме на всички онова, което големият човек над нас (Йохан Кройф – б.р.) иска да вижда и изисква от нас. Направихме го заедно – опитните играчи, младите играчи, всички, както и феновете. Искаме да ви благодарим за един фантастичен сезон”, завърши младият капитан на “Аякс”.", "date": "2019.05.17", "title": "100 000 фенове празнуваха шампионската титла на „Аякс“"}
{"url": "https://www.monitor.bg:443/bg/a/view/borisov-prerjaza-lentata-na-investicija-za-100-mln-lv-v-shumen-165422", "text": "2500-тонна високотехнологична преса за алуминиеви профили беше пусната в експлоатация в шуменската компания \"Алкомет\" от министър-председателя Бойко Борисов и председателя на наздорния съвет и собственик на завода Фикрет Индже. Пресата, производство на германския концерн SMS e част от най-новата инвестиция в шуменския завод на стойност 100 милиона лева. С пускането още през 2020 година оборотът на \"Алкомет\" трябва да достигне 500 милиона лева. \"Благодаря на инвеститорите. 2500 тона преса, високотехнологична, 100 милиона лева инвестиция, 100 работни места. И тези, които говорят за инвестициите в България ги каня с мен в Кърджали, в Русе, днес в Шумен, на други места да видят реалната индустриализация и икономиката на страната. Защото тези заводи правят високия брутен вътрешен продукт\". Това обяви преди рязането на лентата министър-председателят Бойко Борисов, който пристигна в Шумен с министрите Томислав Дончев и Владислав Горанов след обиколна по трасето на \"Хемус\". \"Ние започнахме тази история преди 20 години. Тогава имахме трудности, но имахме и мечти. Днес някои от нашите мечти се сбъднаха. В началото имахме само 6 хиляди тона годишно производство, а годишният ни оборот беше 10 милиона евро. През тези 20 години, които изминаха, достигнахме един капацитет от 70 хиляди тона и 200 милиона евро оборот.\" - с тези думи се обърна към партньорите си и пристигналите за церемонията гости Фикрет Индже. \"Това разбира се, е само една част от нашите мечти. Имаме три инвестиции в отделните цехове - леярен, валцов и пресов. Днес откриваме първата част, дай Боже до края на годината, до края на лятото да открием и другите две части и така да продължим нашето пътешествие в нашите мечти. А моите мечти са следните: през 2020 година очакваме един оборот от 250 мил.евро (500 милиона лева) и в следващите 3 годинии имаме нужда от инвестиции на стойност 25 млн. евро. Когато приключим тези инвестиции, Алкомет ще се превърне в една фирма която ще има оборот от  550 млн. евро,  1,1 милиарда лева и годишна продукция с обем 500 хиляди тона.\" - представи вижданията си за следващите три години Индже.", "date": "2019.05.17", "title": "Борисов преряза лентата на инвестиция за 100 млн. лв. в Шумен (ГАЛЕРИЯ + ВИДЕО)"}
{"url": "https://www.monitor.bg:443/bg/a/view/arsenal-bez-mhitarjan-v-baku-zaradi-zaplahi-165426", "text": "„Арсенал“ реши да не рискува и няма да вземе в групата Хенрих Мхитарян за финала на Лига Европа срещу „Челси“. Двубоят е на 29 май в столицата на Азербайджан – Баку.  Както е известно, халфът е арменец, а родината му и азерите са в много обтегнати отношения заради прословутия конфликт за Нагорни Карабах. От клуба се опасяват, че всичко това може да доведе до огромен шум и да попречи на концентрацията на Мхитарян, който също така вече получава заплахи, пише „Таймс”. Още след като „Арсенал“ се класира за финала, се появиха съмнения дали е удачно 30-годишният халф да пътува с отбора за Баку. От азербайджанска страна декларираха, че няма да има проблем Мхитарян да играе в решителния двубой, въпреки че по-рано през сезона от съображения за сигурност той пропусна гостуването на „Карабах“ в груповата фаза на Лига Европа.", "date": "2019.05.17", "title": "„Арсенал“ без Мхитарян в Баку заради заплахи"}
{"url": "https://www.monitor.bg:443/bg/a/view/deficityt-v-energetikata-nadvishi-5-mlrd-lv-165420", "text": "5 млрд. лв. достигна дефицитът на енергетиката ни, като най-голям дял от сумата се пада на Национална електрическа компания (НЕК) обявила наскоро, че е „на червено“ с 4 милиарда. Около 800 млн. лв. е дългът на друго държавно дружество - ТЕЦ \"Марица изток 2\". В челната тройка влиза и общинската \"Топлофикация София\" с над 500 милиона. Според експерта Антон Иванов от Български енергиен форум основният проблем е нарастването на дълговете. Той смята, че решаването му може да стане по три начина: продажба на част от държавните компании, пълна либерализация на пазара на електроенергия и поскъпване тока за абонатите. „Въпросът е да се намери баланса на социално поносимата цена на електрическата енергия и съответно да се приложат други мерки, които да позволят Иванов прогнозира натоварване на държавния бюджет с част от този дълг и така ще бъде платен от джобовете на данъкоплатците. По думите му, фактори за натрупване на дефицита са изкупуването на субсидирани цени на зелената енергия, а също (в последните 2 годин ) и поскъпването на квотите за парникови емисии, и не на последно място и политически решения за нереализирани проекти като напр. АЕЦ „Белене. Министърът на енергетиката Теменужка Петкова не потвърди огромната цифра на дефицита в държавните дружества, но увери, че вече са взети мерки за овладяването му. „Знаете какви мерки предприехме и законодателни и регулаторни, беше създаден фонд сигурност на електроенергийната система, което се оказа една от най-успешните мерки свързани със стабилизиране на електроенергийната система в България. Тази мярка беше оценена високо от страна на Световната банка, от страна и на ЕК“, каза тя. Петкова отказа да уточни какъв е дефицитът и добави, че за НЕК той е бил сведен до минимално възможното ниво. Според нея трябва да се либерализира пазарът на ток, като преди това са нужни мерки за тарифния дефицит, който трябва да бъде установен от КЕВР и след това да се нотифицира пред Еврокомисията. Относно държавния ТЕЦ \"Марица изток 2\", който може да фалира, ако не бъде подпомогнат от бюджета с 200 млн. лева, министърът припомни, че дълговете на централата към БЕХ са „Става въпрос за стотици милиони, които трябва да бъдат плащани всяка година“, припомни тя. Към момента България не е получила разрешение от Брюксел за държавна помощ, вместо това сме получили писмо с допълнителни въпроси, като отговорът ни трябва да е готов до 20 дни. По проблема с американските централи Петкова припомни за разговорите с техните собственици, които се водят с посредничеството на ЕК. Във връзка с проекта за изграждане на втора ядрена мощност на площадката в Белене Теменужка Петкова обясни, че текстът за обявяване на процедурата трябва да бъде преведен на всички официални езици на ЕС, но се очаква до края на май най-късно в началото на юни той да бъде публикуван, от тогава ще тече и срока за подаване на заявления, който е 90 дни. По време на Осмата регионална енергийна конференция „Дневният ред на енергийното развитие на региона - приоритети, технологии, пазари\", председателят на ресорната комисия в българския парламент Валентин Николов каза, че в стремежа да се подпомогнат някои от централите на практика Николов посочи, че по всякакъв начин електроенергетиката трябва да бъде конкурентноспособна, либерализирана, да има конкуренция и да се формира пазарна цена на електрическата енергия, която да удовлетворява потребителите, големите индустриалци и да не декапитализира производителите на електрическа енергия. Предизвикателството пред България по мнението на Николов е приемането на енергийната стратегия до 2020 г., която ще е с хоризонт 2030-2050 г. Шефът на парламентарна комисия по енергетика настоява да се модернизират въглищните ни централи, да се намалят всякакви видове емисии и да се запазят работните места. Той призова да развиваме енергийната ефективност, защото \"всеки един вложен лев, много по-бързо се възвръща\". По думите на Николов в газовия сектор не е било направено достатъчно да се развие газов хъб \"Балкан\". Според него трябва да се сложи една рамка, в която да се развие пазарът на природен газ в България. Той очаква до края на юли месец в Народното събрание да се регламентират всички участници на газовия пазар, така че да се развие с всичките си сегменти. В приветствието си към форума министър Теменужка Петкова припомни факта, че част от съседите на България не са в ЕС и не се съобразяват с стандартите на Общността и на практика техните тецове на въглища произвеждат по-евтин ток. „В един момент, България закупувайки скъпите квоти за парниковите емисии, става по-неконкурентна от нашите съседи. Смятаме, че трябва да се съобразяваме със спецификите на всяка една държава членка и да вървим , каза тя. Думите й бяха във връзка с риска за големите български тецове работещи на лигнитни въглища. Относно пазара на природен газ, министърът каза, че се надява още от догодина България вече да може да има друг различен източник за доставки и това ще стане благодарение на инфраструктурните проекти, които се развиват. Според нея реализацията на проекта за газовия интерконектор между България и Гърция (IGB) ще даде възможност една трета от използваното синьо гориво у нас да бъде от други източници, различни от досегашнияя. „Това ще бъде реална предпоставка за диверсификация и развитието на пазара на природен газ, поясни министърът.. Петкова припомни за проведените пазарни тестове на бъдещата газова връзка, чието изграждане ще започне официално на 22 май. „Има ангажирани количества и конкретни клиенти. Предстои да се сключат споразуменията за пренос и всичко е така, както трябва да бъде и предвиждат европейските правила“, добави министърът. Една от темите на конференцията бе постепенното спиране на въглищните централи в рамките на ЕС. Генералният секретар на Европейската асоциация за въглища и лигнити „Еврокол“ Брайън Рикетс каза, че а общото количество в целия свят е 7 млрд. т. „Производството на електроенергия от лигнитни въглища в България от 43% е почти 2 пъти повече от средното за ЕС. Не бива да забравяме обаче, че само ВЕИ-тата няма да могат да заместят тези централи“, каза той. Според него погрешна е концепцията за бързо отказване от въглищните централи в Европа. Той припомни, че китайските продукти масово внасяни в ЕС - от обувки до смартфони се произвеждат с ток добит от въглищни тецове.„Твърдите горива все още имат дял от 80% от глобалната консумация на енергия в света и е важно да направим въглищните тецове, колкото се може по-чисти“, смята той. За това трябва да се инвестират средства за развитие на нови технологии. В Япония вече има проект за чист добив на газ от въглища“, каза Рикетс. Той смята, че трябва да се търсят пазарни решения, „Така много бизнеси свързани с енергетиката фалират. Тази година Испания за първи път започна да внася ток от Мароко, защото затвори единствената си централа на въглища“, поясни той. Константинос Хронис, ръководител на офиса в Брюксел на Държавната електрическа компания на Гърция смята, че затварянето на въглищните централи и декарбонизацияата не могат да станат с едно щракване на пръстите. Той съобщи за предстоящата приватизация на двете държавни електроцентрали работещи на лигнитни въглища. „Количеството на произвеждания на ток от въглища и от природен газ почти са равни. Нашите газови електроцентрали са най-голям потребител на природен газ в страната. Планираме в следващите 3 години да изградим соларни паркове с общ капацитет от 7,5 гигавата, като за целта ще инвестираме около 700 млн. евро“, поясни той. По думите му обаче централите на лигнитни въглища ще продължават да бъдат важен фактор за балансиране на енергийните системи на страните от Югоизточна Европа и пазара в района.", "date": "2019.05.17", "title": "Дефицитът в енергетиката надвиши 5 млрд. лв."}
{"url": "https://www.monitor.bg:443/bg/a/view/nedovolni-obezshteteni-bavjat-stroeja-na-stolichnoto-okolovrystno-165416", "text": "Недоволни граждани се жалят заради ниски обезщетения, получени за земи, предвидени за строителството на разширението на Южната дъга на столичния околовръстен път. Към момента има образувани над 69 съдебни производства пред Административен съд София-град, срещу размера на постановеното обезщетение, обяви по време строителния министър Петя Аврамова при участието си в парламентарния контрол днес. Агенция „Пътна инфраструктура“ провежда необходимите по реда на закона процедури за имотите, които попадат в обхвата на близо 6-километровото трасе от Южната дъга. Поетапно, след влизането в сила на отчуждителния акт, държавата ще придобива собственост върху засегнатите имоти и части от имоти – частна собственост. Така би могло да се осигурява и разрешение за строеж. За имотите, фигуриращи в регистрите като общинска собственост, и за тези, за които са осигурени документи, показващи, че са собственост на Столична община, е поискано от Столичен общински съвет безвъзмездното прехвърляне на собствеността в полза на държавата. Очаква се решение, което ще бъде последвано от сключване на договор за дарение на имоти между Агенция „Пътна инфраструктура“ и Столична община. Разширението на Южната дъга на Софийския околовръстен път в участъка от жилищен квартал „Младост“ до автомагистрала „Тракия“ реално би могло да започне до края на тази година, смята Аврамова. Предстои подписване на договор с избрания изпълнител на проектирането и строителството на трасето. В участъка с дължина 5,8 км ще се инвестират близо 119 млн. лв. без ДДС, с които ще бъдат изградени две ленти за движение в посока, средна разделителна ивица, локални платна, разделителна ивица между локалите и директното трасе и тротоари. Пешеходното пресичане ще се осъществява чрез три надлеза.", "date": "2019.05.17", "title": "Недоволни се жалят заради ниски обезщетения за Южната дъга на София"}
{"url": "https://www.monitor.bg:443/bg/a/view/kelner-servira-vino-za-4500-paunda-vmesto-za-260-165425", "text": "Британски ресторант осигури на клиенти незабравимо преживяване, след като келнер се обърка и им сервира погрешно бутилка червено вино за 4500 паунда (5769 щатски долара), съобщи АП. От ресторант \"Хоуксмур\" в Манчестър написаха в Туитър, че се надяват клиентите да са прекарали добре, след като са пили \"Шато Льо Пен Помрол\" от 2001 г. вместо поръчаното от тях вино за 260 паунда (330 долара) пак от 2001 г. - \"Шато Пишон Лонгвил контес дьо Лаланд\". Говорител на ресторанта обясни грешката с многото клиенти тази вечер. Човек от персонала просто взел друга бутилка. Управата е казала на служителя да не се отчайва, както и че може да се случи такава грешка. Объркването предизвика порой от реакции в Туитър, като мнозина поискаха да им бъде запазена маса, обслужвана от същия сервитьор.", "date": "2019.05.17", "title": "Келнер сервира вино за 4500 паунда, вместо за 260"}
{"url": "https://www.monitor.bg:443/bg/a/view/spad-na-rannite-zapisvanija-za-sezon-2019-s-2-3-s-okolo-13-na-sto-po-malko-sa-ochakvanite-poleti-za-letishte-varna-165408", "text": "Министърът на туризма Николина Ангелкова бе в Добрич и проведе среща с представителите на туристическия бранш и местните власти от областта.  На срещата присъстваха областният управител Красимир Кирилов и народният представител Даниела Димитрова. Пред бизнеса министър Ангелкова припомни, че са разработени 27 дестинации - 8 културно-исторически, 12 винено-кулинарни и 7 спа дестинации, с които се цели както разширяване крилата на активните летен и зимен сезони, така и популяризиране богатствата на регионите и подкрепа на местните власти и бранша. Летният сезон е ключов за бранша, бе категорична министър Ангелкова и посочи, че към момента се отчита спад на ранните записвания с 2-3%, а с около 13 на сто по-малко са очакваните полети за летище Варна. В същото време преки конкуренти на България предлагат ниски цени и по тази причина е стартиран анализ, с който се цели да се определят мерки за привличане на повече чартърни полети в крилата на сезона. Сред вече предприетите действия са постоянните разговори с големите туроператори като „Томас Кук“ и ТУИ, които оперират на почти всички туристически пазари. Министър Ангелкова изрази надежда, че независимо от по-слабите записвания на пазари като Германия и Русия, спадът ще бъде компенсиран и ще се достигне ръстът от миналата година, тъй като по предварителни данни има ръст на записвания с по над 10 и повече на сто на ранни записвания от Украйна, Франция, Великобритания, Чехия и Полша. Според последната информация от НСИ, с 4,1% се увеличават приходите от нощувки в местата за настаняване с 10 и повече легла в периода януари – март 2019 г., спрямо същия период на 2018 г. Така за първите три месеца от настоящата година постъпленията достигат 151 млн. лв. Министър Ангелкова апелира браншът и местните власти да продължават да работят за повишаване на качеството на туристическия продукт и подчерта, че с богатата си култура, гостоприемство и природа България има условията да се пребори успешно с конкуренцията. В подкрепа на това тя посочи, че плаж Болата, който се намира на територията на област Добрич, е избран за един от най-красивите плажове в Европа. 32 428 туристи от 116 различни държави са гласували в конкурса, провеждан от европейската организация European Best Destinations, и българският плаж е избран като един от любимите им. Пред бранша министър Ангелкова каза, че към момента на територията на област Добрич неохраняемите плажове са 15 и заяви, че контролът ще е още по-стриктен и безкомпромисен. Проверките стартират от 1 юни и ще се извършват както по план, така и по сигнали. Приоритет в работата на третия кабинет на премиера Бойко Борисов е и намаляването на административната тежест и от началото му се работи последователно в тази посока, посочи министър Ангелкова. Тя припомни, че с промени в Закона за туризма отпаднаха 19 вида документи. Преди дни - на 9 май, беше публикуван за обществено обсъждане проект за изменение на Наредбата за изискванията към местата за настаняване и заведенията за хранене и развлечение, което цели да облекчи работата на бизнеса и апелира представителите на бранша да бъдат по-активни. Министър Ангелкова информира още, че вече се върви към положително решение на искането на България да бъдат сключени договори с немските здравни каси и те да изпращат за лечение и профилактика своите клиенти, с което ще насочим тяхното внимание към възможностите за здравен туризъм, които страната ни предлага. По време на срещата бе обсъдена и темата за детските лагери. В тази връзка министър Ангелкова посочи, че в момента се обсъжда и подготвя специална наредба за детските лагери, с помощта на която по-лесно да се сключват договори с руските региони и те директно да пращат децата си на почивка у нас. Сред въпросите, които министърът на туризма обсъди с бизнеса и местните власти бяха къмпингуването, инфраструктурни проблеми в крайморските общини и процесите на абразия по Северното Черноморие.", "date": "2019.05.17", "title": "Спад на ранните записвания за сезон 2019 с 2-3% "}
{"url": "https://www.monitor.bg:443/bg/a/view/vechnoto-derbi-mesti-basketfinala-165417", "text": "Вечното дерби между футболните отбори на „Левски“ и ЦСКА ще измести първия мач от финалния плейоф в Националната баскетболна лига. И двата сблъсъка са на 21 май (вторник), като футболният ще е на националния стадион, а в баскетболния „Левски Лукойл“ трябва да приеме „Балкан“ в зала „Универсиада“. Тъй като вечното дерби е с начален час 18.00, то баскетфинала най-вероятно ще започне в 21.00 ч., съобщи Bgbasket.com. Очаква се обаче федерацията да излезе с окончателно решение по въпроса. Останалите двубои от финалната серия, в която се играе до 3 победи от 5 мача, ще започват в обичайния час 19.00. Момчетата на Тити Папазов първи стигнаха финала след 3-0 победи срещу „Рилски спортист“, а „Балкан“ си осигури участието в последния, пети мач от полуфиналите, в който се наложи над „Берое“ в Стара Загора с 81:65. Тимът от Ботевград стигна до пълен обрат в серията, след като изоставаше с 1-2 и за втора поредна година ще спори за титлата. Над всички за успеха в Стара Загора бе Микейл Хопкинс със 17 т. и 12 борби. Силно включване с 15 т. и 6 борби направи Димитър Димитров. За „Берое“ 14 т. вкара Конър Франкамп, който подаде и 5 асистенции. „Откакто аз съм президент на „Балкан“, това ще бъде третият финал на отбора. Надявам се три да бъде щастливото ни число”, пожела си президентът на ботевградчани Михаил Михайлов. Въпреки че очаква на терена да има война във финалите, президентът на БФБ Георги Глушков изрази надежда, че ще има и феърплей, а публиката ще се радва на баскетбола.", "date": "2019.05.17", "title": "Вечното дерби мести баскетфинала"}
{"url": "https://www.monitor.bg:443/bg/a/view/bylgarija-stava-evrocentyr-za-podgotovka-na-spasiteli-pri-bedstvija-165414", "text": "„България става европейски център за обучаване на специалисти по бедствия, аварии и катастрофи, както и да се направи модерно училище за обучение на парамедици за нуждите не само на България, а за цяла Европа“. Това заяви президентът на Световната федерация на Червения кръст и Червения полумесец Франческо Рока, който е у нас по повод 140-та годишнина на организацията и е гост на нейното 66-то общо събрание. „Българската страна няма да има никакви финансови ангажименти. Всички необходими средства ще дойдат отвън“, каза акад. Христо Григоров, председател на БЧК. Той обясни, че единственото участие от страна на държавата е да предостави терен, който вече е намерен. По думите му центърът ще бъде изграден върху имот на Министерството на вътрешните работи, който не се използва и за който БЧК вече има съгласието на ведомството. Той се намира в близост до базата на червенокръстците Софийсксото село Лозен. Очаква се до 7-8 месеца Министерският съвет да гласува и да прехвърли земята. Друга идея е с пожарните коли да се движат линейки с парамедици, които ще се обучават в бъдещото училище. „Ако успеем да реализираме това намерение, ние ще разтоварим до голяма степен държавата. Към момента нещата не са много ясни, защото са необходими законодателни промени“, каза още акад. Григоров и добави, че това се очаква да се случи едновременно с отварянето на училището за парамедици. И към момента БЧК обучават такива специалисти по линия на Германския червен кръст, но броят им е твърде малък. Председателят на организацията заяви, че членската й маса се увеличава. Младежкият червен кръст има близо 20 000 доброволци, към тях се присъединяват още. Председателят на организацията отбеляза и още една положителна тенденция. „Докато преди 2-3 години финансовият ресурс, който събирахме, беше от баби и дядовци, сега той идва от корпоративния бизнес. Обърна се тенденцията. 70% от финансовите ни ресурси идват от бизнеса“, заяви акад. Григоров. Това се дължи на факта, че тяхната формула е „Обединявай и решавай“, а не „Разделяй и владей“.", "date": "2019.05.17", "title": "България става евроцентър за подготовка на спасители при бедствия"}
{"url": "https://www.monitor.bg:443/bg/a/view/otkriha-myrtva-jena-s-vyrzani-ryce-v-orlandovci-165415", "text": "Жена на около 30 години е намерена мъртва в столичния квартал „Орландовци“. Полицията работи по версията за убийство, тъй като жената е била открита с вързани ръце и прободена в гърлото. Към момента няма заподозрян за извършеното престъпление. Работи се по всички версии. Разпитани са близки на жената. Засега от МВР не съобщават повече подробности. 29-годишната жена е с множество криминални регистрации. Сигналът за открития труп е получен тази нощ, съобщават от МВР. Според първоначалния оглед по тялото на жертвата има следи от насилие. Ръцете и краката й били вързани със свински опашки. Прободена е в гърлото, съобщава trafficnews.bg. Убитата се казва Пенка и е криминално проявена, регистрирана като наркоманка. Жената, която е от ромски произход, е сред известните джебчийки в столицата. Има съмнения, че е починала след като е била пребита от собственици на къща, където е заловена да краде. Трупът е открит на улица, близо до дома на жертвата.  Последната информация, която се появи е, че има 9-годишен син, а мъжът й от дълги години работел в чужбина. Двамата са били разделени, но в момента той е в София и е привикан да дава показания. Близките на Пенка подозират, че виновни за смъртта й може да са охранители на бивш завод, който се намира в съседство. Гардовете заловили наскоро жената и брат й, защото ги заподозрели, че крадат желязо. След като пребили Пенка, те я остригали за назидание. Според съседите на Пенка е събирала железа, ровела по кофите и не е била конфликтна. Ползвала е наркотици и заради това е имала проблеми с полицията. Близките й обаче твърдят, че наскоро тя изкарала метадонова програма и вече била изчистена от дрогата.", "date": "2019.05.17", "title": "Откриха мъртва жена с вързани ръце в „Орландовци“ (ОБНОВЕНА)"}
{"url": "https://www.monitor.bg:443/bg/a/view/eksponirat-pregrydkata-na-oda-jon-pred-cyrkva-v-plovdiv-165410", "text": "Бронзовата скулптура „Прегръдката”, която бе в няколко други града в страната, акостира и в Пловдив. Арт творбата на авторката Ода Жон, чието истинско име е Михаела Дановска, бе експонирана още в петък в началото на „Старинен Пловдив” пред Катедралния храм „Света Богородица”. Ден по-късно – на 18 май т.г., със скулптурата ще се открие фестът за съвременно изкуство „Процес – пространство”. „Прегръдката” е поставена пред катедралния храм с любезното съдействие на пловдивската Митрополия. „Няма да има трапези с храна. Представянето на скулптура „Прегръдката” е съпътстващ проект на фестивал „Процес – пространство”, който стартира своето начало официално в събота вечерта. Това начало по някакъв начин съвпада и с Нощ на музеите, но това е фестивал, който ще продължи около 10 дни и ще приключи с изложба на 31 май в галерия „Резонанс”, съобщи за „Телеграф” Христина Бобокова от организаторите на събитието. Тя уточни, че в съботната вечер няма да има официозно рязане на ленти за откриването на фестивала. За сметка на това обаче всеки ще може да разгледа и дори да докосне „Прегръдката” до 15 юни т.г. „Хората могат да разсъждават по темата, заложена в нея или пък дори  да открият някакви нови смисли. Защото идеята на скулптурата е и провокация, и възбуда на въображение и мисли”, каза още Бобокова. Ода Жон е родена в София 1979 г. и баща ѝ е художник. Учи в художествената академия в Дюселдорф от 1998-2003-а. През 2000 г. се омъжва за прочутия немски художник Йорг Имендорф, който е бил неин преподавател. Но изложбите ѝ, които тя прави след смъртта му през 2007-а, я представят като оригинален артист със собствено мислене. На 23 ноември миналата година Ода Жон откри изложбата „Сърцевина“ в Националната галерия у нас – критика на възприемането на женското тяло като обект на консумация. В този контекст бе и пърформансът-вечеря.  Храната на тях бе аранжирана с формите на полегнали жени, оприличени от някои на русалки – голите части от телата им бяха покрити с резени колбаси, а главите бяха от зелки карфиол.  Фестивал „Процес – Пространство“ е основан през 1991 от Димитър Грозданов. От 1992 фестивалът се провежда ежегодно в Балчик и е първият частен и независим форум за съвременно изкуство, толериращ широк спектър на изразни форми. През годините той е широка платформа за междукултурен диалог и срещи между различни поколения артисти, школи и държави. С напредване на годините, фестивалът се развива и разширява своите сцени, като от 2016 провежда изданията си и в Русе и Пловдив. Мотото на тазгодишното издание на форума е „Отношения без форма“. Програмата включва презентации, уъркшопи, демонстрации, прожекции, пърформанси и интерактивни дейности в градска среда. 14 съвременни артисти от всички краища на света ще покажат изкуството си от 18 до 31 май в Пловдив. Основната фестивална изложба ще бъде експонирана в галерия „Резонанс”, а в Постоянна експозиция „Енчо Пиронков” ще има лекции и презентации. Такива ще има и в къща  \"Best Rest”. За \"Прегръдката\" пък е отредено откритото пространство пред храма в началото на Стария град. Именно гостуването на скулптурната творба на българската художничка е най-провокативното събитие в рамките на фестивала. 29-тото издание на „Процес-Пространство“ ще сподели артистичната сцена с множеството и разнообразни културни събития, част от „Пловдив - Европейската столица на културата 2019“.", "date": "2019.05.17", "title": "Експонират „Прегръдката” на Ода Жон пред църква в Пловдив"}
{"url": "https://www.monitor.bg:443/bg/a/view/kadilak-ostin-i-socpatrulka-predizvikaha-furor-v-mineralni-bani-165397", "text": "Участниците от ралито за ретро автомобили „Марица 2019” спряха за кратко и предизвикаха истинска сензация в курортното селище кай Хасково Минерални бани. Ралито се провежда за осма поредна година, като стартът му е в Пловдив на 17 май, а финалът на 19 май в Александруполис. Тази година в ралито участват общо 42 автомобила от които 37 са състезатели и 7 участници са просто фенове извън състезателната програма. Стотици се стекоха на паркинга пред общината за да видят атрактивните ретро коли. Кметът Мюмюн Искендер връчи почетна купа на собственика на спортен автомобил „Остин Спринт” модел 1969 г. Шаап Акташ. Турският бизнесмен е един от големите чуждестранни инвеститори в България. Притежава фабрика за производство въздушни възглавници за тирове край Пловдив. Акташ е един от основните спонсори на рали „Марица” от самото му начало. Всеобща симпатия и усмивки посрещнаха най-малката участничка в ралито 6-месечната Михаела. Сред ретро красавиците се открояваха „Кадилак Севиля”, „Порше”, Мерцедеси и Ситроени от различни марки и години. Представени бяха и няколко возила от времето на социализма, а една от големите атракции беше патрулка „Москвич” на някогашната Народна Милиция. След кратка почивка те се отправиха към Одрин, а финалът е на 19-и май в Александруполис.", "date": "2019.05.17", "title": "„Кадилак”, „Остин” и соцпатрулка предизвикаха фурор в Минерални бани"}
{"url": "https://www.monitor.bg:443/bg/a/view/teodor-shte-prepluva-blagotvoritelno-30-ezera-165393", "text": "Русенецът Теодор Цветков ще преплува благотворително близо 30 езера в България, а събраните средства ще бъдат дарени на фондацията „Нана Гладуиш – Една от 8“, подкрепяща болни от рак на гърдата жени. Поредното си добротворство 24-годишният треньор по плуване ще започне на 31 май от Нановското блато и Карлиевото езеро и ще приключи на 22 юни на езерото Липник край русенското село Николово. В някои от дните спортистът ще преплува по два или по три водоема. „Обичам да сбъдвам мечтите си и да помагам“, обясни скромно младият човек. Подкрепата на родителите, брат му Валентин и приятелите му дават кураж и той е убеден, че ще продължи и в бъдеще с благотворителните си инициативи. Преплуването на езерата се прави за първи път у нас. След съгласуване с Министерството на околната среда и водите е било решено точно кои да бъдат те. От списъка с 200 езера са посочени тези близо 30. На местата, на които ще се провеждат преплуванията, ще има урни за събиране на средства. Пари могат да се дарят и по банков път на сметката на фондацията. Намеренията на Теодор са след акцията да създаде енциклопедия за езерата в България, като приходите ще са за „Една от 8“. Теодор Цветков започна благотворителните си инициативи през 2017 г. През миналата година плува 10 километра с една ръка и 50 километра със завързани крака в подкрепа на фондацията „Александър Русев“, която помага на деца с увреждания. Преплувал е и езерото Липник, за да събере средства за лечението на болно момиче. Два пъти на Богоявление е вадил кръста от Дунав край Русе и веднъж – от река Вардар в Македония.", "date": "2019.05.17", "title": "Теодор ще преплува  благотворително 30 езера"}
{"url": "https://www.monitor.bg:443/bg/a/view/mnogodetna-majka-zarjaza-shestte-si-deca-165405", "text": "Многодетна майка от ромската махала на Любимец изостави шестте си отрочета и изчезна. Бащата им е в затвора и малчуганите са останали сами в критична ситуация. От отдел „Закрила на детето“ към дирекция „Социално подпомагане“ в Свиленград веднага са реагирали и по най-бързия начин са се погрижили за хлапетата. Най-малките от тях са едва на 1,5 и 2,7 г., като и вече са били настанени в приемни семейства. За 8-годишното им братче ще се грижат от Центъра за настаняване от семеен тип, а за другото, на 12 г. в център за социална и обществена подкрепа. Останалите две деца са пълнолетни. За още три деца от Димитровче, изоставени от майка си, съобщават от ДСП-Свиленград. Бащата на момичетата е починал. Майката пък била издирена, но подала заявление, че не може да се грижи за отрочетата си. Те били настанени при леля си. И трите учат в местната гимназия „Христо Ботев“, като редовно посещават училище и са с добър успех.", "date": "2019.05.17", "title": "Многодетна майка заряза шестте си деца"}
{"url": "https://www.monitor.bg:443/bg/a/view/zelenski-razpuska-parlamenta-v-kiev-165412", "text": "Володимир Зеленски получи правото да разпусне Върховната рада - парламента на Украйна, пише руския в. \"Ведомости\". Избран за държавен глава на 21 април, Зеленски ще встъпи в длъжност на 20 май. Законодателството му дава възможност до 27 май да разпусне Върховната рада и да свика предсрочни избори за парламент. Зеленски заяви пред журналисти още преди втория изборен тур, че ако стане президент, може да разпусне Радата предсрочно. Щабът на Зеленски разпространи по-рано видеопетиция за разпускане на Радата. Самият той обвини депутатите, че протакат встъпването му в длъжност и ги разкритикува за поредното неизпълнение на дадени обещания. Зеленски най-вероятно ще разпусне парламента веднага след клетвената церемония, каза Дмитрий Разумков, съветник на бъдещия лидер. Според него Зеленски обаче е готов да помогне на депутатите \"да изпълнят накрая поне част от обещанията, давани преди\".  Междувременно управляващата коалиция в украинския парламент се разпадна вчера, след като групата на партия \"Народен фронт\" във Върховната рада напуска коалицията.", "date": "2019.05.17", "title": "Зеленски разпуска  парламента в Киев"}
{"url": "https://www.monitor.bg:443/bg/a/view/tramvaite-20-i-22-s-nov-marshrut-za-tri-dni-165409", "text": "Ремонт на релсовия път по линията на 20 и 22 ще промени обичайния маршрут на движение за 3 дни – събота, неделя и понеделник, съобщиха от Центъра за градска мобилност. Ето временната организация:   На 18.05.2019 г. (събота) от 04:30 до 16:00 часа трамвайна линия № 20 ще се движи по маршрут от депо Искър до трамвайно ухо “Гео Милев”. След 16:00 часа маршрутът се възстановява до метростанция “Опълченска”. - от 04:30 до 24:00 часа трамвайна линия № 22 да се движи по маршрут от ж.к. Красна поляна до площад “Паметник Левски”. За линията се разкриват временни спирки: - с код 6102 “Площад Паметник Левски” на 30 метра преди ул. “Панайот Волов” в посока площад “Паметник Левски” – крайна и начална; - с код 6103 “Площад Паметник Левски” на 60 метра след пешеходната пътека в посока автостанция Изток. На спирките ще бъдат монтирани табели. Разкрива се временна автобусна линия № 20-ТМ., автобусите ще спират на съществуващите автобусни спирки по маршрута и на трамвайните спирки по бул. “Шипченски проход” и на трамвайната спирки с код 1822 “Ул. Алеко Константинов” на бул. “Мадрид” в посока театър “София”. По линията на 22 от 04:30 до 24:00 часа също ще има временна автобусна линия с номер 22-ТМ. Автобусите ще спират на съществуващите автобусни спирки по маршрута; както и двупосочно на трамвайната спирки с кодове 1821 и 1822 “Ул. Алеко Константинов” на бул. “Мадрид” и трамвайните спирки по бул. “Янко Сакъзов”. За 19 и 20.05.2019 г. (неделя и понеделник) трамвайният транспорт по линия 22 ще се движи от 04:30 часа на 19.05.2019 г. (неделя) до 24:00 часа на 20.05.2019 г. (понеделник) по маршрут от ж.к. Красна поляна до трамвайно ухо “Гео Милев”. Мотрисите да спират на всички съществуващи трамвайни спирки в променения участък от маршрута. В този интервал от време се разкрива временна линия № 22-ТМ с маршрут от автостанция Изток (начална спирка на автобусни линии № 90, 117 и 118) по ул. “Летоструй”, надясно по бул. “Ботевградско шосе” до гара Подуене, направо по бул. “Мадрид”, надясно по ул. “Проф. Милко Бичев”, надясно по бул. “Ген. Данаил Николаев” и наляво по бул. “Ботевградско шосе” по маршрута до автостанция “Изток”. Автобусите ще спират на съществуващите автобусни спирки по маршрута и на трамвайната спирки с код 1821 “Ул. Алеко Константинов” на бул. “Мадрид” в посока театър София.", "date": "2019.05.17", "title": "Трамваите 20 и 22 с нов маршрут за три дни"}
{"url": "https://www.monitor.bg:443/bg/a/view/sedmichen-monitoring-13-17-maj-165411", "text": "Царят на животните стои в ъгъла омърлушен. Или е умърлушен. Филолозите още спорят над това. А след като спорят, тази дума вероятно трябваше да фигурира в т. нар. „малки матури“. Вместо друга непозната дума за повечето деца на 10 и 11 години. Съчинителите на теста за външното оценяване по български език и литература могат да се гръмнат. Не в буквалния, в преносния смисъл. Защото според Ангел Каралийчев лисицата е хитра. А до това определение най-много се доближава лукава. Ако не вярвате, отворете речника. Там пише буквално следното: хѝтър — прилагателно име... Който е проява на обиграност, лукавство. С други думи всеки четвъртокласник, определил лисицата като лукава е прав. И в същото време е сбъркал. Някои просто са нацелили като на тото верните отговори, защото тестовете представляват точно това – лотария, в която се зачертават числа. Щом верният отговор може да се даде с налучкване, здраве му кажи. Защо тогава направо не раздадат на децата едни дипломи с празни графи, та да си налучкат и оценките в тях. Хем ще се спести време, хем ще е по-лесно. „Малките матури“ са пародия. Недорасли и недомислени. Напълно излишни. Те оправдават наличието на едни чиновници, които отчитат дейност. И влудяват родители и учители, които побъркват децата. Тестовете отучват децата да мислят. Защо им е да го правят, след като могат да играят на сляпо. А че след няколко месеца ще излязат стресово от класната стая при учителката, която четири години ги е дундуркала майчински и ще им се наложи да разказват и преразказват уроци, никой в МОН не го е еня. Да се оправят! Тестовете са еманация на глупостта. Липса на прозорливост. Бумащина. Мога и други думи да изредя, но се съмнявам, че експертите в МОН ще разберат за какво им говоря. Може да се наложи да налучкват и те верните отговори. Дотам сме докарали процеса на образование. Превърнали сме го в образУвание. Доброкачествен тумор, който трябва да бъде изрязан. На операционната маса трябва да легнат всички онези безмозъчни същества, които превръщат децата ни в маса. Трябва да им оперираме мозъците по спешност. Белким престанат да вредят. Четвъртокласниците да не са сами, и някои журналисти им правят компания. И наблягат на басните. В „Сега“ например са спипали една друга лисица, която е хитра, но в същото време се е отъркала до лъва и е станала и тя подла, защото се е наместила на здравата вълча гърбина и язди здравеопазването в тръст. То ако ще си правим интерпретации, ездачката с хитра муцуна е първа братовчедка на оная, прозорливата, дето всеки я иска за свой приятел. Но пък една друга народна мъдрост гласи, че каквито са ти приятелите, такъв си и ти. А крепката дружба на това издание с едно лукаво сдружение, дето язди по сметка един здрав и прав банкер беглец, е малко съмнителна. Хитра такава. И пресметлива. В тази коалиция не е много ясно кой на кого е кум и кой на кого – сват. Кумчо Вълчо и Кума Лиса са подставени лица. Тяхната басня други им я пишат. И други ги яздят. От тях зависи дали кумът и кумата ще са съотборници или ще си дерат кожите ритуално. „Бойците“ на Цветан Василев се изтъркулиха. И се намериха с „биволите“. Правило на лъжеца: когато ти инициират проверка, е компромат. Когато ти инициираш проверки по слухове, е битка срещу мафията. А истината е, че в случая точно участниците в тази отборна игра без правила бичат опорките на мафията. „Пипни ме тук, и тук, и тук... Навсякъде ме пипай. И не питай защо...“ Мотивите на съда за присъдата на Иванчева са обект на по-особен прочит от страна на някои разбирачи. Основното е пипнала ли е подкупа или не го е пипнала, а не искала ли го е или го е поискала. А там където е Иванчева, съвсем естествено цъфва и „половинът“ на черния лебед, който се тръшка, че прокуратурата била политизирана. То пък щото той хич не е. Дали ще е „царят на ООН“ или ще е Лозан – голяма разлика няма. Пет села правят подписки в защита на фермера Димитракис. Дузина грантаджии ги заглушават с напеви в защита на бандитите! И звучат от фалшиво, по-фалшиво. На обществото му писна от хора, които оправдават финансирането си с призиви битите и е*аните да гледат философски на нещата! Писна му и от дебилските доводи, с които се оправдава кражбата, защото... това е просто някаква вещ. На всички им писна от двойни стандарти! Грантовете не миришат, нали? Не върви да харесвате само това, което ви изнася от чуждите порядки. Бъдете честни пред себе си, немили и недраги грантаджии и чуждопоклонници по сметка! Стимулирането на крадеца да продължава в същия дух, защото е: беден, неграмотен, дискриминиран, представител на малцинствата (което след някоя и друга година ще е спорно твърдение), е съучастие в продължавано престъпление. И ако извършителят е: беден, неграмотен, дискриминиран, представител на малцинствата, то съветникът и закрилникът му трябва да отговаря наравно с него за всяко следващо престъпление, защото го е подтикнал към това. Ако живеехме в държавата, с чиито грантове си пълните гушата, д-р Иван Димитров, който застреля Жоро Джевизов - Плъха от \"Столипиново\", щеше да отговаря пред съда само за притежание на незаконно оръжие и патрони. А по всяка вероятност нямаше да има вина и за това, защото още в първия магазин щеше да се сдобие с напълно легално оръжие. За всичко друго щеше да е невинен, защото нахлуването в чужд имот е престъпление, което не подлежи на дискусии. В идентична ситуация е и Димитракис. Какво трябваше да направи? Да заколи кравите си и да ги транжира, за да може бандитите да не се морят? Трима срещу един. Разликата е само, че ако бизнесменът беше убитият, най-вероятно признание от страна на извършителите нямаше да има. Даже напротив – щяха по най-бързия начин да си осигурят алиби. Тъпо като ония правозащитници, които защитават бандитите, сякаш животът им зависи от това. Точката на кипене в обществото отдавна е достигнала своя пик. Всеки втори се идентифицира с доктора или фермера. И застава на тяхна страна. Третият, който защитава бандитите, е или грантаджия (тоест, интересчия), или дървен философ (глупак), на който не му пука за другите, а си говори ей така, колкото да се намира на приказка. Обяснете на роднините на изнасилената старица, която склопи очи в мъки, че е трябвало да не мърда много, докато изродът, нахлул в дома й задоволява нагона си, след като е претарашил шкафовете за пенсията. Обяснете на старците в блока, че не трябва да вардят с тояги мазетата, а да отворят широко врати, защото бурканите със зимнината ще отидат за едно добро дело – да нахранят десетина гладни гърла на безполезни същества, които нямат и един работен ден в живота си, затова не ценят придобитото с труд. Тези буркани са начин за оцеляване и на хората, от които са взети. Не ми излизайте с притчи и не ми казвайте, че трябва да си подам и другата буза, когато ме удрят. И че кражбата не е кражба, а оцеляване. Чета историята за фермера и пред очите ми изплуват кадър след кадър. Този филм е най-касовият от двайсетина години. Не остарява. И нищо в него не се променя. Сценарият е един и същ: Лошите безчинстват, добрите си дават и другата буза... Докато копчето не изгасне и не настане мрак. С матури започваме, с матури свършваме. Не в буквалния смисъл. Малките още не са нахитрели дотам, че да го правят, иначе и на тях като на абитуриентите щяха да им пратят маскирани дансаджии, бопаджии и жандармерия. За да ги стресират какво ще се случи, ако решат да извадят пищова. Квесторите, влезли в ролята на изброените органи, ще ги гръмнат на място. Или най-малкото ще им докарат тикове. А преписването е философия. Ако беше толкова лошо, разни експерти нямаше да преписват чужди стратегии и да ги представят като универсално решение. В този ред на мисли обществото продължава да жужи като кошер по адрес на Националната стратегия за детето. Най-добре двете с Истанбулската конвенция ще се хванат за ръчичка и да си ходят. Прав им път, все ще се намери кой да ги припознае. По възможност – по-далеко от тук.", "date": "2019.05.17", "title": "Седмичен мониtоринг (13 – 17 май)"}
{"url": "https://www.monitor.bg:443/bg/a/view/fandykova-otkri-izlojba-v-syrceto-na-sofija-vyv-viena-165396", "text": "Кметът на София Йорданка Фандъкова откри в културен институт „Дом Витгенщайн“ във Виена изложба „В сърцето на София“, посветена на 140-та годишнината от обявяването на града за столица на България. На събитието присъстваха Н.Пр.посланикът на България Иван Сираков, интелектуалци, културни дейци, както и зам.-кметът Тодор Чобанов и директорът на Софийската градска художествена галерия Аделина Филева, съобщиха от Столичната община. „Тази година отбелязваме 140 години от обявяването на София за столица. Това е знаков момент от историята на нашия град, който аз и моят екип оценяваме като възможност да покажем развитието на града ни и потенциала, който София носи“, заявила Фандъкова пред гостите на експозицията. По думите й София е един от най-стари европейски градове заедно с Рим и Атина, които днес са столици. Изложбата, която ще остане един месец в института, представя творби от български художници, в които е отразено архитектурното наследство на София. „Творбите свидетелстват за яркото присъствието на европейските архитекти в столицата или на български, по-голямата част от които са получили своето професионално образование в Австрия, Чехия, Италия, Германия и др.“, коментират от „Московска“ 33. В експозицията са включени творби на Никола Танев, Найден Петков, Цанко Лавренов, Александър Стаменов, Деню Чоканов, Владимир Кавалджиев, Тодор Хаджиниколов и др. „Благодарение на Софийската градска художествена галерия и г-жа Аделина Филева, можем да разгледаме експозицията във Виена, която за десети път е на първо място като най-добър град за живеене“, подчерта Фандъкова. По късно тя ще проведе среща с кмета на Виена д-р Михаел Лудвиг.", "date": "2019.05.17", "title": "Фандъкова откри изложба „В сърцето на София“ във Виена"}
{"url": "https://www.monitor.bg:443/bg/a/view/toto-pechalbi-tiraj-39-165406", "text": " Числа - (1, 17, 36, 38, 42, 45); 6 - няма, 5 - 5 по 5033,80 лв., 4 - по 109,40 лв., 3 - по 6,10 лв.; ДЖАКПОТ: 3 860 444,84 лв.  Числа - (5, 11, 15, 18, 28, 30); 6 - няма, 5 - 5 по 1926,10 лв., 4 - по 28,90 лв., 3 - по 2,80 лв.; ДЖАКПОТ: 521 302,43 лв.  I теглене - (7, 18, 24, 31, 34); 5 - 1 от 20 373,50 лв., 4 - по 91,80 лв., 3 - по 5,00 лв.; II теглене - (2, 10, 14, 22, 24); 5 - няма, 4 - по 226,10 лв., 3 - по 8,60 лв.  Числа - (6, 11, 16, 21, 37); Зодия 4 - Рак; 5+1 - няма, 5 - няма, 4+1 - няма, 4 - 9 по 500,00 лв., 3+1 - 24 по 100,00 лв., 3 - 222 по 10,00 лв., 2+1 - по 5,00 лв., 1+1 - по 1,50 лв., 2 - по 0,80 лв., 0+1 - по 1,00 лв.; ДЖАКПОТ: 3 000 000,00 лв.  Позиции - (3, 4, 7); Цифри – (3, 3, 0); 3 - 3 по 8090,20 лв., 2 - по 68,60 лв.; ДЖАКПОТ: 0,00 лв.  Година 14, месец 12, дата 28, ден 2; I група - няма, II - 1 от 428,70 лв., III - няма, IV - няма, V - 8 по 26,80 лв., VI - 4 по 42,90 лв., VII - 7 по 30,60 лв., VIII - 28 по 6,10 лв., IX - 38 по 6,80 лв., X - по 4,50 лв., XI - по 2,50 лв., XII - по 2,80 лв., XIII - по 2,10 лв., XIV - по 1,40 лв., XV - по 1,20 лв.; ДЖАКПОТ: 11 925,50 лв.", "date": "2019.05.17", "title": "Тото печалби - тираж №39"}
{"url": "https://www.monitor.bg:443/bg/a/view/papa-francisk-platil-3-5-mln-evro-za-tok-gaz-i-voda-na-bedni-165394", "text": "През 2018 г. Ватикана е платил по нареждане на папа Франциск 3,5 млн. евро, с които тънещи в недоимък семейства са били задлъжняли на италианската държава за електричество, газ и вода. Това съобщи авторитетният римски всекидневник „Република“, уточнявайки, че многото пари са излезли от касата на ръководената от полския кардинал Конрад Крайевски Апостолическа служба за милосърдие. Средствата са били разпратени до онези епархии в страната, където крайно нуждаещите не само са много на брой, но и живеят в истинска мизериял В. „Република“ уточнява в обширната си дописка, че обикновено Ватикана никога не парадира с неговите милосърдни жестове, но през тези дни това се е наложило заради отправените към кардинал Крайевски заплахи да бъде арестуван от италианската полиция. Той предизвика завчера гнева на някои сили на крайната десница с това, че включи без разрешение и съответно незаконно изключения ток на жилищен блок в Рим, окупиран от бездомници и нуждаещи се от покрив семейства. Придържайки се към буквата на закона известни юристи коментираха действията на Крайевски като недопустими и поискаха от прокуратурата той да бъде задържан и съден. Нещо повече – министърът на вътрешните работи и вицепремиер Матео Салвини заяви на всеослушание, че кардиналът може да включва ток когато си поиска, стига Ватикана да плати сметките на длъжниците. Последва реакцията на Държавния секретар на Светия престол монсиньор Пиетро Паролин, който каза на министъра, че можел да бъде спокоен, тъй като Ватикана вече плащал на поразия сметки на задлъжнели към държавата абсолютни бедняци. Кардинал Крайевски получи пълна подкрепа и от известния с милосърдието си орден на монасите-францисканци. Те предупредиха Салвини и властите в Италия, че ако шефът на Апостолическата служба за милостиня бъде задържан, то те щели да отидат веднага в най-близките полицейски управления. И щели да ностаяват до припадък да бъдат закопчани с белезници и да бъдат хвърлени зад решетките.", "date": "2019.05.17", "title": "Папа Франциск платил 3,5 млн. евро за ток, газ и вода на бедни"}
{"url": "https://www.monitor.bg:443/bg/a/view/vivacom-pusna-sateliten-internet-na-antarktida-165390", "text": "Vivacom предостави неограничен достъп до интернет на българските учени в антарктическата база „Св. Климент Охридски“ на остров Ливингстън, Южния полюс. Услугата се осъществява чрез директна връзка през сателитна станция Плана на Виваком, през спътник на най-големия сателитен оператор SES. С новата услуга българските учени ще могат да обменят данни в реално време, както и да ползват директна IP телефонна връзка, а това значително ще подобри процесите на работа на Антарктическата база. Освен интернет на Южния полюс, Vivacom предостави като дарение и интернет връзка към телескопа на катедра Астрономия на Софийския университет, разположен в Геодезическа обсерватория Плана. Чрез интернет връзката, астрономите ще могат да управляват дистанционно телескопа им, както и да получават данни в реално време. От този месец на сателитна станция Плана на Vivacom работи и L band радиотелескоп на катедра Астрономия, чрез който се правят космически изследвания като изучаване на еволюцията на галактики и галактически купове. С тези услуги компанията подпомага и насърчава научноизследователската и образователна дейност на Българския Антарктически съюз и на Софийския университет, каза Владимир Рангелов, Старши мениджър продажби в компанията. „Оценяваме високо дарението и помощта на Vivacom. Изследователската работа на българските астрономи ще се улесни значително с подобряването на скоростта и неограничения достъп до информация и данни. Това е неоценим принос, който ще подпомогне значително проучванията ни“ каза доц. Евгени Овчаров, ръководител катедра Астрономия на СУ.", "date": "2019.05.17", "title": "Vivacom пусна сателитен интернет на Антарктида"}
{"url": "https://www.monitor.bg:443/bg/a/view/obshtina-kresna-s-rekord-po-novoregistrirani-jiteli-v-podgotovka-za-predstojashtite-izbori-165387", "text": "   Община Кресна води класацията в Благоевградска област по новорегистрирани на настоящ адрес от месец януари до 25 април тази година. С 674 нови жители се е увеличила общината от началото на годината. От тях 388 са получили регистрация в град Кресна, в село Горна Брезница – 110, в село Долна Градешница - 83, в село Сливница – 48, в село Ощава – 23, а в село Стара Кресна – 10 души. Според кмета на Общината Николай Георгиев, който обяви тези данни след запитване по Закона за достъп до обществена информация увеличението на пожелалите да получат адресна регистрация в Кресна и общината се дължи на  подобреното качество на живот: “ Повечето от регистрираните по настоящ адрес са лица, които живеят в Сандански, Благоевград, София, но са свързани с Кресна и не им е безразлично кой ще е кмет. Има и работници, които са ангажирани в строителството на автомагистралата”, каза за struma.bg кметът Николай Георгиев.    Прави впечатление, че новодошлите са подали заявленията си до 25 април, когато  изтече срокът за 6-месечната уседналост, която се изисква за гласуване в местните избори по настоящ адрес: „С 674 гласа могат да бъдат избрани минимум двама съветници и сериозно да натежат при кметския вот, коментират анализатори. На последните местни избори през 2015 г. в Кресна действителните гласове са били 3314, като квотата за избор на един общински съветник от общо 13 е била 255 гласа. Сегашният кмет Николай Георгиев, който бе подкрепен от местната коалиция „Обединени за Кресна“, включваща партиите БСП, АБВ, БДЦ, БЗНС „Ал. Стамболийски“ и Алтернатива за българско възраждане, бе избран с 1486 гласа“, допълват анализаторите.    В социалните мрежи се разгоря остра дискусия относно рязкото увеличение на пожелалите да станат жители на общината. Най острия коментар беше на кресненлията Венцислав Иванов: „„До всички кметове, които напълнихте Кресна с цигани: Изборите са до време, а в селото вече не можеш да се разминеш от такива. Престанете, че ВИЕ си уреждате ДАЛАВЕРАТА, ама НИЕ ще сърбаме попарата…”, написа Венцислав Иванов.", "date": "2019.05.17", "title": "Кресна с рекорд по новорегистрирани жители в подготовка за предстоящите избори"}
{"url": "https://www.monitor.bg:443/bg/a/view/gradushka-unishtoji-zemedelska-produkcija-v-dolna-studena-i-cenovo-165386", "text": "Пороен дъжд, придружен от силен вятър и градушка с големина на лешник, унищожи земеделска продукция в русенските села Долна Студена и Ценово. Стихията се разрази към 21,30 часа в четвъртък, като за по-малко от половин час се изсипаха близо 40 литра дъжд на квадратен метър, съобщават от общината в Ценово. „Унищожени са близо 80 на сто от посевите с есенници, пролетни култури, овощни градини и лозови масиви на стотици декари в землището на селото“, казва кметът на Долна Студена Николай Стойчев. По нивите са останали да стърчат само стръкове от стеблата на слънчоглед и царевица. Движението на автомобили по два пътни участъка в общината е било затруднено заради наноси от кал и камъни. Със специализирана техника тази сутрин е започнало разчистването им. За ситуацията е информиран областният управител на Русе. Очаква се комисия да направи оглед и оценка на щетите, за да се компенсират земеделските производители. Снимки: Община Ценово", "date": "2019.05.17", "title": "Градушка унищожи земеделска продукция в Долна Студена и Ценово"}
{"url": "https://www.monitor.bg:443/bg/a/view/alo-izmamnicite-zavlekli-23-mln-lv-za-poslednite-3-g-165389", "text": "За последните 3 години ало измамниците са завлекли между 20 и 23 млн. лв. Това отчете вътрешният министър Младен Маринов в НС по време на парламентарен контрол. За времето от 2016 до 2018г. се отчита спад в регистрираните телефонните измами. През 2016г. те се били са 1399, през 2017г. са се свили на  1325, а миналата година са вече 1097. По думите му от началото на година до 30 април 2019г. са регистрирани 343 телефонни измами,което е намаление с около 15% спрямо същия период на 2018 г, когато са били  404. Причинените вреди са за над 2,5 млн. лв. Министърът обясни, че измамниците се разделят на няколко категории- въртачи, контрольори и мулета и допълни, че измамниците мигрират предимно в съседна Румъния и използват СИМ- карти на чужди мобилни оператори, както и липсва физически контакт между жертвата, мулето и извършител.„МВР насочва усилията си не само към най- ниското ниво- мулетата, но и към доказване на организирана престъпна дейност“, поясни Маринов. Той даде за пример  последната акция  от април, когато бяха задържани 10 човека. МВР-шефът поясни, че за да се борят ало измамите, е нужен мултидисциплинарен подход. Именно затова МВР си сътрудничи добре с банките и мобилните оператори. Той допълни, че са определени банкови и полицейски служители за пряк контакт при съмнение за телефонна измама. „От МВР са предоставени критерии за идентификация на потенциални жертви на телефонни измами“, коментира Маринов. Един от мобилните оператори пък е предприел и вътрешен мониторинг на нетипичния трафик, който да спира. Така в следствие на всички мерки обажданията с цел измама от над 81 000 през февруари  са намелели до над 18 през март, а през парил са 1581 опита за измама. „Набелязани са и се прилагат идентични мерки с другите два телекома“, уточни министърът.", "date": "2019.05.17", "title": "Ало измамниците завлекли 23 млн. лв. за последните 3 г. "}
{"url": "https://www.monitor.bg:443/bg/a/view/sonja-joncheva-shte-pee-na-ubileja-na-vineskata-opera-165391", "text": "Българската оперна прима Соня Йончева ще се включи в празничния концерт по повод 150-тата годишнина на Виенската държавна опера. Юбилейното събитие ще се състои на 26 май на площад „Херберт фон Караян“, пред сградата на Операта. Пред любителите на класическата музика родното сопрано ще изпълни ария от операта „Мадам Бътерфлай” на Пучини. Освен нея в концерта ще се включат още Валентина Нафорнита, Александра Киржок, Бенджамин Бернхайм, Ервин Шрот и др. Новината за участието на Йончева в юбилейния спектакъл идва само месец, след като певицата обяви, че според закона в Австрия тя няма право да излиза на сцена в напреднала бременност, заради което няма да може да се включи във фестивала в Залцбург през лятото. обясни през месец март оперната прима.", "date": "2019.05.17", "title": "Соня Йончева ще пее на юбилея на Виенската опера"}
{"url": "https://www.monitor.bg:443/bg/a/view/nastaniha-v-tajni-kvartiri-mishenite-na-ubieca-ot-kostenec-165388", "text": "Евентуалните мишени на убиеца от Костенец Стоян Зайков, са под полицейска защита, а част от тях даже вече са преместени от полицията в тайни квартири. Това стана ясно от коментара на вътрешния министър Младен Маринов в кулоарите на парламента отпреди минути. Някои от лицата от графата „застрашени“ са делокализирани, съобщи Маринов. Към всички потенциални жертви са предприети мерки за защита, уточни той. Продължава и операцията по издирване на евентуалния извършител, на лицето, което се укрива - Стоян Зайков, каза Младен Маринов. Издирването на Зайков продължава вече осми ден след убийството на приятелката му Милена Шишкова и намерения преди два дни труп на негов братовчед Валентин Петров. За Зайков се знае, че е стар познайник на МВР, неведнъж е излизал в нелегалност, умее да оцелява, а след последната кражба е успял да се укрие от полицията в продължение на цяла година. Последната предполагаема жертва на Зайков, който разстреля жена си и комшията си беше намерена мъртва от полицията в квартал „Полето“ на град Костенец, в която живее издирваният килър Стоян Зайков - Чане. Къщите им ги дели една ограда. Според местните хора мъжът се казва Валентин и е на 42 години. „На този етап мога да кажа, че сутринта (б.р. в сряда) в ОДМВР – София е получен сигнал за лице, което не се е явило на работа. Колегите са проверили адреса и там са открили труп“, заяви министърът на вътрешните работи Младен Маринов. Местни хора твърдят, че 42-годишният мъж е братовчед на издирвания Стоян Зайков – Чане. Той е застрелян с ловна пушка в шията. Една ограда дели домовете на Стоян и Валентин, а само часове преди да бъде открит мъртъв Валентин е говорил пред медии. Той е предупредил, че Чане няма да се предаде, а ако бъде открит, ще стреля на месо. От години двамата били в лоши отношения, защото няколко пъти Чане ги е обирал. „Значи аз бях 6 клас, когато ни обра и тогава пак така - цялата полиция, с месеци не го намериха. 6-ти клас, каква психика трябва да имаш, че да можеш да се криеш? „, каза Валентин. Още първия ден след кървавото убийство той бил отведен на разпит в полицията. Валентин разказал, че се страхува да не му се случи нещо. Хората в квартала коментират, че Чане се крил именно на неговия таван и мъжът го е разкрил и тогава е бил застрелян. От полицията обаче не потвърждават тази информация. Бившият затворник Чане изчезна безследно след като преби и застреля бившата си приятелка и майка на сина му Милена Шишкова миналия петък. Полицията вече претърсва и пернишкия регион за изчезналия безследно Зайков. Главният секретар на МВР Ивайло Иванов пък обясни, че акцията по издирването на Зайков е безпрецедентна. В нея участвали спецполицаи с автомати, снайперисти, хеликоптер и следови кучета. Така осъмнал и Костенец. Бащата на издирвания Георги Зайков заяви пред bTV, че той е последният човек, когото синът му ще потърси. Двамата прекъснали отношенията си преди 15 години. Един от първите домове, претърсени от криминалистите още в петък, е на близкия му приятел Ангел. Мъжът обаче не вярва, че Стоян е посегнал на бившата си приятелка. Оправдава бягството му със страх, защото е криминално проявен и осъждан. По думите на Ангел Стоян Зайков няма и мобилен телефон. Хвърлил го в печката. Стоян бил бракониер и познавал добре гората. Разследващите са поискали от местните власти пълен списък на изоставените сгради и постройки, за да бъдат претърсвани една по една. Проверките вече обхващат район от 20-30 км около Костенец, но стигат и до Перник след няколко подадени сигнала, че е забелязан там. Зайков засега не е обявен за международно издирване. Причината е че още от преди години има заповед да не напуска страната.", "date": "2019.05.17", "title": " Настаниха в тайни квартири мишените на убиеца от Костенец (ОБЗОР)"}
{"url": "https://www.monitor.bg:443/bg/a/view/spipaha-izbjagal-zatvornik-ot-bobovdolskija-zandan-165385", "text": "След близо месец на издирване вчера беше заловен избягалия 41-годишен затворник от Бобов дол, Георги Кацарски – Гумата. „Мъжът беше арестуван от наш екип в землището на кюстендилското село Полска Скакавица в 14.45 часа. Той не е оказал съпротива при задържането му, като веднага след това го предадохме на властите от Бобовдолския затвор“, обяви директорът на ОДМВР – Кюстендил, Елиан Стамболийски. Георги беше обявен за общодържавно издирване в началото на този месец. След като го пуснали в домашен отпуск, той се укривал в продължение на месец на различни адреси в Кюстендилско. „Гумата“ е родом от Кюстендил, като той попада за втори път в зандана и то все заради кражби. Кацарски е с наложена 2-годишна присъда, като от нея е имал да излежи още около половин година преди бягството. Георги не е бил сред проблемните затворници, често дори излизал да работи по различни обекти като общ работник. Масово в Кюстендил негови познати казват, че имал лошо пиянство и почти всичките си зулуми вършел на няколко чашки ракия. Пропускът на „Гумата“ да се прибере в зандана ще му коства увеличение на присъдата, коментираха магистрати.", "date": "2019.05.17", "title": "Спипаха избягал затворник от Бобовдолския зандан"}
{"url": "https://www.monitor.bg:443/bg/a/view/pyrvi-polet-za-elektricheskija-lilium-jet-165375", "text": "Основаната през 2016 г. авиационна компания Lilium, стана известна с амбициозните си планове за разработване на 5-местен електрически самолет, който може да излита вертикално и да преминава в хоризонтален полет, прелитайки големи разстояния с едно зареждане. Компанията вече е постигнала значителен напредък, извършвайки първи полет с пълномащабен прототип на своя Lilium Jet. Самолетът ще каца на площадки, разположени около градове и райони, и ще превозва пътниците до желаното от тях място, или близо до него, без да допринася за замърсяването на градовете с вредни емисии, шум и трафика на земята. През април 2017 г. Lilium демонстрира във въздуха тази маневра за преход от вертикален към хоризонтален полет, с двуместен прототип. По-късно същата година, компанията беше финансирана с $ 90 милиона, за да продължи с разработването на петместен прототип, и сега представи резултата от своя труд. Първия полет на Lilium Jet е бил извършен в началото на този месец, при който самолетът е бил контролиран дистанционно от земята, за да се издигне вертикално над площадката за кацане.   Lilium очаква, че до 2025 г. въздушните таксита ще превозват пътници в градовете по света, като цената на услугата ще бъде съпоставима с тази на обикновените таксита. Компанията планира да започне изпитания по-скоро, но не е известно как въздухоплавателните власти ще приемат тези планове.    ", "date": "2019.05.17", "title": "Първи полет за електрическия Lilium Jet"}
{"url": "https://www.monitor.bg:443/bg/a/view/robyrt-patinsyn-stava-batman-165392", "text": "Робърт Патинсън е в последна фаза на преговори за ролята на Батман. След като през февруари  , тези дни сп. Variety потвърди, че разговори със звездата от „Здрач“ наистина се водят. Така, актьорът ще наследи предшественика си в образа на Брус Уейн – Бен Афлек. Изборът за следващия Батман за новото заглавие на DC е сведен до двама претенденти – това съобщи сайтът Deadline ден, след публикацията на Variety . Освен Патинсън, към момента шанс да изиграе прочутия супергерой пред камера има и Никълъс Холт. Режисьор на филма ще бъде Мат Рийвс („Чудовището“, „Зората на планетата на маймуните“), а новото заглавие за Брус Уейн се очаква да изгрее на големите екрани на 25 юни 2021 г.", "date": "2019.05.17", "title": "Робърт Патинсън става Батман"}
{"url": "https://www.monitor.bg:443/bg/a/view/mvr-pazi-rodnini-na-ubitata-v-kostenec-i-hora-vlezli-v-konflikt-sys-zajkov-165376", "text": "МВР е взело мерки за да бъдат предпази родните на убитата в Костенец и хора, влезли в конфликт със Зайков.  Това заяви вътрешният министър Младен Маринов в кулоарите на НС. Стоян Зайков е издирван по подозрения за убийството на 38-годишна жена от Костенец преди седмица.  Определените лица, които са потенциално застрашени  са под охрана и са преместени, обясни вътрешния министър. Той добави, че не желае да дава информация, която не е потвърдена, защото това може да навреди на издирването.   „На място в Костенец има сериозен полицейски ресурс, засилено е полицейското присъствие, за да дадем увереност на хората, че са осигурени мерки“, даде да се разбере министърът.  Също така поясни, че екип психолози работили за да  направят психопрофил на Зайков. „Възможно е той да не е в града, но сме длъжни да проверим“, каза Маринов. Той разказа, че от полицията са разговаряли с втората жертва - убития братовчед на Зайков Валентин, но той казал, че в дома му няма никой и ще провери сам.  От самото начало Зайков е обявен за национално издирване и граничните пунктове са предупредени. „До момента нямаме данни да е напуснал страната“, завърши вътрешният министър.", "date": "2019.05.17", "title": "МВР пази роднини  на убитата в Костенец "}
{"url": "https://www.monitor.bg:443/bg/a/view/lampard-favorit-za-trenior-na-chelsi-165379", "text": "Франк Лампард е фаворит да смени Маурицио Сари на мениджърския пост в \"Челси\" от следващия сезон, твърдят британските издания. Клубът се очаква да вземе решение за бъдещето на Сари след финала на Лига Европа. \"Сините\" ще спорят за трофея с \"Арсенал\" на 29 май в Баку. Според „The Telegraph“, ръководството на лондонския клуб на практика не е давало гаранции на италианеца и не смята да го прави до самия край на сезона. След като в дебютния си сезон изведе отбора до третото място в Премиършип, Сари обяви, че е изпълнил задачите си, но все още не знае дали ще продължи започнатото. 40-годишният Лампард преди една година започна треньорската си кариера, поемайки Дарби Каунти, а под негово ръководство \"овните\" завършиха на шесто място в крайното класиране на Чемпиъншип, като си гарантираха място в плейофите за влизане в Премиър Лийг. Лампард има 648 мача и рекордните 211 гола за Челси. Той изкара 13 години на \"Стамфорд Бридж\" като футболист.", "date": "2019.05.17", "title": "Лампард фаворит за треньор на \"Челси\""}
{"url": "https://www.monitor.bg:443/bg/a/view/bpc-pochita-denja-na-svetite-batashki-mychenici-165374", "text": "Българската православна църква почита днес паметта на светите Баташки мъченици, страдалци от Априлската епопея. По време на Априлското въстание през 1876 г. загива почти цялото население на Батак - пет хиляди души от шестхилядното населениe. Мъчениците намират смъртта си след двуседмична битка с многохилядна турска армия. Градът е изгорен до основи, а две хиляди души, събрани в църквата “Св. Неделя”, загиват след опожаряването й. Те са затворени в храма в продължение на три денонощия, преди да загинат, защитавайки своята чест и вяра. През пролетта на 2011 г. Баташките мъченици са канонизирани за светци от Българската православна църква. Историята е запазила само някои от имената на баташките мъченици – това са зверски убитите местни свещеници Петър и Нейчо, великомъченикът Трендафил Керелов – жив опечен на клада, запазени са имената и на някои от избитите – Иван, Илия и други. Паметта се почита официално на 17 май.", "date": "2019.05.17", "title": "БПЦ почита деня на светите Баташки мъченици  "}
{"url": "https://www.monitor.bg:443/bg/a/view/uragan-i-gradushka-popiljaha-svishtovsko-165381", "text": "Ураганен вятър и силна градушка удариха и попиляха Свищов и околните села в чевъртък вечерта след 21,30 ч. Най-тежко е било и остава положението в селата Морава и Деляновци, където все още заради накъсаните жици, има къщи без електричество. Върху някои от покривите на къщите са паднали цели дървета, които днес вече се разчистват и отстраняват. За щастие пострадали хора няма. Край жп спирката на село Морава пък от дъждовете се образувало свлачище и пропаднали 200 м. от жп линията. Пътуващи с влака студенти се наложило да бъдат извозени до Свищов с автомобили. Днес пътуването на влаковете по линията Левски – Свищов е преустановено. Пътищата към двете населени места са наводнени и пълни с тиня и земни маси. Служители от областната пътно управление се грижат за тяхното поистване. Наред със силния дъжд и ураганния вятър, в района паднала и градушка с големината на бобени зърна, която на места изцяло унищожила бъдещата реколта. От областвата дирекция Земеделие и гори са изпратили експерти, които извършват пълен опис на поразените участъци със зеленчукови насаждения.", "date": "2019.05.17", "title": "Ураган и градушка  попиляха Свищовско"}
{"url": "https://www.monitor.bg:443/bg/a/view/biser-petkov-njama-da-se-otnemat-deca-po-falshivi-signali-165382", "text": "Неоснователни са страховете на гражданите, че ще се отнемат деца по фалшиви сигнали. Това комнтира социалният министър Бисер Петков по време на парламентарния контрол относно стратегията за детето, като за пореден път той увери, че проектът за нея е оттеглен за преразглеждане. Към момента няма актуален проект, който да е обект на обществено обсъждане, каза Петков.  Повод за коментара му бе въпрос на Светлана Ангелов аот ГЕРБ след множеството протести в страната по темата и опасенията, че се засилват правата на социалните работници за сметка на семейството.  Петков на свой ред припомни, че проктът на стратегия ев бил пуснат за обсъждане в началото на година. Заради заблележки и липса на консенсус по него обаче, той не е бил пратен въобще за междуведомствено съгласуване. работната група, която е раоботила по него е спряна, а проектът е оттеглен за преранботка окончателно преди около две седмици.  Той увери, че нито в стратегията или законов акт не се предвижда отнемане на права на родители. На ниво законодателкство не се допуска разширяване на правата на държавните служители относно отнемане на деца. Именно затова са неоснователни и страховете, че ще отнемат деца по фалшиви сигнали. По думите му те се подхранвата заради непознаване на действащата нормативна уредба. И даде пример за текст,  действщ от 16г, според който всеки трябва да съдейства или да информира АЗД,  ако има данни за дете в застрашено положение.  В кулоарите на НС пък Петков уточни, че заради обществената съпротива се нагала документът да бъде преоценен и ще търсят национално съгласие по темата. Той поясни, че омбудсмана Мая Манолова, която сега иска изцяло нова стратегия, първоначално е подрепила стария документ.  По думите му дебатът по стратегията е бил опорочен. ", "date": "2019.05.17", "title": "Бисер Петков: Няма да се отнемат деца по фалшиви сигнали"}
{"url": "https://www.monitor.bg:443/bg/a/view/denica-sacheva-strategija-za-otnemane-na-deca-njama-i-njama-da-ima-165378", "text": "Стратегия за отнемане на деца няма и няма да има. Тя не се пише за промени в семейството, а в системите на здравеопазването, социалната политика, образованието и правосъдието. Това заяви зам.-министърът на образованието и науката Деница Сачева в социалните мрежи във връзка общественото напрежение около подготвяната Национална стратегия за детето. Стратегия за отнемане на деца няма и няма да има. Няма конспирации, няма понятие „ювенална юстиция“, няма държавна търговия с органи. Стратегията не е разработена с чуждо финансиране и прочее. Моля горещо, родителите да не вярват на такива дезинформации. Не е вярно, че в документа не се споменават думите „родител“ и „семейство“. Родител се споменава 75 пъти. Семейство или семейства - 57 пъти. Предишната Стратегия действаше в периода 2008 - 2018 г. и съгласно Закона за закрила на детето трябваше да има нов документ за следващия период. Той е нужен, за да се планират промени в системите на здравеопазването, социалната политика, образованието и правосъдието, така че да се подкрепят децата, а не да се разрушават семействата. Стратегията се пише за промени в системите, а не за промени в семействата. Стратегията е спряна, не защото е опасна, а защото по нея няма обществен консенсус. Благосъстоянието на децата е обща кауза на всички и по тази тема не трябва да има разломи, а непрекъснат диалог. Държавата трябва да подкрепя семействата, но и да осигури защита на децата, които не се раждат с късмета да имат отговорни родители. Правата на детето трябва да бъдат защитени. Какво празнуваме всички на 1 юни, ако не признаваме, че детето има права? Никой не застрашава жените и мъжете, които отглеждат децата си с любов, внимание и отговорност. Но сред нас живеят и деца, чиито биографии звучат така: Атанас - 9 годишен, родители скитници, с 4 братя и сестри. Пенко и Данко - живеят в мазе, без тоалетна и вода, Златко - баща неизвестен, майка починала, Чавдар - 5 клас, 7 дела за кражби и грабеж, Радко - изоставен от майка си на 8г., баща починал. Осиновен и разсиновен. Чия грижа са тези деца? И имаме ли право да ги изостави и държавата? Да се насажда недоверие към всички, които работят с хора, е пагубно за обществото. Не можем да рушим авторитета на лекари, учители, социални работници. Ако има недоверие, трябва да подобряваме системите, капацитета на работещите в тях, условията им на труд, но не и да ги сатанизираме. Това ще ни унищожи държавата, а не несъществуващите чудовища и чуждите влияния. За съжаление, във всяка предизборна кампания се намират хора, които използват злоупотребата със страх, за да черпят политически дивиденти. Правителството чува ирационалните страхове и притеснения на хората и реагира с разбиране, но няма да прояви разбиране към целенасочени и организирани акции за дезинформация, целящи единствено ескалация на напрежение. Необходим е разговор за това, какво да направим за децата и семействата в следващите 10 години, за да имаме просперитет и благосъстояние. Но, разговор, основан на разумни аргументи. Искаме да пазим семейството и децата, но съхранението става с разум. Прекалената емоция разрушава.", "date": "2019.05.17", "title": "Деница Сачева: Стратегия за отнемане на деца няма и няма да има"}
{"url": "https://www.monitor.bg:443/bg/a/view/bojko-borisov-inspektira-stroitelstvoto-na-magistrala-hemus-165377", "text": "Целта е да направим обекта необратим. Изключително важно е да се отпушат строителните работи. Това заяви министър-председателят Бойко Борисов при инспекцията на строителните дейности по магистрала „Хемус“ в района на пътен възел Плевен-Ловеч. Премиерът уточни, че досега отчуждителните процедури на земеделските земи са забавили проекта, но когато бъде изградена автомагистралата БВП в този региона на страната ще се увеличи с 10%. „Магистралата ще е различна и за Плевен, и за Ловеч, и на курсантите от Долна Митрополия съм обещал“, каза още Бойко Борисов. Той съобщи, че през август ще започне и строежа на два лота по пътя Велико Търново-Русе.   Министър-председателят посочи, че по магистрала „Хемус“ ще има тол система, за да се поддържа и изплаща. „Едно е да поддържаш две ленти в зимно време, друго е шест”, каза Борисов. Той подчерта, че системата за плащане и използване на пътищата от тежкотоварните превозни средства е справедлива. „И вчера на срещата ми с превозвачите - няма някой, който да е против тол системата. Въпросът е да го направим така, че особено тежкият трафик - над 3,5 тона, който най-много износва пътните съоръжения, да си плаща”, добави премиерът Борисов.   В отговор на журналистическо запитване министър-председателят Борисов заяви, че проверки от ДАНС на политици се прави много отдавна. „Не одобрявам това, че някоя от властите се опитва да се бърка в независимата съдебна власт. Нали затова се борехме съдебната власт да е независима. Прокурорите си избират прокурори, съдиите си избират съдии, а ние другите власти - президентска, изпълнителна и законодателна, си гледаме всеки своите задачи, но така са решили - така правят”, коментира Бойко Борисов и уточни, че не е работа на изпълнителната власт да следи избора на нов главен прокурор.   „Това не е моя работа да го следя, не е работа на изпълнителната или която и да било друга власт. Има ВСС, има начин, по който да се избира. Президентската институция има право да одобри или да не одобри. Тогава влиза в сила нейната роля“, каза още премиерът Борисов.", "date": "2019.05.17", "title": "Бойко Борисов инспектира строителството на магистрала \"Хемус\""}
{"url": "https://www.monitor.bg:443/bg/a/view/burni-ovacii-i-sylzi-na-premierata-na-roketmen-video-165380", "text": "Със сълзи на очи – така актьорът Тарън Еджъртън и легендарния певец Елтън Джон посрещнаха бурните овации от изправената на крака публика в Кан в четвъртък вечер. Двамата представиха биографичната лента „Рокетмен“, разказваща за живота на изпълнителя на Tiny Dancer. Въпреки че не е в официалната конкурсна програма на фестивала на френската Ривиера, режисираният от Декстър Флечър филм бе сред най-очакваните заглавия. разкри малко след прожекцията сър Елтън Джон във видео за Paramount, които стоят зад филма. Носителят на „Грами“ присъства на церемонията заедно със съпруга си Дейвид Фърниш, като и двамата са сред продуцентите на „Рокетмен“, както и с текстописеца Бърни Топин, с когото работят съвместн в продължение на дълги години. Певецът не пропусна и да изпълни няки от най-големите си хитове по време на гала партито за премиерата на филма. Особено вълнение сред присъстващите предизвикаха I’m Still Standing и Rocket Man, за която към него на сцената се присъедини и Тарън Еджъртън, който сложи екстравагантните му очила за филмовата биография. „Рокетмен“ проследява сложните семейни отношения на Елтън Джон, роден Реджиналд Дуайт, с безчувствен баща и строга майка, ранна „токсична“ връзка, допринесла бъдещата звезда да се потопи в света на дрогата и алкохола, първите му опити и стъпки в музикалния бизнес, плодотворното му приятелство и сътрудничество с Топин и „експлозията“ му на музикалната сцена в САЩ.", "date": "2019.05.17", "title": "Бурни овации и сълзи на премиерата на „Рокетмен“ (ВИДЕО)"}
{"url": "https://www.monitor.bg:443/bg/a/view/biznesyt-predlaga-pyrvite-tri-dni-ot-bolnichnija-da-ne-se-plashtat-165384", "text": "Празничните дни увеличават болничните листове с една трета, сочат изчисленията на работодателите. В тази връзка от бизнеса излязоха с отново с предложение първите три дни от болничния да бъдат нулеви и да не се плащат нито от бизнеса, нито от държавата. В момента работодателят плаща от 1-я до 3-я ден на болничния в размер на 70% от заплащането, а след третия ден държавата плаща 80% от възнаграждението на служителя. От бизнеса напомнят, че има държави, в които се прилага практиката за нулеви до 3 дни при болест. Такива са правилата в 13 държави от 28-те в Европейския съюз (ЕС) - Холандия, Австрия, Гърция, Швеция, Италия, Испания, Франция, Португалия, Чехия, Малта, Кипър, Естония и Латвия. Синдикатите обаче са твърдо против идеята за нулеви дни от болничния. Според профсъюзите ангажимент на работодателите е да упражняват контрол, когато има съмнения за злоупотреби с болнични листове. Оказва се, че болничните за почивка са обществена тайна, но трудно се доказват. Официалните данни на НОИ също сочат ръст в изплатените обезщетения около празничните дни – над 550 млн. лв., но при тях няма данни за злоупотреба.", "date": "2019.05.17", "title": "Бизнесът предлага първите три дни от болничния да не се плащат"}
{"url": "https://www.monitor.bg:443/bg/a/view/borisov-ne-odobrjavam-che-njakoi-ot-vlastite-se-opitvat-da-se-byrkat-v-nezavisimata-sydebna-sistema-video-165383", "text": "\"Не одобрявам това, че някои от властите се бъркат в съдебната власт“, това заяви премиерът Бойко Борисов по време на инспекция на строежа на магистрала \"Хемус\". „Нали за това се борихме - съдебната власт да е независима, а ние, другите власти, да си гледаме нашата работа. Аз не викам магистратите един по един при мене. Има Висш съдебен съвет, има начин, по който се избира, президентската институция може да одобри или да не одобри, тогава влиза в сила нейната роля. Аз не отговарям за действията на президента. Сега отивам и в Шумен, където пак откриваме завод. Една държава се гради с труд. На времето с труда на хората са правили проходи. И сега ги ползваме и ние. Това, което правим ние днес, ще го ползват след 50-60 години\", каза още премиерът. „Да сме живи и здрави, до 2020 г. тук ще има автомагистрала“, заяви зам.-министърът на Министерството на регионалното развитие и благоустройството Николай Нанков при проверката на строежа на новия участък от АМ \"Хемус\" край Ябланица. Той обясни, че за две седмици - от предишната им проверка, има видим напредък. \"Целта е да изпълним проекта\", заяви премиерът. \"Навремето така са направили, знаете как са се раздавали земеделските земи, и това ни бави. Ще видите и за Плевен, и за Ловеч как ще стане. Ще има толсистема за \"Хемус\". Всичките тези пари, които се влагат, трябва да се изплащат. Едно е да поддържаш зимата две ленти, друго е четири, а съвсем друго дванадесет\", категоричен е той. \"Толсистемата е справедлива, от превозвачите няма никой да е против. Въпросът е да го направим така, че тежкият трафик, който най-много износва пътищата, да си плаща за тях\", обясни Борисов. Тези пари ще идат за ремонт на старите пътища.  защото от горе до долу се подменя всичко. И го правим този ремонт при действаща магистрала, което е много по-трудно\", каза още Борисов. \"Тези градове на север - Севлиево, Габрово, Плевен, та чак до Дунава ще потънат в забрава. Много красиво, но за селски туризъм. Да дойдеш да се порадваш и да си заминеш. Тези хора ще потънат в забрава, нямат поминък. Виждате - в Южна България се събират работниците от няколко населени места, защото има пътища. Затова е важно и тук да имаме обходи\", отбеляза премиерът. \"Ако сме търпеливи, август ще започнем два лота Велико Търново - Русе. Парите сме ги заделили в отделна сметка. Ако иска някой да ги вземе след нас. Но мисля, че до тогава ще сме ги усвоили\", заяви Борисов. Той спомена, че както е дал и великденски. \"Не можем да похарчим повече, отколкото изкарваме, за да не задължим идващите поколения. И всичко това, което ви говоря, е на фона на намалелия външен дълг. Могат да ни забавят с магистралата с един месец, но няма да ни спрат\", отсече Борисов. \"2 години от \"Младост\" до \"Тракия\" не можем да отчуждим. И тази сутрин задръствания. От шест платна влизаш в две. Ще събираме участъците от \"Хемус\" и ще останат едни 75 километра, които ще опитаме да направим след това\", посочи още министър-председателят.", "date": "2019.05.17", "title": "Борисов: Не одобрявам, че някои от властите се опитват да се бъркат в независимата съдебна система (ВИДЕО)"}
{"url": "https://www.monitor.bg:443/bg/a/view/todorov-izlizame-za-pobeda-sreshtu-ludogorec-165372", "text": "Наставникът на \"Левски\" Георги Тодоров даде пресконференция преди сблъсъка на \"сините\" срещу \"Лудогорец\".  \"Не бих казал, че има някакви сериозни проблеми, но се получиха някои леки контузии на двама човека, но като се има предвид и края на сезона, ще има промени. Определено е проблем, когато основни хора си изкарват картони.  Искам да честитя поста на Петър Хубчев и да му пожелая успех. С него сме приятели от доста години. Новината се прие нормално от футболистите. Аз трябва да създам условията, за да може играчите да играят добре, а Хубчев да си направи изводите\", започна треньорът на \"сините\". \"Надявам се резултатите при него да са добри. Наистина се надявам Хубчев да успее\", добави още той.  \"Ние излизаме с настройката за победа. \"Лудогорец\" дълги години бяха хегемон и играеха добър футбол, но за тяхно съжаление през този сезон това не е така. Ние ще се опитаме да изиграем добър мач и ще търсим победата\", коментира опитният специалист.  \"Радвам се за повиквателната на Станислав Иванов. Дано да оправдае доверието на Балъков\", завърши Тодоров.", "date": "2019.05.17", "title": "Тодоров: Излизаме за победа срещу \"Лудогорец\""}
{"url": "https://www.monitor.bg:443/bg/a/view/pochina-tatkoto-na-piramidata-v-luvyra-165361", "text": "Пей, сред чиито проекти са силно оспорваното обновяване на парижкия Лувър и Залата на славата на рокендрола в Кливлънд, е починал през нощта, съобщи синът му, цитиран от ДПА. Яу Мин Пей, син на известен китайски банкер, напуска родината си през 1935 г. и се мести в САЩ. Следва архитектура в Масачузетския технологичен институт и университета Харвард. След като преподава и работи за американското правителство, започва работа за предприемач в Ню Йорк през 1948 г. и създава собствена фирма през 1955 г.", "date": "2019.05.17", "title": "Почина таткото на пирамидата в Лувъра"}
{"url": "https://www.monitor.bg:443/bg/a/view/iztrebitel-f-16-padna-vyrhu-sklad-do-voenna-aviobaza-v-sa-sht-165366", "text": "Изтребител F-16 се разби в склад до база на ВВС в Калифорния, информира Асошиейтед прес. Пилотът успял да катапултира малко преди сблъсъка. Той не е пострадал, няма и непосредствена информация за наранявания на намиращите се на земята, посочи говорител на авиобазата. Причината за инцидента се разследва. Магистрала 215, която преминава между базата и склада, е затворена в двете посоки, което създаде километрично задръстване в пиковия час. Телевизионни кадри показаха огромна дупка в покрива и включени водни пръскачки в сградата. Катастрофата станала, докато пилотът се приземявал след рутинна тренировъчна мисия. Пилотът имал проблеми с хидравликата и започнал да губи контрол над самолета. Щетите по склада са сравнително малки и не е избухнал голям пожар, което според представители на авиобазата е забележително. Пилотът, единственият човек в самолета, е отведен в болница за преглед. Изтребителят е пренасял стандартно въоръжение, което ще бъде върнато в базата, веднага щом властите установят, че оръжията не представляват риск.", "date": "2019.05.17", "title": "Изтребител F-16 падна върху склад до база на ВВС в САЩ"}
{"url": "https://www.monitor.bg:443/bg/a/view/komisii-shte-ocenjavat-shtetite-ot-gradushkata-v-karlovo-i-nova-zagora-165367", "text": "По разпореждане на министър Десислава Танева са сформирани комисии за оценка на щетите от градушката в населените места край Карлово и Нова Загора, съобщиха от Министерството на земеделието, храните и горите (МЗХГ). Представители на общинските земеделски служби започват още в петък обследвания на пораженията. Те ще имат задача да опишат щетите на земеделските стопани, за да им бъдат изплатени в най-кратки срокове обезщетения. В петък засегнатите населени места ще бъдат посетени от директора на Областна дирекция Земеделие-Пловдив и директора на Областна дирекция Земеделие-Сливен. За улеснение на засегнатите стопани е създадена организация за подаване на заявления за обезщетение до кмета на населеното място.   От Изпълнителна агенция за борба с градушките съобщават, че в района на село Каравелово и в района на Нова Загора не са извършвани противоградови действия, тъй като те са извън защитавана територия. От Агенцията припомнят, че не се извършват противоградови действия и над населени места. До края на месеца се очаква да стартира дейността на новоизградената ракетна площадка и команден пункт в района на Област Стара Загора-„Тъжа”. В същото време стана ясно, че градушката и ураганния вятър са нанесли сериозни щети в Свищовско, съобщи кметът на крайдунавския град Генчо Генчев.   В селата Морава и Деляновци има къщи без ток. Заради обилния дъжд, силния вятър и градушка с размери на бобено зърно, пътищата са наводнени и е затруднен достъпът до селата. Борови дървета са паднали върху домовете на хората, уточни кметът на общината, който на място с екипа си оглежда щетите. След 21.30 ч. е било преустановено движението по жп линията Левски-Свищов, заради паднали дървета върху релсите. Пътниците от влака - студенти пътуващи към Свищов, ще бъдат извозени с автомобил, посочи Генчев. Екипи от кризисния център в село Овча Могила разчистват падналите дървета върху домовете на хората и участват в отводняването на къщите и стопанските дворове. За ситуацията в района е уведомена Областната администрация, посочи Генчев.", "date": "2019.05.17", "title": "Комисии оценяват щетите! Градушката остави села без ток и наводни пътища"}
{"url": "https://www.monitor.bg:443/bg/a/view/hejtyri-napadat-selena-gomes-v-instagram-165354", "text": "Бившата старлетка на „Дисни“ Селена Гомес призна, че е ставала жертва на обидни коментари от тролове в Инстаграм. Това изпълнителката на Back To You направи по време на свое интервю за подкаста Dream It Real, като застана твърдо зад тезата, че цялото младо поколение е сред най-големите потърпевши на развитието на социалните мрежи. Забелязах го за себе си – депресирах се, докато гледах тези хора в Инстаграм, които изглеждат красиви и прекасни и това ме потискаше. Знайте, че голяма част от това не е реално и не искам да съм груба, но е изключително нереалистично“, заяви звездата. Гомес, която към момента е в Кан, за да промотира филма си „Мъртвите не умират“, има над 150 милиона последователи, което я позиционира на трето място в класацията за знаменитости с най-много фенове в мрежата. Въпреки това през последните месеци тя публикува единствено когато е в процес на промотиране на новите си проекти. „Страхотно е, че социалната мрежа дава платформа, но е много важно за какво се използва. Виждам тези деца, които са опустошени и се борят ежедневно с кибертормоз. Страшно е да видиш в каква степен се разкриват тези млади момчета и момичета в социалните мрежа. Те не достигат до новини, което е опасно. Не мисля, че хората получават правилния вид информация там“, категорична бе още певицата.", "date": "2019.05.17", "title": "Хейтъри нападат Селена Гомес в Инстаграм"}
{"url": "https://www.monitor.bg:443/bg/a/view/ns-reshi-oshte-4-g-srok-za-djipitata-za-da-se-sdobijat-sys-specialnost-165371", "text": "Още 4 години срок за личните лекари, за да придобият специалност „Обща медицина“, ако все още нямат таката. Парламентът удължи срока, като това с поправки в Закона за лечебните заведения, които НС прие на първо, а след това и на второ четене. Крайният срок изтичаше на 3 юни 2019 г., като по данни на РЗИ 673 са личните лекари, които не са придобили специалност „Обща медицина“ в този срок и регистрацията им подлежи на заличаване. Именно затова целта на предложенията е да се предотврати закриването на голям брой практики и да се гарантира достъпът на населението до първична медицинска помощ. В мотивите към закона е записано, че част от джипитата имат трудности, за да изпълнят изискването за придобиване на такава специалност. Причината е, че се налага да отсъстват от практиката си за времето на обучение, а същевременно не могат да намерят заместник през това време, който да поеме практиката и пациентите им. Този проблем се забелязвал най-често при практиките на джипитата в отдалечените райони на страната.", "date": "2019.05.17", "title": "НС реши: Още 4 г. срок за джипитата, за да се сдобият със специалност"}
{"url": "https://www.monitor.bg:443/bg/a/view/anuliraha-rezultatite-ot-glasyt-na-rusija-zaradi-falshifikacija-165373", "text": "Първи канал на руската телевизия анулира резултатите от гласуването за победител на детския формат на музикалното шоу „Гласът на Русия“ заради фалшифициране на зрителския вот. Това решение бе предшествано от грандиозен скандал и бурна негативна обществена реакция. Феновете на конкурса бяха възмутени от „сензационната“ победа на дъщерята на известната певица Алсу – Микела Абрамова. Зрителите бяха убедени, че 11-годишното момиче е спечелило формата по нечестен начин. Заради шума около финала на „Гласът на Русия“, провел се на 26 април, организаторите поръчаха проверка на международната компания за разследване на кибер престъпления Group-IB. Резултатите извадиха наяве фалшифициране на вота. Експертите установиха масирано автоматизирано изпращане на SMS в полза на участника с номер 07 /дъщерята на Алсу/. В машинацията участвали около 300 телефонни номера, принадлежащи на един и също мобилен оператор и вързани към един и същи тарифен план. От тях били изпратени 8000 текстови съобщения. За гласуването по телефона за Абрамова пък били използвани роботи – в частност повече от 30 000 обаждания постъпили с уникални номера, чиито последни цифри вървели подред /38, 39, 40, 41 и т.н./. Специалистите от Group-IB не са установили кибер атака или вътрешно въздействие на системата за избор на победител. По-рано беше обявено, че за Абрамова са гласували 109 020 души чрез SMS и 36 420 – чрез телефонни обаждания. Така Микела изпревари другите двама финалисти с 56,5% от гласовете на зрителите, участвали във вота.              От Първи канал обявиха, че вземат решение да анулират резултатите и, че на 24 май т.г. ще излъчат в пряк ефир специално издание на конкурса с участието на всички финалисти. От медията допълниха, че заради скандала, в следващия сезон на шоуто ще бъде обновен механизмът за гласуване, за да се изключи възможността за манипулиране на резултатите от зрителския вот.  ", "date": "2019.05.17", "title": "Анулираха резултатите от „Гласът на Русия“ заради фалшификация "}
{"url": "https://www.monitor.bg:443/bg/a/view/izrodi-izrjazaha-bebeto-ot-korema-na-bremenna-v-chikago-165370", "text": "Смразяваща кървава драма разтърси американския щат Илинойс, съобщиха местните медии. Полицията на Чикаго откри тялото на изчезнала на 23 април бременна 19-годишна девойка без плода в утробата в контейнер за боклук в южната част на града. В хода на разследването било установено, че момичето е било удушено, коремът й е бил разрязан, а бебето на бременната в 9 месец Марлен О. било извадено. Жертвата се е запознала с убийците си в група във Facebook за млади майки, съобщила е, че раждането скоро предстои и си е уговорила среща с жена, която й предложила да й даде безплатно бебешки вещи. В същото време се оказа, че самото бебе е живо. Същия следобед, когато е изчезнала Марлен, жена на име Клариса Ф. (на 46 години) е извикала линейка, като е съобщила за спешен случай с бебето й, което имало проблеми с дишането, и заявила, че е родила у дома си. Лекарите обаче се усъмнили в твърденията на жената и предизвикали проверка. Както станало ясно по-късно, тя изобщо не е майка на детето (това е потвърдено с ДНК тест), както и това, че тя е жената, с която си е уредила среща убитата тийнейджърка. По случая са арестувани трима души – дъщерята на Клариса Ф. – Дезире Ф. (на 24 г), самата Клариса и приятелят й Пьотр Б. (40 г.), като са им повдигнати обвинения в предумишлено убийство и покриване на извършителите. Смята се, че майката и дъщерята умишлено са примамили Марлен, удушили са я, след което разрязали корема й, за да извадят детето, и изхвърлили трупа в кофа за боклук. Бебето е в тежко състояние в местна болница. Съпругът на убитата Марлен е съкрушен, след като в продължение на няколко седмици се е надявал, че жена му ще бъде открита жива – сега ще трябва сам да отглежда първото им дете, което е на три години, а ако бебето оцелее, положението му ще стане още по-тежко, а децата ще трябва да растат без майка.", "date": "2019.05.17", "title": "Изроди изрязаха бебето от корема на бременна в Чикаго"}
{"url": "https://www.monitor.bg:443/bg/a/view/vanja-kastreva-predoverjavaneto-na-socialnite-mreji-za-maturite-e-kato-alo-izmamite-165344", "text": "Необходимостта от нови училища се отразява на приема в първи клас, казва в интервю за \"Монитор\" началникът на Регионално управление на образованието – София-град - От организационна гледна точка дейностите по подготовката са в последна, но динамична и отговорна фаза. На 15 май беше последният ден от учебната година на дванадесетокласниците и до края на седмицата трябва да имаме точната бройка на допуснатите до явяването на държавните зрелостни изпити. За тези, които не завършат успешно учебната година или желаят промяна в оценка, за два дни трябва да се организират и проведат поправителни изпити, изпити за промяна на годишна или на окончателна оценка. На 17 май зрелостниците ще получат служебните бележки за допускане до държавните зрелостни изпити (ДЗИ). Директорите следва отново да ги инструктират за техните права и задължения, да им припомнят, че трябва предварително да проучат маршрута и времето за достигане до училището, в което са разпределени да положат ДЗИ. В деня на изпита трябва да носят документ за самоличност, служебната бележка за допускане до ДЗИ, черен химикал за писане, много спокойствие и увереност, че това е денят на тяхната личностна изява и успешен финал на училищните години. Видеонаблюдението също е важна част от организацията. В момента тече техническа профилактика на всички камери, защото те трябва да бъдат ориентирани по начин, по който да позволяват видимост върху залите, в които се провежда изпит, и тези, в които се комплектуват изпитните материали. Залите трябва да бъдат добре подредени, по чиновете да бъдат сложени стикери, които да идентифицират мястото на всеки един зрелостник. Видеонаблюдението дава възможност в реално време да се наблюдават дейностите и изпитните зали на различни нива на контрол – в училището, в Регионалното управление на образованието, в Министерство на образованието и науката. Всички колеги, които са ангажирани с това, могат пряко, но дистанционно да контролират протичането на изпита - дали всички маси са свободни, без чанти, без други материали върху тях, дали някой си позволява да се държи неприлично или пък има телефон. В обсега на видеонаблюдението е и поведението на квесторите. Недопустимо е един квестор да покаже безотговорност при изпълнение на своите задължения и да нарушава правилата. Директорите на училищата, в които ще се провеждат държавни зрелостни изпити, следва да проверят и техниката за размножаване на изпитните материали, да инструктират квесторите и членовете на училищните комисии и да обезпечат тяхното присъствие в деня на изпитите. - Заявление да се явят на задължителния изпит по български език и литература са подали 9652 зрелостници, но част от тях може да не бъдат допуснати. Тези, които ще се явят на втори държавен зрелостен изпит, са 8565, като се запазва тенденцията в София най-много да са избрали английски език. Увеличава се броят на зрелостниците от професионални гимназии да избират за втора матура държавен изпит по теория и практика за придобиване на професионална квалификация. Те вече са 1112, което говори за един престиж на професионалното образование. Заявление да се явят на матура по желание са подали 502-ма зрелостници. - Училищата, в които ще се провежда държавен зрелостен изпит по български език и литература, са 103. За него са ангажирани 2035 квестори, които са разпределени в 744 зали. Училищата, в които ще се провежда втори държавен зрелостен изпит, са 106, но залите са по-малко - 662. За него са ангажирани 1858 квестори. - Ако това се случи, той трябва да предупреди зрелостника, че това негово поведение може да доведе до анулиране на работата. След това квесторът наблюдава поведението му и съответно при необходимост следва да се създаде протокол за анулиране на работата. - - Още при подготовка на сградите за провеждане на държавни зрелостни изпити директорите имат ангажимент да проверят и тоалетните като място, където могат да бъдат оставени предварително „помощни“ средства за преписване. Ангажимент за поведението на зрелостниците извън изпитната зала имат квесторите в коридорите. Разбира се, те могат да придружават зрелостници до самата тоалетна. Трудно мога да си представя, че там могат да препишат незабелязано, защото всяко съмнително поведение може да бъде проконтролирано - колко дълго ще се задържиш на това място, дали ще имаш възможност изобщо да се добереш до каквато и да е информация, свързана с изпитния материал. Предупредихме директорите на училища и по отношение на изтичането на информация за изпитния вариант. Никой няма право да напуска сградите в регламентираното време от 60 минути, никой по време на изпита няма право да ползва мобилен телефон, изключвайки директора, с който ние трябва при необходимост да сме във връзка. - Надявам се, че след толкова много доказателства, че недобросъвестни граждани спекулират със страховете на зрелостниците, търгуват с тяхното доверие и в крайна сметка печелят, вече има своя ефект. Предоверяването на социалните мрежите и „услугите“ на „доверени“ лица е явление подобно на телефонните измамници. Надявам се това време да е отминало. Най-сигурният и независим начин да бъдеш успешен на държавния си зрелостен изпит е като разчиташ на себе си, на собствените си знания и умения. - Задължително. Във всяко училище, в което се провеждат държавни зрелостни изпити, има медицинско лице. За да няма такива проблеми, съветваме зрелостниците да са добре отпочинали, да са взели лека закуска, да пият вода, да са уверени и спокойни. Светът не свършва с този ден, това е само началото на житейските изпити и предизвикателства. - От информацията, която ние събрахме чрез директорите на училища, до този момент няма създадено социално напрежение. Ключовият ден ще бъде 3 юни, когато се обявяват списъците с първото класиране. Задължението на училищата е те да бъдат оповестени своевременно, а на родителите не само да проследят къде е прието детето им, но и да спазят всички срокове. Те не са разтеглени във времето. На 3 юни се обявяват списъците, от 4 до 6 юни родителите следва да запишат детето си в училището, в което то е класирано. Ако е класирано в повече от едно, те трябва да решат в кое бъде записано детето. - Това са оригиналът на удостоверението за завършена подготвителна група, оригиналът на удостоверението за постоянния или настоящ адрес на детето, издаден от съответната районна администрация. Оригинал на удостоверение за раждане на детето се представя за сверяване на данните и се оставя копие. Ако детето е прието с допълнителни точки за брат или сестра в същото училище, е необходимо да се представи оригинал на удостоверението за семейно положение, издадено от съответната районна администрация. Това е важен документ и когато се доказва, че семейството е многодетно. Бъдещият първокласник се записва с оригинала на удостоверението за задължително предучилищно образование за завършена подготвителна група, който се оставя задължително в училището. - На 6 юни се обявяват незаетите места, а след това от 7 до 10 юни до 12 часа те подават заявление за участие във второ класиране. - От сайта на училището, защото то е мястото, където се случват всички дейности. Училището следва да организира дейностите за класиране по достатъчно публично оповестен начин, за да могат родителите да бъдат част от тази процедура. Опитваме се да бъдем максимално креативни към решаването на който и да е проблем, но реално погледнато при всички случаи най-желаните училища и тези, които са близо до новоизградени жилищни комплекси, ще бъдат подложени на натиск. Аз не мога да виня родителите, защото законът им дава правото да изберат къде да учи тяхното дете. Необходимостта от нови училищни сгради в София няма как да не се отрази при реализирането на дейностите по приема в първи клас. Така е и в детските градини. В район „Студентски“ имат само две училища и за тях е много важно приемът да протече нормално. Те са много близко едно до друго и е възможно приемът на децата от първите групи да се компенсира, разпределяйки ги равномерно в двете училища. В районите на столицата ни ситуацията е много различна, защото демографската карта не съвпада с образователната инфраструктура. Спецификата на образователните дейности в София-град, включително и приемът в първи клас прави образователната ни система уникална. Тук има общински и държавни училища, училища към Министерство на културата, където също имаме прием на първокласници, както и изключително престижни частни училища. Така че дано за всяко дете това да бъде времето на една сбъдната мечта. Магистър по история и образователен мениджмънт на Софийския университет Доктор по педагогика на Пловдивския университет Работила е като учител по история в 119-о СОУ От 1998 до 2006 г. е директор на 2-ро СОУ Бивш заместник-министър на образованието и науката, началник на Регионално управление на образованието - София-град", "date": "2019.05.17", "title": "Ваня Кастрева: Предоверяването на социалните мрежи за матурите е като ало-измамите"}
{"url": "https://www.monitor.bg:443/bg/a/view/evropejskite-klubni-ligi-ne-haresvat-promenite-v-shampionska-liga-165368", "text": "Планираните промени във формата на Шампионската лига по футбол ще облагодетелстват малък брой богати и доминиращи клубове, категорични са представителите на Асоциацията на европейските професионални футболни лиги (ЕПФЛ). Европейската футболна асоциация (УЕФА) работи с Европейската клубна асоциация (ЕСА), членове на която са всички най-силни отбори на Стария континент, за реформирането на Шампионската лига след края на сезон 2023/2024. Планът е водещият европейски турнир да бъде съставен от четири групи по осем отбора, представящи най-големите сили на континента. \"Това ще облагодетелства малък брой богати и доминиращи клубове и ще нанесе щети на вътрешните първенства, както и на голяма част от клубовете в тях\", контрират от съюза на първенствата. Групата добавя, че работи по изготвянето на различен план, който ще \"допринесе за дългосрочното спортно и финансово стабилизиране както на международните, така и на вътрешните турнири\". \"УЕФА трябва да стигне до споразумение с ЕПФЛ и другите замесени страни, за да съхрани интереса към всички професионални клубове в Европа\", категорични са от организацията.", "date": "2019.05.17", "title": "Европейските клубни лиги не харесват промените в Шампионска лига"}
{"url": "https://www.monitor.bg:443/bg/a/view/boris-djonsyn-se-celi-v-mjastoto-na-mej-165365", "text": "Бившият британски външен министър Борис Джонсън даде заявка, че ще се бори за мястото на Тереза Мей начело на Консервативната партия, съобщи Би Би Си, цитирана от Ройтерс. Мей каза, че ще се оттегли преди следващата фаза на преговорите за Брекзит, но все още не е обявила дата за оставката си. \"Разбира се, че ще се боря за лидерския пост\", каза той днес пред Британската асоциация на застрахователните брокери. Джонсън се оттегли от министерския си пост през юли в знак на протест срещу начина, по който Мей ръководи преговорите за излизане от ЕС. Той е един от най-видните брекзитъри. На него е посветена нова театрална постановка, озаглавена \"Последното изкушение на Борис Джонсън\", допълва Асошиейтед прес. Той е \"човекът, направил разликата между 48 и 52\" - процентите за оставане и напускане от референдума от 2016 г. за Брекзит, каза драматургът Джонатан Мейтланд. По думите на Мейтланд постановката, която ще се играе в лондонският театър \"Парк\" до 8 юни, показва как един човек може да промени съдбата на една страна.", "date": "2019.05.17", "title": "Борис Джонсън се цели в мястото на Мей"}
{"url": "https://www.monitor.bg:443/bg/a/view/sa-sht-spirat-preferencialnata-tyrgovija-s-turcija-165363", "text": "САЩ прекратяват преференциалния търговски режим за Турция, изключвайки я от списъка на развиващите се страни, предадоха световните агенции. Режимът бе предоставен съгласно програма, позволяваща някои износни стоки да влизат безмитно на американския пазар. Решението влиза в сила от днес, 17 май, обяви Белият дом. Същевременно обаче Вашингтон намали наполовина митата за внос на турска стомана до 25 процента, допълва Ройтерс. Белият дом посочи като основание за решението си нивото на икономическо развитие на страната. Службата на постоянния търговски представител на САЩ в началото на март посочи, че Турция вече не отговаря на критериите за участие в програмата заради \"достатъчната степен на икономическо развитие\". Ведомството започна да преразглежда статута на Анкара през август миналата година, когато двете страни бяха в дипломатически спор. Анкара обаче се надяваше, че Вашингтон няма да изпълни това намерение. Според турската страна това би влязло в противоречие с целта, определена от президентите Доналд Тръмп и Реджеп Тайип Ердоган взаимната търговия да достигне 75 млрд. долара. При миналогодишния спор САЩ наложиха високи мита върху вноса на турска стомана и алуминий, за да окажат натиск върху Анкара за освобождаването на американския пастор Андрю Брънсън, задържан по обвинения в тероризъм. Брънсън бе освободен през октомври. От миналата година обаче двустранните отношения остават напрегнати заради множество въпроси - от плановете на Турция да купи руска ракетна система до противоположните интереси в Сирия. В изявление днес Вашингтон посочи, че намалява митата от 50 процента, въведени през август, до 25 процента. Турция бе сред 120-те страни, участващи в схемата за преференции, която е най-старата и най-голяма търговска преференциална програма на САЩ. Тя цели да насърчи икономическото развитие на страните и териториите бенефициенти, отменяйки вносните мита за хиляди стоки. По програмата САЩ са внесли от Турция продукти за 1,66 млрд. д. през 2017 година или 17,7 процента от общия американски внос от страната, според данни на американската администрация.", "date": "2019.05.17", "title": "САЩ спират преференциалната търговия с Турция"}
{"url": "https://www.monitor.bg:443/bg/a/view/kolko-e-spechelil-trymp-za-godina-165364", "text": "Стана известно колко е спечелил президентът на САЩ Доналд Тръмп миналата година, съобщиха агенциите. Печалбата на Тръмп за 2018 г. е 479 млн. долара, сочи данъчната му извадка, цитирана от АП. В документа се подчертава, че при заплата на американския президент от 400 000 д. годишно републиканецът е заработил 479 млн. долара. По-рано Тръмп многократно е посочвал, че състоянието му надвишава 10 млрд. долара. При предизборната си кампания през 2016 г. той заяви, че възнамерява да публикува данъчни декларации, съдържащи много повече информация от данъчната извадка. Това обаче така и не бе направено, което държавният глава обяснява с проверки, които се водят спрямо бизнеса му. През 2017 г. доходите му бяха 453 млн. долара. Документът показва също, че задълженията да Тръмп са нараснали с 10 млн. д. до най-малко 315 млн. долара. Най-новият му дълг - ипотечен кредит за над 25 млн. д. - е поет за покупката на дом с осем спални в Палм Бийч, близо до голф курорта му Мар а Лаго, който е бил собственост на сестра му, пенсионирания федерален съдия Мериан Тръмп Бари.", "date": "2019.05.17", "title": "Колко е спечелил Тръмп за година?"}
{"url": "https://www.monitor.bg:443/bg/a/view/kamionite-s-buletinite-potegljat-dnes-165369", "text": "Днес започва транспортирането на бюлетините за европейските избори по различните части на страната.   Автомобилите, натоварени с бюлетините, ще бъдат изведени от печатницата на Българска народна банка. Охраната ще бъде поета от МВР. Гласуването за Европейски парламент е на 26-ти май. За страната се изпращат над 7 млн., а за чужбина са отпечатани 200 хиляди. Цената им е близо 1,47 млн. лв. На тези избори ще имаме опция да избираме да гласуваме или с хартиена бюлетина, или с машина. 3300 машини вече са на склад.", "date": "2019.05.17", "title": "Камионите с бюлетините потеглят днес"}
{"url": "https://www.monitor.bg:443/bg/a/view/chelsi-maning-otkaza-da-svidetelstva-sreshtu-uikilijks-165360", "text": "Бившият анализатор от военното разузнаване на САЩ Челси (по-рано Брадли) Манинг бе изпратена обратно в затвора, след като за пореден път отказа да свидетелства в дело, включващо \"Уикилийкс\", съобщиха световните агенции. Американското правителство обвинява основателя на \"Уикилийкс\" Джулиан Асандж в заговор с Манинг, за да публикува множество класифицирани материали през 2010 г. Манинг днес бе осъдена за обида към съда заради втори отказ да сътрудничи и бе изпратена обратно в център за задържане в щата Вирджиния. Съдията разпореди и глоба от 500 долара дневно за период от 30 дни, ако тя продължава да отказва, като след 60 дни глобата ще се увеличи на 1000 долара дневно, съобщи американска медия. Няколко дни по-рано Манинг бе освободена от същия затвор, където бе задържана два месеца за отказа си да свидетелства. \"По-скоро ще гладувам до смърт, отколкото да променя позицията си по този въпрос\" заяви Манинг пред съда, преди да бъде отведена в затвора за задържане, което може да продължи до 18 месеца, според Ен Би Си. Информацията за делото е засекретена, но според медии то е свързано с \"Уикилийкс\" и Асандж. Манинг бе освободена през 2017 г. след седем години в затвора, след като бившият президент Барак Обама я помилва и замени 35-годишната й присъда за предоставяне на документи на \"Уикилийкс\". В затвора Манинг смени пола и името си.", "date": "2019.05.17", "title": "Челси Манинг отказа да свидетелства срещу Уикилийкс"}
{"url": "https://www.monitor.bg:443/bg/a/view/trymp-s-byrzi-reformi-v-migracionnata-politika-165362", "text": "Президентът на САЩ Доналд Тръмп предложи бързи реформи в имиграционната политика на САЩ, които ще дадат преимущества на високообразовани и квалифицирани имигранти, предадох световните агенции. Сегашната система е нефункционална и обременена с проблеми, включително отдаването на предпочитание на хора, които имат роднини в САЩ, и позволява твърде много \"повърхностни\" молби за убежище, заяви Тръмп, цитиран от ДПА. САЩ вече издават годишно 1,1 милиона разрешителни за пребиваване или \"зелени карти\", които позволяват на притежателите им да живеят и работят в страната. От тях 66% се издават, защото кандидатите имат роднини в САЩ, а 21% - на произволен принцип чрез лотария, отбеляза Тръмп. Това означава, че САЩ не могат не могат да отдават предпочитание на лекари, изследователи и най-добрите студенти, които завършват американски университети - някои от тях се връщат в родните си страни, за да основат компании, които биха могли да бъдат създадени в САЩ. \"Дискриминираме гения. Дискриминираме брилянтността. Това няма да се случва повече, след като приемем това (законодателство - бел.ред.)\", заяви Тръмп в реч в Розовата градина на Белия дом. Съгласно действащата система само 12% от легалната имиграция се основава на умения или заслуги, отбеляза президентът. Целта на предложената реформа е да увеличи тази цифра до поне 57%. Според държавния глава това може да направи САЩ по-конкурентоспособни в световен план, като същевременно гарантира, че страната ще продължи да приветства новодошлите.", "date": "2019.05.17", "title": "Тръмп с бързи реформи в миграционната политика"}
