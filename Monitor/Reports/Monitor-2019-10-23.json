{"url": "https://www.monitor.bg:443/bg/a/view/arestuvaha-shofior-streljal-po-kola-na-pytja-178804", "text": "Шофьор беше арестуван и ще бъде изправен пред съда за стрелба по автомобил на пътя между Габрово и Севлиево. 46-годишният мъж, чието име от полицията не съобщават, управлявал собствения си лек автомобил. Внезапно без някакви видима причина, той произвел изстрел с пистолет, при който счупил задното ляво стъкло на друг автомобил, с шофьор 50-годишен водач. След подадения сигнал, стрелецът е спрян и задържан от полицията. Разследването по случая продължава, а реултатите ще бъдат предадени на прокуратурата.", "date": "2019.10.23", "title": "Арестуваха шофьор, стрелял по кола на пътя"}
{"url": "https://www.monitor.bg:443/bg/a/view/dete-izchezna-v-strajishko-selo-178787", "text": "  Дете на година и половина изчезна от дома си в стражишкото село Николаево във вторник вечерта и вече цяло денонощие е в неизвестност. Близките оставили малкото момченце за кратко само и без надзор и когато го потърсили, то сякаш потънало вдън земята. Още същата вечер след подадения сигнал, полиция, пожарна и жандармерия, започват да издирвт детето в селото и извън него. В търсенето се включили и хора от селото, които с фенери и прожектори обходили цялото землище на населеното място. детето обаче и до сега не е открито. По случая е образувано досъдебно производство за неупражнен контрол и неположени грижи от страна на родителите към малкото дете. Според закона, предвиденото наказание, което заплашва родителите е до три години затвор и обществено порицание. Разследването по случая продължава под контрола и наблюдението на районната прокуратура в Горна Оряховица.", "date": "2019.10.23", "title": "Дете изчезна в  стражишко село"}
{"url": "https://www.monitor.bg:443/bg/a/view/pravjat-pyrvija-avtonomen-morski-dron-kraj-moreto-178750", "text": "Екип от млади варненски изследователи, начело с инженер Тодор Михайлов, работи по създаването на автономен морски дрон, който ще се захранва с енергията на слънцето и ще може да изследва целия воден свят. Лабораторията им е разположена във футуристична куполна конструкция, която привлича вниманието на любопитните минувачи под Аспаруховия мост във Варна. В нея екипът на младия изобретател завършва своя прототип на енергийно независимия морски дрон. Концепцията, наречена Нептун, е част от The Rare Blue Project. Дотук Тодор е вложил в разработката на морския дрон две години работа върху проекта и около 20 хиляди лева лични средства, като за финализиране на прототипа ще са необходими още 5 000 лв. Първоначално имал идеята да направи голям плавателен съд, който да се движи със слънчева енергия, но след това променил идеята си. Пред Дарик изобретателят споделя, че използва съвременни програми и изкуствен интелект, за да може прототипът му да работи автономно и продължително. В работата по създаването му помагат няколко специалисти и студенти и ученици от Варна с подобни инереси. Идеята е с настоящите съвременни технологии да работи в различни насоки, като аквакултури, екология... Задачите ще се поставят от сушата, а в морето апаратът трябва да взема сам решения, съобразно обстановката. Автономният апарат ще може да работи непрекъснато под водата в продължение на около 4 месеца. След това ще излиза самостоятелно над водата, за да зареди и отново ще се потапя за работа. Вече са изработени механизмите на перките и други части, като прототипът ще разполага с датчици, сензори и записвачки, а данните ще може да се следят онлайн. Прототипът трябва да бъде готов до края на годината.", "date": "2019.10.23", "title": "Правят първия автономен морски дрон край морето  "}
{"url": "https://www.monitor.bg:443/bg/a/view/bbr-posreshta-akcionerite-na-evropejskija-investicionen-fond-v-sofija-178798", "text": "Българската банка за развитие (ББР) ще бъде домакин на Годишната среща на миноритарните акционери на Европейския инвестиционен фонд. Събитието ще се състои на 24 и 25 октомври 2019 г. и ще бъде официално открито от главния изпълнителен директор на ББР Стоян Мавродиев. В стратегическия диалог по общи приоритети ще участват представители на ЕК, ЕИБ, ЕИФ и висши мениджъри на 26 частни и публични финансови институции от 16 държави. Във фокуса на вниманието е разширяването на ролята на финансовите инструменти в новия програмен период 2021-2027 година. Ще бъдат обсъдени достъпът до гаранцията по програмата „Invest EU“ и ролята на националните насърчителни банки, стълбовата оценка, финансовото участие на държавите-членки и перспективите за бизнес развитие на Фонда. Събитието утвърждава ролята на ББР като национална банка за развитие пред международните й партньори в годината на нейния 20-и юбилей. По време на форума ще бъде подписано и споразумение между Микрофинансиращата институция „Джобс“ от Групата на ББР и ЕИФ за участие в Програма EaSi за гаранции в подкрепа на микрофинансирането и социалното предприемачество. Българската банка за развитие е акционер в ЕИФ от 2003 г, когато е подписано и първото гаранционно споразумение между банката и Фонда.  Групата на ББР има няколко успешни съвместни програми с ЕИФ: микро-финансиране по Програма „Прогрес“, контра-гаранция по Програма „КОСМЕ“/План „Юнкер“ за ББР и Националния гаранционен фонд, гаранция за Микрофинансиращата институция „Джобс“ по Програма „Прогрес“ и участие в Инициативата SIA (Social Impact Accelerator). Мажоритарни акционери на ЕИФ са ЕИБ с 58,53 % от капитала и ЕС, представляван от ЕК, с 29,71%. Миноритарният дял от 11,76% се държи от 34 финансови институции от публичния и частния сектор, сред които и ББР.", "date": "2019.10.23", "title": "ББР посреща акционерите на Европейския инвестиционен фонд в София"}
{"url": "https://www.monitor.bg:443/bg/a/view/grisho-napusna-viena-sled-ravnostoen-mach-s-beretini-178805", "text": "Григор Димитров приключи участието си на турнира на твърди кортове в зала във Виена, който е от категория АТР 500. В среща от втория кръг най-добрият български тенисист отстъпи с 6:7 (5), 6:7 (1) пред Матео Беретини (Ит) в двубой, който продължи близо два часа. През цялата среща пробиви нямаше и заслужено и двата сета бяха решени след тайбрек. За съжаление, и в двата случая победител излезе поставеният под №3 Беретини. Това беше втори двубой между двамата, а с успеха италианецът изравни резултата в баланса между тях – 1:1 победи. Предишният им мач беше на клея в Монте Карло по-рано през годината. На четвъртфиналите Беретини ще срещне победителя от срещата Хьон Чун – Андрей Рубльов. Димитров пък вече може да мисли за участието си на Мастърс 1000 турнира в Париж, който започва идната седмица. Именно във френската столица българинът ще приключи официално участието си в АТР тура за сезон 2019.", "date": "2019.10.23", "title": "Гришо напусна Виена след равностоен мач с Беретини"}
{"url": "https://www.monitor.bg:443/bg/a/view/cik-razreshi-toma-belev-da-byde-obvinen-178801", "text": "ЦИК разреши екологът Тома Белев, който е кандидат за общински съветник за София от листата на \"Демокрарична България\", да бъде привлечен като обвинеям. Това става ясно от решение на ЦИК, публикувано на сайта на комисията тази вечер. То е в резултат на постъпило е мотивирано искане от главния прокурор Сотир Цацаров по-рано през деня, с което се иска Белев да бъде привлечен като като обвиняем по досъдебно производство по преписка на Софийска градска прокуратура. Само преди няколко дни Белев бе повод за поредния скандал заради свое антисемитско изказване в социалните мрежи по арес на евреите. Последваха бурни реакции и дори призиви от страна на няколко политичекси партии той да се откаже от камапанията за местните избори. Депутат от ВМРО дори се закани да пусне сигнал срещу него в прокуратурата. Последва половинчато извинение от страна на самия Белев, отново в социалните мрежи. Наред с Белев обаче , от прокуратурата искат и имунитета на още един кандидат от \"Демократична България\". Става дума за Йордан Децов, който е регистриран за кандидат за общинар в Плевен.", "date": "2019.10.23", "title": "ЦИК разреши Тома Белев да бъде привлечен като обвиняем"}
{"url": "https://www.monitor.bg:443/bg/a/view/ludogorec-otpadna-ot-mladejkata-sh-l-sled-duzpi-sreshtu-slovan-178802", "text": "опуснаха Александър Ганчев и Илкер Будинов, а словаците вкараха и при четирите си опита. Точни за българския тим пък бяха Велислав Минков и Георги Бабалиев.", "date": "2019.10.23", "title": "\"Лудогорец\" отпадна от Младежката ШЛ след дузпи срещу \"Слован\" "}
{"url": "https://www.monitor.bg:443/bg/a/view/atakuvaha-geshev-s-kompromat-chasove-predi-vota-za-obvinitel-1-obzor-178799", "text": "Истинска компроматна атака във всички традиции на съветската пропаганда организираха медии, свързани с подсъдими олигарси срещу кандидата за главен прокурор Иван Гешев. Часове преди утрешния избор във Висшия съдебен съвет за нов обвинител №1 първо в сайта „Актуално“, а след това в свързаното с подсъдимия разградски олигарх Иво Прокопиев издание „Медиапул“, се появиха статии, че прокурорът имал тайни сметки за милиони в Швейцария и Монако (бел.р. объркано явно в бързината в самите текстове с Мароко), към които били установени преводи и наличности от сметки в Лихтенщайн, България и Руската Федерация. Материалите се позовават на два т.нар. „документа“. Единият, излязъл уж от държавното обвинение с подпис на зам. главния прокурор Борислав Сарафов, другият - от ДАНС. „Новината“ беше разпространена мълниеносно в мрежата на принципа на манифактурата за клевети, създадена на основата на изданията, свързани с Прокопиев и ортаците му олигарси, но се оказа, че въпросните „документи“ са фалшифицирани. От прокуратурата обявиха, че са направили проверка, показваща, че под номерата, написани върху тях, не съществуват подобни писма. Сарафов също е категоричен, че не е подписвал, нито пращал подобно писмо. Същото казват и от ДАНС. „Документите са очевидно неистински и целта на публикуването им е свързана с насроченото за 24 октомври изслушване на кандидата за главен прокурор“, обявиха от държавното обвинение, като посочиха също, че на 13 май главният прокурор Сотир Цацаров е изискал от шефа на ДАНС цялата налична в агенцията информация за банкови сметки, участие в офшорни компании, притежавани недвижими имоти в чужбина и други инвестиции от лица, заемащи публични длъжности, които не са декларирани от тях по съответния ред. На 19 юли е получил отговор, че общо 11 лица, заемащи длъжности в законодателната и изпълнителната власт, притежават лично или през свързани лица подобни авоари. На 15 август е постъпила информация и за магистрати, но сред тях също не фигурира името на Гешев. Съвпадението едва ли е случайно, като по всичко изглежда, че компроматът е бил за подгряване на въпросния „протест“, чиято идея е да се проведе пред ВСС по време на изслушването на кандидата за главен прокурор. Междувременно днес вечерта бе направена и репетиция – доста рехава, за него, свикана от свързаното с Прокопиев и проваления правосъден министър и настоящ лидер на олигархичната „Да, България“ Христо Иванов - „Правосъдие за всеки“, под надслов „Марш за правосъдие“. На марша се събраха едва около хиляда души, въпреки че задкулисието бе свирило сбор на всичките си пионки. Така на протеста се събраха свързаното с друг подсъдим олигарх – банкера беглец Цветан Василев „БОЕЦ“, скандалният бивш шеф на Софийския районен съд и водач на листата за общински съветници на „Демократична България“ Методи Лалов, подсъдимият заедно с Прокопиев бивш министър на икономиката Трайчо Трайков, активисти на „Спаси София“ и сие. Самият протест пък бе превърнат в предизборна проява, като освен Лалов с активна роля в него играеше и кандидатът за кмет на \"Демократична България\" - коалицията, събрала партиите на задкулисието - Борислав Игнатов. Той дори позира в ролята на държачка за един от абажурите от артинсталацията, заформена от организаторите. При това - правейки си селфи.", "date": "2019.10.23", "title": "Атакуваха Гешев с компромат часове преди вота за обвинител №1 (ОБЗОР)"}
{"url": "https://www.monitor.bg:443/bg/a/view/trymp-vdigna-sankciite-sreshtu-turcija-178800", "text": "Президентът на САЩ Доналд Тръмп говори в Белия дом за това, което обяви за \"голям успех\" по границата между Турция и Сирия, като обяви, че САЩ ще отменят санкциите срещу Анкара след трайно спиране на огъня, постигнато в разкъсаната от война страна, съобщават световните информационни агенции. Тръмп настоя, че САЩ и само САЩ са отговорни за спирането на огъня, но добави, че е време \"нека някой друг да се бие в този далечен оцветен с кръв пясък\". Той добави, че се надява спирането на огъня да бъде \"постоянно\", но че в \"тази част на света\", което означава Близкия изток, било трудно да се предвиди бъдещето. \"Безброй човешки животи сега са спасени\", посочи Тръмп, допълвайки: \"Постигнахме този резултат, без да пролеем и капка американска кръв.\" Президентът на САЩ добави, че \"малък брой\" американски войници щели да останат в Сирия - в районите, \"където те имат петрол\". Тръмп каза, че кюрдските военни лидери са го уверили, че затворниците от терористичната групировка ДАЕШ (\"Ислямска държава\"), които са избягали от затворите - малък брой по думите му, че до голяма степен са били заловени отново, и добави, че неговата политика в Сирия спасила живота на \"много, много кюрди\". След като Турция нахлу в Северна Сирия, няколкостотин бойци на ДАЕШ избягаха от затворите, американските войски се изтеглиха от района, а Америка загуби влияние в региона. Турция и Русия постигнаха споразумение вчера, което ще промени картата на Североизточна Сирия, инсталирайки техните сили по протежение на границата и попълвайки празнината, оставена от рязкото изтегляне на американските войски.", "date": "2019.10.23", "title": "Тръмп вдигна санкциите срещу Турция "}
{"url": "https://www.monitor.bg:443/bg/a/view/843-proverki-za-diskriminacija-samo-za-9-meseca-temata-178791", "text": "843 са образуваните преписки в Комисията за защита от дискриминация от началото на годината до момента, като за цялата 2018 г. са били 721 преписките за различни дискриминационни сигнали. Това съобщиха за „Монитор“ от КЗД. Постановените решения до октомври 2019-а са 521, а за цялата 2018 г. те са били 511. Самосезиранията за 2019 г. са също рекордни за институцията от нейното създаване досега – 600 на брой, коментират експерти от комисията. Според тях тази година се очертава рекордна и от гледна точка на постъпилите жалби и издадени решения за различен вид дискриминация. Разнообразни са оплакванията до КЗД през годините, най-често са от различни сфери на обществения живот. Налице са такива за нееднакво отношение в здравеопазването, за дискриминация в областта на образованието, често има сигнали и за ограничаване на достъпа на хората до определени стоки и услуги, както и за недостъпни архитектурна среда и градски транспорт за хората с увреждания, коментират от комисията. Постъпват оплаквания за дискриминационна практика на държавни органи, която засяга откази за отпускане на социална помощ, а чести са и жалбите за прием на първокласници според експертите. Налице са още и оплаквания за дискриминация при предоставяне на услуги, касаещи финансово кредитиране и застраховане на хора с увреждания, разказват още от комисията. Според тях немалък брой оплаквания са за множествена дискриминация – тогава, когато се твърди, че неравното третиране е извършено по няколко защитени признака. Признакът, който преобладава в образуваните преписки тази година, е увреждане, от КЗД разказват, че доскоро признакът „лично положение“ е бил водещ, но все пак увреждането в различните му форми е най-често дискриминирано от обществото в момента. Проблеми при намиране или оставане на работа тези хора срещат тогава, когато работодателят се запознае с решението на ТЕЛК, касаещо състоянието на постъпващия или вече назначения служител или работник, разказват от комисията. Третирането на тези хора прераства в тормоз на работното място, както и вербален, който е подигравателен и язвителен, като уронва достойнството на потърпевшия. Голям процент от оплакванията, свързани с упражняването на правото на труд, традиционно касаят прилагането на принципа „равен труд – равно заплащане“, задължението на работодателя за прилагане на еднакви критерии във връзка с налагането на дисциплинарни наказания, задължението за предоставяне на равни възможности за професионално обучение и израстване в длъжност или ранг. Изводите на членовете на комисията на КЗД са, че защитата от дискриминация при упражняване на правото на труд заема значителна част от дейността на комисията. Експертите разказват още, че дискриминацията по признак пол на работното място е често срещана причина КЗД да бъде сезирана. Дали заради неравно заплащане между мъже и жени, дали заради неравнопоставеност на бременните и младите майки, такъв тип дела се водят все по-често. Експертите разказват, че има – заради пренебрегване при търсене на работа или неправомерно ранно пенсиониране в образованието и услугите например. Съществуват оплаквания и за извършени дискриминационни актове по признаците синдикална принадлежност и политическа принадлежност, според членове на комисията нерядко подадените жалби и сигнали съдържат твърдения за тормоз и сексуален тормоз на работното място. Случаите на сексуален тормоз освен всичко друго са и трудно доказуеми, много често подобни случаи се вършат без свидетели, рядко извършителите са агресивни пред други хора. КЗД налага глоба или имуществена санкция, когато се установява извършено нарушение на Закона за защита от дискриминация, като се определя видът и размерът на санкцията, а именно глоба, ако става дума за физическо лице, или имуществена санкция, ако става дума за юридическо лице. Размерът започва от 250 лв. и може да стигне при повторно нарушение до 20 хиляди лева. Събирането на глобите и имуществените санкции е възможно, когато решението на комисията е влязло в сила. Българският законодател е предприел формулата на социална насоченост на производството пред комисията. Тя се изразява в освобождаването на подателите на жалби или сигнали от държавни такси при завеждането им. Направените разноски в хода на производството са по закон за сметка на бюджета на комисията.", "date": "2019.10.23", "title": "843 проверки за дискриминация само за 9 месеца (ТЕМАТА)"}
{"url": "https://www.monitor.bg:443/bg/a/view/narkozavisim-opita-da-ubie-7-godishnija-si-sin-178786", "text": "Окръжната прокуратура във Варна ръководи досъдебно производство за опит за убийство на седемгодишно дете. Престъплението по член 116, ал. 1, т. 3 във връзка с член 18, ал. 1 от НК е извършено от родния му баща. Детето е било намушкано с нож от 42-годишния Борислав И. Престъплението е станал тази сутрин около 7,30 часа в дома на семейството. Майката работи в чужбина, а бащата бил наркозависим. Според информация от разследващи,  Борислав бил включен в метадонова програма. Той ще бъде настанен в психиатрична болница, тъй като по мнението на психиатрите, е опасен за себе си и за околните. Седемгодишното му дете е настанено за лечение в МБАЛ „Света Анна“ във Варна. То е със средна телесна повреда. Няма опасност за живота му, казаха от болницата.", "date": "2019.10.23", "title": "Наркозависим опита да убие 7-годишния си син "}
{"url": "https://www.monitor.bg:443/bg/a/view/britanskata-policija-otkri-devet-choveka-v-kamion-v-kent-178803", "text": "Британската полиция откри 9 души в камион на магистрала М20 в Кент, Югоизточна Англия, предаде Ройтерс. „Деветимата се проверяват от медици и ще бъдат предадени на миграционни служители на вътрешното министерство“, съобщи говорител на полицията. Камионът е бил спрян от органите на реда за проверка. М20 е свързана с А20, която стига до Дувър, откъдето фериботите поемат към Кале, Франция. Инцидентът става само часова след като бяха открити 39 трупа в камион с българска регистрация в Есекс.", "date": "2019.10.23", "title": "Британската полиция откри девет човека в камион в Кент "}
{"url": "https://www.monitor.bg:443/bg/a/view/medii-na-oligarsi-atakuvaha-s-falshivi-dokumenti-geshev-178792", "text": "Истинска компроматна атака по съветски стил организираха медии на подсъдими олигарси в навечеррието на избора за главен прокурор срещу единствения кандидат за поста Иван Гешев. Часове преди Висшия съдебен съвет да изслуша Гешев, в сайтове „Актуално“ и „Медиапул“, свързани с кръга „Капитал“ на подсъдимия олигарх Иво Прокопиев се появиха статии, писани под индиго, че прокурорът имал тайни сметки за милиони в Швейцария, като се позовава на две писма, излезли уж от държавното обвинение. Фалшификацията се разпространи мълниеносно из мрежата, но малко по-късно стана ясно, че „документите“ са пълно менте. Бърза проверка на прокуратурата в деловодната й система показа, че под номерата, написани върху „документите“ такива писма не съществуват. От пресцентъра на държавното обвинение са категорични, че “документите“ са очевидно неистински и целта на публикуването им определено е свързана с насроченото за 24.10.2019 г., изслушване на кандидата за главен прокурор“. Фалшификациите на кръга „Капитал“ се появиха само няколко часа, след като партийното ГМО на Иван Костов – Демократична България обяви, че спира и без това не особено успешната си кампания за местните избори в четвъртък и вместо нея ще провежда „национален протест“ срещу избора на Иван Гешев. Медийните бухалки на кръга „Капитал“ обаче явно са решили да подсигурят събитието като след обед в сряда публикуваха статия със заглавие „Пере ли пари единственият кандидат за главен прокурор? (ДОКУМЕНТИ)“. Легендата, която медиите на подсъдимите олигарси се пробват да създадат е, че на редакциония си мейл са получили „скандални документи, свързани с подозрение за пране на пари“ от страна на заместник-главния прокурор Иван Гешев. Публикувани са копия от два документа: писмо изх. № 473/2015 г./12.10.2015 г. от заместник главния прокурор Борислав Сарафов и писмо рег. № ФР-10-7326/04.11.2015 г. от директора на САД ФР – ДАНС до Борислав Сарафов. Според тях, прокурор Иван Гешев разполага с банкови сметки в Швейцария и Монако, към които са установени преводи и наличности  на значителна стойност от сметки в Лихтенщайн, България и Руската федерация. Публикацията е възпроизведена в сайта mediapool.bg  под заглавие „Анонимен сигнал срещу Гешев за необясними 4,7 млн. франка, скрити в Швейцария и Мароко“ и от други електронни медии. „По повод на това, веднага е разпоредена проверка от главния прокурор. Установено е, че: - писмо рег. № ФР-10-7326/04.11.2015 г. от директора на САД ФР – ДАНС до заместник – главния прокурор Борислав Сарафов не съществува – такова писмо не е създавано и изпращано от ДАНС към прокуратурата;- писмо изх. № 473/2015 г./12.10.2015 г. от заместник главния прокурор Борислав Сарафов не съществува – под № 473/2015 г. във Върховната касационна прокуратура съществува преписка по повод касационна жалба срещу решение на Апелативен съд Велико Търново. Заместникът на главния прокурор по разследването и директор на Националната следствена служба Борислав Сарафов заявява, че никога и по никакъв повод не е изпращал, респ. получавал, публикуваните писма, както и че такава проверка нито му е била възлагана, нито е инициирана от него. Такова е и становището на ръководството на ДАНС”, пише в пресъобщението, разпространено от държавното обвинение. От прокурратурата допълват, че още на 13 май тази година главният прокурор  Сотир Цацаров е изискал от шефа на ДАНС цялата налична в агенцията информация за банкови сметки, участие в офшорни компании, притежавани недвижими имоти в чужбина и други инвестиции от лица, заемащи висши публични длъжности, които не са декларирани от тях по съответния ред. Данните са не само за самите публични фигури, но и за свързани или подставени лица. Главният прокурор е получил отговор на 19.07.2019 г., че общо 11 лица, заемащи висши публични длъжности в органи на законодателната и изпълнителната власт, притежават лично или чрез свързани или подставени лица, банкови сметки в чужбина, недвижими имоти или друго имущество на значителна стойност в чужбина, участие в търговски дружества в чужбина, включително в офшорни компании, и са извършили разходи и инвестиции в чужбина, които не са декларирани по надлежния ред пред КПКОНПИ. На 15.08.2019 г. от ДАНС е постъпила информация и за  магистрати, притежаващи банкови сметки и недвижими имоти в чужбина. Сред тях обаче не фигурира името на Иван Гешев. По-късно Върховната касационна прокуратура е извършила проверка на данните на публикуваните от ИВСС декларации на посочените от ДАНС лица, за това дали тези обстоятелства са декларирани от магистратите по съответния ред пред ИВСС. При нея е установено, че общо 27 съдии, прокурори и следователи не са декларирали установените от ДАНС банкови сметки и имоти на магистратите в чужбина. И сред тях не фигурира името на прокурор Гешев. След всички проверки, главният прокурор е възложил на шефа на НАП да бъдат извършени данъчни проверки на общо 38 лица - заемащи публични длъжности в органи на законодателната и изпълнителната власт, както и магистрати. Указано е в рамките на данъчните проверки да се установи размерът на финансовите средства във влоговете/банковите сметки в чужбина, произхода на средствата, евентуално получаване на доходи от лихви и изпълнение на задълженията на лицето за деклариране и заплащане на данъци. След приключване на данъчните проверки, прокуратурата ще прецени наличието на предпоставки за образуване на наказателни производства срещу лицата за евентуално извършени данъчни престъпления”, допълват от прокуратурата.", "date": "2019.10.23", "title": "Медии, свързани с олигарси, атакуваха с фалшиви документи Гешев (ОБНОВЕНА)"}
{"url": "https://www.monitor.bg:443/bg/a/view/gori-bivshija-telk-v-plovdiv-178796", "text": "Сградата, в която допреди няколко години се помещаваше ТЕЛК в Пловдив, гори, видя Агенция Монитор. От около две-три години двуетажната къща в центъра на Пловдив, до Хуманитарната гимназия, е изоставена. Плановете на общинската администрация включваха там да бъде построен многоетажен паркинг, като преди това старата сграда се събори.  \"Най-вероятно е била подпалена вътре от клошари или наркомани\", предположиха хора, които живеят и работят в съседство. На пожара е изпратен един екип огнеборци. Има и две полицейски коли, видя Агенция Монитор. Сградата гори отвътре и в района се стели гъст пушек, но пламъци не се виждат, коментираха хората наоколо.  Пожарът е бил подпален наистина от клошари, съобщиха от Регионалната служба за пожарна и аварийна безопасност. Пламъците са били потушени за около десетина минути, уточниха оттам. Горели са дребни отпадъци в изоставената сграда. Огнеборците са спасили къщата, в която навремето се помещаваха лекарските комисии от ТЕЛК в Пловдив. Снимка авторът", "date": "2019.10.23", "title": "Гори бившият ТЕЛК в Пловдив"}
{"url": "https://www.monitor.bg:443/bg/a/view/borisov-bylgarija-izpylni-vsichki-iziskvanija-na-ek-za-padaneto-na-monitoringa-178794", "text": "Държавата изпълни всички указания и мерки, който Европейската комисия (ЕК) ни постави като условия за отпадане на мониторинга. Това обяви премиерът Бойко Борисов в интервю за бТВ ден след като Брюксел публикува поредния си доклад, в който се препоръчва отпадане на механизма за сътрудничество. Борисов изтъкна, че наблюдението е наложено от ЕК и само тя може да вземе решение кога ще приключи. „Факт е, че ние сме изпълнили всички указания и мерки, който са предписание. Не мисля, че сме идеални. Такива проблеми има във всички европейски страни. Много от колегите изразиха недоволство само, че към Българи и Румъния има такъв мониторинг“, заяви Борисов. Той изтъкна, че доста правителства са работили за отпадането на мониторинга. „В света четат, че за България е отпадал механизъм, а не коментират Бойко Борисов“, заяви премиерът и допълни, че е благодарил на шефа ЕК Жан Клод Юнкер, заместника му Франс Тимерманс, както и на лидера на ПЕС Сергей Станишев. Премиерът коментира и недоволството срещу кандидатурата на Иван Гешев за главен прокурор като изтъкна, че само една партия протестира срещу него. Той обясни, че не е пожелал да се меси в избора на главен прокурор като правителството издигне свой кандидат. Той аргументира решението си с това, че ако е бил посочил човек от ГЕРБ е щяло да бъде лицемерно, но според него за поста са били подходящи евродепута Емил Радев и сегашния правосъден министър Данаил Кирилов. На въпрос не е ли могло да се избере друго има извън партията Борисов отвърна: „Как ще си заложа името зад някой непознат, а да сложа партиен кандидат е недопустимо, защото за каква независима система ще говорим после“. Той обвърза издигането на правителствена кандидатура за главен прокурор с избора на Мая Манолова като омбудсман.“Омбудсман направихме Мая Манолова и видяхме какво си причинихме на партията. Госпожа Манолова каза аз съм а-политична и бях лекомислен, повече не желая да съм лекомислен“, отсече министър-председателят. Премиерът припомни, че именно по времето на Христо Иванов като правосъден министър е прието прокурорската колегия да си издига свои представител. По думите му той си е тръгнал от поста, защото не искал да работи, въпреки че направените от него предложения веднага са приемани от Народното събрание. „По кое време Лозан Панов беше избран за шеф на ВКС?“, попита Борисов и допълни, че същото се отнася и за шеф на СГС. „Всичко каквото е искал съм го направил. Може да видите колко закони по негово време се промениха“, изтъкна още Борисов. Относно отказа за стартиране на преговорите със Северна Македония и Албания за присъединяването им в Европейския съюз Борисов изтъкна, че лично е призовал евролидерите отново да дадат перспектива на двете държави в Загреб по време на Хърватското председателство. Той заяви, че разбира защо френския президент Еманюел Макрон стопира даването на точно дата за преговори и обясни, че основната причина е липсата на национален консенсус в Северна Македония за това дали искат да се присъединят в съюза. “Искам да припомня, че когато България влизаше в ЕС, имаше абсолютен национален консенсус на управляващи, опозиция и всички политически партии - и на социалисти, и на десни, че нашият път е ЕС и НАТО. Така, която и партия да дойде на власт в България, ориентацията не се променя. Докато в Северна Македония и Албания казваме, че ако не е или ако Зоран Заев или Еди Рама паднат от власт, нещо ще стане. Тогава те не са за този път. В това отношение Макрон заслужава аплодисменти“, заяви премиерът. Борисов коментира и случващото се в Сирия с думите, че най-глупавото нещо е войната. Според него, точно в този момент се е показало, че ЕС няма лидери. „Видяхте, че Пенс и Помпео отидоха в Турция, Ердоган отиде в Сочи, добре или зле-решиха конфликта. Европа я няма. Тук ни трябва обща отбрана“, заяви премиерът. За предстоящите избори в неделя и битката за София Борисов коментира, че не съмнява в победата на кандидата на ГЕРБ-СДС Йорданка Фандъкова. Запитан дали ще се отрази на управлението по-слаб резултат на местните избори, той заяви, че сега ГЕРБ имат всички кметове, които са по местата втори, трети и четвърти мандат и е нормално да има промени.  Борисов разкри, че след вота ще има още обновления в партията. „Навсякъде, където има нужда ще стане това, изборите ще бъдат добър регулатор“, посочи премиерът и лидер на ГЕРБ. На въпрос дали се усеща липсата на бившия зам.-председател на партията Цветан Цветанов Борисов отвърна, че в началото са имали трудности, но членовете на Изпълнителната комисия на ГЕРБ са си разпредели работата и им благодари като ги изброи поименно.", "date": "2019.10.23", "title": "Борисов: България изпълни всички изисквания на ЕК за падането на мониторинга (ОБНОВЕНА)"}
{"url": "https://www.monitor.bg:443/bg/a/view/kamionyt-kovcheg-registriran-prez-2017-ta-ot-togava-ne-se-vryshtal-v-bylgarija-178789", "text": "Камионът - ковчег, открит във Великобритания с 39 човешки тела, е регистриран у нас през 2017 година от ирландска гражданка. Това коментира пред БТВ премиерът Бойко Борисов. По думите му тогава камионът напуска страната и не се е връщал в България. Той припомни, че шофьорът също е ирландец. Същите хора по думите на Борисов са регистрирали още два камиона. „С английските служби работим добре, увери премиерът и добави: „От 2-3 години камионът не се е връщал и не би могъл тук да натовари хората“. По думите му няма българска връзка , а английско-ирландска и именно техните служби трябва да задържат виновните. Той поясни, че за него било важно да не би камионът да е тръгнал от България. Малко по-рано от външно министерство заявиха, че БГ посолството в Лондон е получило информация от британската полиция, че откритият в графство Есекс камион с 39 човешки тела е с българска регистрация. Камионът е с марка „Скания“ и е бил регистриран във Варна на името на фирма на ирландска гражданка. Шофьорът на камиона е гражданин на Северна Ирландия, задържан е и дава показания по случая. Камионът е бил открит рано тази сутрин на паркинг в британския град Грейс. Телата на намерените мъртви 38 възрастни и един тийнейджър още не са идентифицирани, но по първоначални данни на полицията е малко вероятно те да са български граждани. Посолството ни в Лондон е в контакт с британската полиция, която води разследването, и оказва пълно съдействие по случая.", "date": "2019.10.23", "title": "Камионът-ковчег регистриран през 2017-та, оттогава не се е връщал в България"}
{"url": "https://www.monitor.bg:443/bg/a/view/izdirvat-shofior-blysnal-velosipedist-178785", "text": "На 21 октомври около 8.20 часа, на бул. „Рожен“, близо до кръстовището с ул. „Петър Панайотов“, възникнало пътнотранспортно произшествие, при което е пострадал велосипедист. Другият участник в инцидента напуснал местопроизшествието без да уведоми органите на МВР. От столичната полиция апелират хората, станали свидетели на инцидента или разполагащи с информация за водача или за автомобила, да подадат сигнал на тел.: 112, 02/982 0516 и 02/982 0069. Анонимността им е гарантирана.", "date": "2019.10.23", "title": "Издирват шофьор, блъснал велосипедист"}
{"url": "https://www.monitor.bg:443/bg/a/view/profil-na-dlyjnika-edni-i-syshti-s-neobslujeni-krediti-i-tegljat-novi-178797", "text": "Най-честите некоректни платци са едни и същи потребители с по няколко необслужени кредита, като регулярно тегли и трупа нови. У нас преоблада нагласата, че некоректните платци са задължително хора, които са изпаднали в крайна невъзможност да покрият дълговете си. А това много рядко е така, твърди Лилия Димитрова, изпълнителен директор на голяма колекторска компания. Според експертът България е една от държавите в Европа, в които информацията за некоректните платци е сведена до минимум. В повечето страни на Стария континент се изготвят изчерпателни регистри с данни на клиентите още на етап изтегляне на кредит, за да е възможно събирането впоследствие. \"Информацията е толкова оскъдна, че задачата да търсим дължимото от кредитополучателите, става изключително трудна. По този начин кредиторите губят пари, които впоследствие калкулират в лихвите по кредитите. А тези лихви се плащат от коректните потребители”, казва Лилия Димитрова. По думите ѝ, в много страни съществува ефективна практика, а институциите подпомагат събираемостта, за да осигурят финансова стабилност на населението. Затова е необходимо да има национална платформа за преструктуриране на дълговете, каквато съществува в много държави. „Трябва да се преустанови порочната практика некоректните платци безусловно да влизат в ролята на жертва. Защото тези, които плащат за това, всъщност са именно отговорните клиенти. Това важи и за физическите, и за юридическите лица”, допълва Димитрова. Добрата новина е, че българските банки са сред стабилните в Европа, така че не са необходими изрични мерки за заздравяването им, както това се случва в Гърция, например. „Южната ни съседка се възстановява от кризата – гръцките банки в рамките на една година трябва да продадат нови 30 млрд. евро дълг, като държавата ще дотира тази сделка посредством емитиране на ДЦК. Сделката вече е одобрена от ЕС и стартира работа по описание на детайлите и изпълнението и. Целта е да се заздравят търговските банки и секторът като цяло. В България подобни стъпки няма да се наложат, а и у нас няма такива обеми на лоши кредити. Може да се каже, че страната ни е сред финансово стабилните”, казва Лилия Димитрова. Практиката с продажбата на дълг бързо започна да се налага у нас и дори започва да измества възлагането. „Компаниите трябва да помислят добре за цялостна политика за управление на вземанията си, независимо дали са кредитиращи институции или имат задължения от други браншове. Аутсорсингът на събиране на задължения също е добра практика и носи добра възвращаемост и не трябва да се изключва от стратегиите за събиране, нещо което наблюдаваме в последните 1-2 години на българския пазар.”, допълва експертът.", "date": "2019.10.23", "title": "Профил на длъжника: едни и същи с необслужени кредити и теглят нови"}
{"url": "https://www.monitor.bg:443/bg/a/view/djonsyn-pak-nastojava-che-shte-ima-brekzit-za-helouin-178790", "text": "Британският премиер Борис Джонсън каза днес на председателя на Европейския съвет Доналд Туск, че не желае ново отлагане на Брекзит, изразявайки увереност, че все още може да прокара споразумението за напускане на ЕС през парламента до 31 октомври, каза политическия говорител на премиера, цитиран от Ройтерс. Запитан дали премиерът смята, че може да прокара споразумението до 31 октомври, говорителят каза: \"Това беше посланието, което премиерът изпрати на Доналд Туск тази сутрин\". \"Пределно ясно е, че обществото иска това да се случи . . . те искат Брекзит да се случи . . . Ние много ясно посочихме, че бихме желали Брекзит да стане факт до 31 октомври\", добави той. Въпреки това лидерите на ЕС вече са в процес на обсъждане на условията за евентуално удължаване на срока за Брекзит, който изтича на 31 октомври, предаде Ройтерс. Ако те не успеят да се споразумеят за това непряко чрез контакти с Доналд Туск, може да се наложи спешна среща на върха на ЕС още в петък, каза днес ирландският премиер Лио Варадкар. \"Ако е налице консенсус, можем да направим това чрез писмена процедура. Ако обаче липсва консенсус, ще трябва да се свика среща на Европейския съвет, вероятно в понеделник или дори още в петък, за да обсъдим дали ще дадем удължаване или не, за какъв срок и при какви условия\", каза Варадкар пред парламента в Дъблин. \"Ирландското правителство, разбира се, винаги е казвало, че ние искаме да избегнем риска от Брекзит без споразумение и това е подходът, който ще възприемем\", добави ирландският премиер. Той изрази надежда, че британският парламент ще действа с разумна скорост за приключване на процеса по обсъждане и гласуване на споразумението, постигнато между Джонсън и Брюксел. Ирландският външен министър Саймън Ковини каза изявление в Белфаст, че според него на Великобритания ще бъде предложено \"гъвкаво отлагане\", което ще даде възможност на Обединеното кралство да напусне ЕС доста преди посочения нов краен срок. Първо обаче трябвало да се получат мненията на всички страни членки на ЕС и да се види дали техните лидери няма да повдигнат някакви въпроси, допълни той . Германия няма да се противопостави на каквото и да е предложение на ЕС да се разреши продължение на срока за напускане на Великобритания след 31 октомври, каза днес говорителят на германската канцлерка Ангела Меркел. \"Не мога да предвидя изхода от консултациите, но мога да кажа от името на федералното правителство, че Германия няма да сложи бариера пред евентуално удължаване\", каза Щефен Зайберт, цитиран от Ройтерс. Говорител на британските лейбъристи каза днес, че техният лидер Джереми Корбин ще се запознае с детайлите на всяко предложено отлагане, за да е сигурен, че се изключва рискът от Брекзит без споразумение, преди да реши дали да подкрепи свикването на предсрочни парламентарни избори. Той направи това изявление заради предупреждението на премиера Борис Джонсън, че ако ЕС предложи на Лондон отлагане на Брекзит за края на януари, то той ще оттегли законопроекта за ратификация на споразумението с Брюксел и ще поиска свикване на избори, за да се избегне задънена улица за Брекзит. \"Ние ще подкрепим свикването на избори веднага щом бъде снет рискът от хаотичен Брекзит (без споразумение), и това ще зависи от конкретните условия в предложението на ЕС. Ще ни е нужно нещо, което има юридическа сила\", каза говорителят на лейбъристите. Според него едно от опасенията на лейбъристката опозиция е, че правителството има правомощието да насрочи дата за избори.", "date": "2019.10.23", "title": "Джонсън пак настоява, че ще има Брекзит за Хелоуин"}
{"url": "https://www.monitor.bg:443/bg/a/view/vyrnaha-deloto-na-genekolog-za-prichinjavane-na-smyrt-na-bebe-178780", "text": "Върховният касационен съд е уважил протест на Софийска апелативна прокуратура срещу оправдателната присъда по наказателно производство срещу подсъдимия Д.Ф., обвинен за непредпазливо причиняване на смърт на дете по време на раждане, съобщиха от пресцентъра на Апелативна прокуратура - София. На първа инстанция Софийският окръжен съд е признал подсъдимия Ф. за виновен за извършено от него престъпление в Акушеро-гинекологичното отделение на Многопрофилна болница за активно лечение – Ботевград, в качеството на акушер-гинеколог и на дежурен лекар, поради немарливо изпълнение на правнорегламентирана дейност, представляваща източник на повишена опасност, не е водил раждането на родилка, като е нарушил нормативни актове и правила за медицински стандарти, с което причинил смъртта на потенциално жизнеспособен плод по време на раждането му. За това престъпно деяние му е било наложено наказание от една година „лишаване от свобода“ с тригодишен изпитателен срок и лишаване от право да упражнява лекарска професия за срок от три години. С присъда от м. април 2019 г. Софийският апелативен съд е отменил осъдителния първоинстанционен съдебен акт и признал подсъдимия Д.Ф. за невинен по повдигнатото му обвинение. Състав на Върховния касационен съд е приел доводите на Апелативна прокуратура - София за съществени процесуални нарушения и неправилно приложение на материалния закон от САС. Те са свързани с липсата на обоснованост на заключението на назначената четворна съдебно-медицинска експертиза в хода на въззивното производство, както и съмнения относно неговата правилност. Второинстанционният съд е игнорирал част от медицинската документация, депозирана в хода на досъдебното производство. Назначената от него четворна съдебно-медицинска експертиза е неясна, а направеният в нея извод противоречи на приетите по-рано други експертни заключения. При анализа на доказателствата въззивният съд е допуснал нарушение, което е дало отражение върху правилността на изводите за липса на причинна връзка между бездействието на лекаря – подсъдимия Ф., и смъртта на бебето. Наред с това, не са били разгледани продължителното страдание на плода по време на раждането спрямо инкриминираните правни задължения на подсъдимия, в качеството му на дежурен лекар в акушеро-гинекологичното отделение на болницата и неговото отсъствие от местоработата през целия период на раждането. С решение на ВКС оправдателната присъда е отменена и делото е върнато за ново разглеждане от друг съдебен състав на Софийския апелативен съд.", "date": "2019.10.23", "title": "Върнаха делото на гинеколог за причиняване на смърт на бебе"}
{"url": "https://www.monitor.bg:443/bg/a/view/investirat-2-5-miliona-evro-v-analitichen-centyr-po-biologija-na-stvolovite-kletki-178777", "text": "Аналитичен център по биология на стволовите клетки ще бъде изграден в Медицинския университет във Варна. Това съобщи проф. Антон Тончев, ръководител на Научно-изследователския институт към висшето учебно заведение. Проектът се нарича Transtem и е стартирал на 1 октомври, тази година. Toй е на стойност 2,5 милиона евро, които се осигуряват от Европейската комисия. Срокът му е 5 години и ще се реализира в базата на Центъра по транслационна медицина и клетъчна терапия в УМБАЛ „Света Марина“. Медицинският университет във Варна е първият у нас, който успя да се пребори с над 100 конкуренти и да спечели конкурса „Ръководител на Европейското научно пространство“, посочи още проф. Тончев. „С този проект ще бъде допълнен и надграден потенциалът на учебното заведение в областта на регенерацията. Ръководителят на проекта ще бъде избран с международен конкурс до май 2020 г. Той ще изгради екип, чиято работа ще бъде финансирана с отпуснатите евросредства. Крайната цел е след 5 години МУ-Варна да разполага с подготвени млади учени, както и да се разшири обемът и видът на трансплантациите на стволови клетки у нас“, допълни Тончев. Няма изискванията към националността на кандидатите, а единствените условия са те да да имат академични и научни постижения, както и връзка с индустрията. Заплатата, която ще получава ръководителя на екипа, ще бъде 240 000 лева на година. Проф. Тончев допълни, че екипът ще бъде селектиран през втората година и ще включва между 6 и 10 души от целия свят. В научно-изследователския институт на университета вече работят 3 екипа, чиито занимания са в сферата на стволовите клетки. Над 100 са трансплантациите на костно-мозъчни стволови клетки, извършени от екипа на на проф. Игор Резник. Правят се и клинични изпитания за използването им при автоимунни болести, като множествената склероза. 140 души с увреждания на роговицата на очите са прогледнали след присаждане на собствени или от донор лимбални стволови клетки от екипа на зам.-ректора на МУ-Варна, проф. Христина Групчева. Третият екип начело с проф.Тончев пък е пионер у нас в изследването на стволовите клетки в мозъка. Самият той посочи, че изпитанията още са на експериментално ниво, но потенциалът е огромен, тъй като се засяга широк кръг от неврологични и психиатрични болести.", "date": "2019.10.23", "title": "Инвестират 2,5 милиона евро в аналитичен център по биология на стволовите клетки"}
{"url": "https://www.monitor.bg:443/bg/a/view/remontyt-na-trakija-ot-chirpan-do-stara-zagora-shte-struva-40-mln-lv-178784", "text": "Ремонтът на участъка от магистрала „Тракия“ от Чирпан до Стара Загора, за който преди повече от година се въведе ограничение на скоростта от 90 км/ч, ще струва около 40 млн. лева. Ограничението на скоростта ще остане, тъй като Агенция „Пътна инфраструктура“ не разполага с достатъчен бюджет за отстраняването на неравностите по магистралата. Това става ясно от писмен отговор на министъра на регионалното развитие и благоустройството Петя Аврамова на въпрос на депутат, публикуван на сайта на Народното събрание. Трасето с неравностите е с обща дължина 40 км. Строителството е започнало през 2003 г., като първият подучастък е въведен в експлоатация през 2007 г., а вторият – през 2011 г., посочва се в отговора на Аврамова. Изпълнител е Сдружение „Рънуей - БГ“ с водещ партньор „Пи Ес Ай“. Гаранционният период на отсечката е бил 5 години и е изтекъл. „Понастоящем за този участък от автомагистралата се полагат грижи по линия на текущото поддържане със средства от бюджета“, обяснява Петя Аврамова. Според нея основните причини за неравностите са свързани с интензивния трафик, включително тежкотоварното движение.", "date": "2019.10.23", "title": "Ремонтът на \"Тракия\" от Чирпан до Стара Загора ще струва 40 млн. лв."}
{"url": "https://www.monitor.bg:443/bg/a/view/dyrjavata-dade-zelena-svetlina-za-stadiona-na-cska-178783", "text": "Дългоочакваното от всички фенове на ЦСКА решение на Министерски съвет за стадиона бе прието официално на вчерашното заседание. Бе одобрено да се създаде общо акционерно дружество, което ще се казва \"Спортни имоти Българска армия\" АД. В него с равни вноски влизат държавата и футболният клуб, а целта е реконструкция на стадиона в „Борисовата градина“. Спортното министерство участва в новото дружество като собственик на стадиона и земята, оценени на общо 22 милиона лева. Също толкова ще инвестира и ЦСКА, за да направи генерален ремонт на съоръжението си. По план стадионът ще бъде бутан сектор по сектор, като на практика ще придобие изцяло нов вид. Строителните работи трябва да започнат през пролетта, като преди месец зелена светлина за това даде и Столична община. От сектор „Г“ му отговориха с благодарствена декларация към него и правителството, като подчертаха, че се решава един огромен проблем, който над 30 години стои на дневен ред. Безспорно обаче с най-култов коментар по темата бе почетният президент на ЦСКА Димитър Пенев, който също бе развълнуван от решението. „Честито на ръководството, на всички цесекари, чорбари, супаджии. Да са живи и здрави, да строим и да има нови лица на стадиона, защото 50 години нищо не се е пипало в този двор. Този стадион заслужава да бъде млад и обичан от младото поколение\", сподели пред БНР Пената в типичния си стил.", "date": "2019.10.23", "title": "Държавата даде зелена светлина за стадиона на ЦСКА"}
{"url": "https://www.monitor.bg:443/bg/a/view/coldplay-puskat-nov-dvoen-album-sled-8-godishna-pauza-178766", "text": "Британската рокгрупа Coldplay обяви името и датата на излизане на новия си албум, за който от известно време кръжаха най-различни слухове. Everyday Life („Всекидневие“) ще се появи на 22 ноември и ще бъде двоен албум: първата част се нарича Sunrise („Изгрев“), а втората Sunset („Залез“). Музикантите обясняват това с кратък текст в официалния си сайт, „напечатан“ на машина и подписан от четиримата членове на лондонската банда – Крис Мартин, Джони Бъкланд, Гай Бериман и Уил Чемпиън. В съобщението, пуснато и в социалните мрежи, се казва още, че албумът говори за това какво те чувстват по отношение на различни неща, и завършва с „Изпращаме ви много обич“. Coldplay са сформирани през 1998 г., а през 2000 г. постигат световна популярност със сингъла си Yellow. Скоро след това идва и първият им албум Parachutes, който дебютира на Острова, оглавявайки чартовете. Лондончаните работят главно в стил алтърнатив рок. До момента от албумите им са продадени над 35 милиона копия, което ги прави една от най-успешните групи на новото хилядолетие. Последният им до момента дискографски проект – Mylo Xyloto, датираше от 2011 г.", "date": "2019.10.23", "title": "Coldplay пускат нов двоен албум след 8-годишна пауза"}
{"url": "https://www.monitor.bg:443/bg/a/view/mourinio-pregovarja-s-borusija-dortmund-178761", "text": "По всичко изглежда, че Жозе Моуриньо е направил своя избор за следващ професионален ангажимент, пишат медиите в Германия. Според вестник \"Билд\", той вече е започнал да учи немски и поддържа редовен контакт с ръководството на „Борусия“ (Дортмунд). Моу се изявява като телевизионен анализатор след уволнението си от „Манчестър Юнайтед“ през декември миналата година, но отдавна твърди, че е готов да се завърне към треньорския занаят. Сегашният наставник на \"жълто-черните\" Люсиен Фавр не е заплашен от уволнение в този момент, но липсата на постоянство в играта на тима тревожи ръководството. Към момента най-сериозната пречка пред назначаването на Моуриньо в Дортмунд са високите финансови претенции на португалеца. Опция за него е и завръщане в „Реал“ (М), ако Зидан бъде уволнен предсрочно. Интересното е, че преди дни от френския „Лион“ признаха, че са канили Моуриньо, който обаче отказал с мотива, че вече е избрал новия си клуб.", "date": "2019.10.23", "title": "Моуриньо преговаря с „Борусия“ (Дортмунд)"}
{"url": "https://www.monitor.bg:443/bg/a/view/us-poslanikyt-na-razhodka-do-nim-vidja-panagurskoto-sykrovishte-178771", "text": "Новият посланик на САЩ у нас Херо Мустафа посети Националния исторически музей, стана ясно от публикация в профила на дипломатическата мисия във Фейсбук. „Тази седмица започваме с първото посещение на посланик Херо Мустафа в Националния исторически музей. Сред запленяващите експонати посланик Мустафа видя прочутото Панагюрско съкровище и традиционно българско облекло“, написаха от посолството на САЩ. Очевидно посланикът е останала впечатлена от видяното. Преди да си тръгне от музея казала; „Ще се върна скоро, имам още много да видя!“. По-рано през деня вицепремиерът и външен министър Екатерина Захариева прие новия посланик на САЩ, с която обсъди стратегическото партньорство и приятелство между двете страни, както и актуални теми от международния дневен ред. Захариева потвърдила разочарованието си от липсата на решение на Европейския съвет Република Северна Македония и Албания да започнат преговори за членство в ЕС. Посланик Мустафа поздравила Захариева за силната лидерска роля на страната ни в региона. Обсъдени били и възможностите за увеличаване на броя на американските туристи в България и популяризирането на страната ни като туристическа дестинация, както и за увеличаването на американските инвестиции не само в България, но и в целия регион. Херо Мустафа споделила, че дори само за 6 дни, откакто е в страната ни, е усетила колко приятелски и добронамерен е българският народ.", "date": "2019.10.23", "title": "US – посланикът на разходка до НИМ, видя Панагюрското съкровище"}
{"url": "https://www.monitor.bg:443/bg/a/view/dete-zagina-pri-potyvaneto-na-lodka-s-migranti-kraj-o-kos-178769", "text": "Тригодишно дете е открито мъртво, след като лодка с мигранти потъна рано тази сутрин край гръцкия остров Кос в Егейско море, съобщи агенция АНА-МПА. Лодката с 34 мигранти, която е пътувала без навигационни светлини, се е сблъскала на зазоряване днес с кораб на гръцката брегова охрана и се е преобърнала. От тримата души, които първоначално бяха в неизвестност, е открито тялото на детето, а един мъж е бил спасен. Продължава издирването на още един мъж. Шестима от мигрантите са били ранени и са настанени в болница. Съд на бреговата охрана е извършвал редовен патрул в морето източно от Кос, уточнява агенцията. В спасителната операция са участието на три кораба на бреговата охрана, един частен плавателен съд, кораб на Фронтекс и хеликоптер, както и екип за подводно издирване, добавя АНА-МПА.", "date": "2019.10.23", "title": "Дете загина при потъването на  лодка с мигранти край о. Кос"}
{"url": "https://www.monitor.bg:443/bg/a/view/naddavat-za-pobeditel-na-vota-178775", "text": "Също като на парламентарните избори, залози за победител на предстоящия в неделя местен вот в София и Пловдив пуснаха букмейкъри. Така в един от популярните сайтове за залози всеки, който иска да изпробва късмета си може да наддава за своя фаворит сред основните кандидати за кмет в двата най-големи града. Като основен фаворит се отличава Йорданка Фандъкова, която се бори за четвърти пореден мандат начело на столицата. Настоящата кметица, която бе издигната за поста от ГЕРБ и СДС е с коефициент от 1,66, докато основният й опонент Мая Манолова, която е подкрепена от БСП е с 1,92. В същото време кандидатът на „Демократична България“ Борислав Игнатов е с коефициент 5, Ангел Джамбазки от ВМРО с 8, а Борис Бонев от „Спаси София“ с 9. В Пловдив пък фаворит е Здравко Димитров от ГЕРБ. Областният управител е с коефициент 1,73. В същото време шансовете на бившия кмет на града Славчо Атанасов са оценени с 1,86. Ако пък Дани Каназирева от „Съюз за Пловдив“ или Николай Радев от БСП спечелят вота под тепетата, заложилите за тях ще приберат съответно 4 и 6 пъти повече пари. Предлага се и опция да се заложи за който и да било друг кандидат при примамливия коефициент 20.", "date": "2019.10.23", "title": "Наддават за победител на вота"}
{"url": "https://www.monitor.bg:443/bg/a/view/beh-prevede-41-mln-lv-za-gazovata-vryzka-s-gyrcija-178778", "text": "„Български Енергиен Холдинг“ ЕАД (БЕХ) преведе на проектната компания „Ай Си Джи Би“ АД сумата от 41.5 млн. лв. за увеличение на капитала. Решението за това бе взето на 10 октомври от Общото събрание на акционерите в проектната компания (БЕХ и IGI Poseidon). Средствата ще се използват за финансиране на строителството на междусистемната газова връзка Гърция-България (IGB). За да осигури парите, БЕХ взе държавно гарантиран заем от Европейската инвестиционна банка (ЕИБ) до 215 млн. лв. Средствата ще се усвояват в продължение на 3 години и ще се връщат 25 години. Прогнозната стойност на инвестиционните разходи по проекта възлизат на 240 млн. евро без ДДС. Европейската комисия одобри държавна помощ за междусистемната газова връзка между Гърция и България (IGB) със свое решение от 8 ноември 2018 г. Междувременно вчера стана ясно, че „Булгартрансгаз“ е осигурила 200 млн. евро банково финансиране за проекта „Балкански поток“.", "date": "2019.10.23", "title": "БЕХ преведе 41 млн. лв. за газовата връзка с Гърция"}
{"url": "https://www.monitor.bg:443/bg/a/view/spestili-sme-nad-6-hil-gigavatchasa-energija-za-4-godini-178776", "text": "В резултат на изпълнението на енергоспестяващи мерки във всички сектори на икономиката, както и на приноса на всички задължени лица, за периода 2014-2018 г. в България са спестени 6167 GWh енергия. С това страната е изпълнила 74.1% от националната си цел за енергийни спестявания до 2020 г. Това е записано в годишния отчет за изпълнението през 2018 г. на Националния план за действие по енергийна ефективност 2014-2020 г., одобрен от Министерския съвет на вчерашното му заседание. Отчетът съдържа базова статистическа информация, анализи за състоянието и тенденциите на енергийната ефективност на национално равнище през 2017 г. - последната година, за която има официални статистически данни. Разгледани са отделните сектори на икономиката, като са отразени измененията на основните показатели - брутна добавена стойност, енергийно потребление и енергийна интензивност. В годишния отчет е направен анализ на изпълнението на индивидуалните цели за енергийни спестявания на собственици на сгради и на промишлени системи, както и на изпълнението на мерки за повишаване на енергийната ефективност от търговците с енергия.", "date": "2019.10.23", "title": "Спестили сме над 6 хил. гигаватчаса енергия за 4 години"}
{"url": "https://www.monitor.bg:443/bg/a/view/sklonni-sme-da-poharchim-sredno-419-lv-na-chernija-petyk-178772", "text": "Българите са склонни да похарчат средно по 419 лв. по време на намаленията на предстоящия Черен петък. Това сочат данните от проучване на платформата Black-Friday.Global. На 29 ноември се очакват значителни отстъпки в търговските центрове и в интернет, като в България те често започват още в четвъртък и продължават до края на календарната седмица или на месеца. В българските магазини Черният петък, който започва като еднодневна акция за разпродажби в САЩ, навлиза през 2013 г. и през последните 5 години популярността му нараства динамично. Според резултатите от проучването 60% от анкетираните знаят за съществуването на Черен петък в нашата страна. Участие в разпродажбите ще вземат 43% от българите, като това е с 11% повече от миналата година. По данни на Black-Friday.Global за 2018 г. в България е регистриран ръст на продажбите от 612% по време на Черния петък в сравнение с обикновените дни. Активността на потребителите у нас е в своя пик между 8 ч и в 10 ч сутринта, като според проучването подобни данни са регистрирани и през 2018 година. 34% от българите посочват, че вече са взели решение за покупка и знаят какво ще купят. Известно е също, че на един участник в разпродажбите се падат средно 3,7 закупени стоки. Статистиката от последните години показва, че в България в първата петица влизат следните категории стоки: дрехи, обувки, електроника, козметика и парфюмерия, битова техника. Тенденцията и в световен мащаб сочи, че най-купуваните стоки на Черен петък действително са дрехите и обувките и като цяло продукцията на модната индустрия. Българите възнамеряват да участват в разпродажбите както чрез онлайн магазините, така и в търговските центрове в града, 42% от купувачите ще търсят изгодни предложения само във физическите магазини, а 28% ще предпочетат пазаруването онлайн.", "date": "2019.10.23", "title": "Склонни сме да похарчим средно 419 лв. на Черния петък"}
{"url": "https://www.monitor.bg:443/bg/a/view/prokuraturata-oceni-doklada-na-ek-kato-obektiven-i-realistichen-178765", "text": "Ръководството на Прокуратурата на Република България оценява доклада на ЕК от 22.10.2019 г. като обективен и реалистичен. Този доклад отчита изпълнението на всички шест показатели, въведени при създаването на Механизма за сътрудничество и проверка през 2007 г., както и пълното изпълнение на седемнадесетте ключови препоръки, формулирани от ЕК през януари 2017 г. Изключително положителен е крайният извод на Комисията – че „извършеният от България напредък по линия на Механизма за сътрудничество и проверка е достатъчен за изпълнението на ангажиментите на страната, поети към момента на присъединяването й към ЕС“. Така обективно и по достойнство са оценени усилията на законодателната, изпълнителната и съдебната власт в областта на съдебната реформа и противодействието на корупцията и организираната престъпност. В същото време, докладът на ЕК от 22.10.2019 г. ясно подчертава, че „за постигането на резултати в дългосрочен план ще бъдат необходими решимост и последващи действия“. Ръководството на българската прокуратура ще продължи да работи активно и в рамките на Националния механизъм за мониторинг, създаден с ПМС № 240/24.09.2019 г. Изразяваме институционална и експертна подкрепа на предложените от правителството последни изменения в Закона за съдебната власт, както и на поетия ангажимент за изпълнение на препоръките на Венецианската комисия в съответствие с установения конституционен ред. Намерението на следващата ЕК за въвеждане на „всеобхватен механизъм за върховенството на закона с общоевропейски обхват и обективно докладване на всички държави членки“ е най-силната гаранция за необратимост на реформите. Главният прокурор и неговите заместници изразяват своята благодарност към всички прокурори, следователи и служители, чийто труд в значителна степен допринесе за положителната оценка за напредъка на страната ни.", "date": "2019.10.23", "title": "Прокуратурата оцени доклада на ЕК като обективен и реалистичен "}
{"url": "https://www.monitor.bg:443/bg/a/view/rekord-ludogorec-razprodade-celija-stadion-178782", "text": "„Лудогорец“ счупи рекорда си по посещаемост на домакински мач. Това ще станe утре вечер в двубоя срещу „Еспаньол“ от груповата фаза на Лига Европа. Срещата е от 19.55 часа и ще бъде предавана пряко по БНТ 1, а преди нея „орлите“ са лидер в групата си с 2 победи от два мача. От клуба официално обявиха, че абсолютно всички билети за мача са разпродадени. За двубоя с испанците ръководството на българския шампион отвори за фенове на „Лудогорец“ и Сектор \"Г\", като това се случва за първи път. Това на практика означава, че на трибуните ще има близо 11 хиляди души, което е абсолютен рекорд за домакински мач на отбора както в първенството, така и в Европа. Въпреки еуфорията обаче неприятна новина притесни треньора Станислав Генчев. Той няма да може да разчита на двама от основните си играчи – голаджията Клаудиу Кешеру и полският национал Яцек Горалски. Въпреки това обаче Генчев е уверен, че двамата ще бъдат заместени по най-добрия начин от техните съотборници. \"Очаква ни труден мач срещу добър отбор, сподели спецът. - Не ни заблуждава това, че „Еспаньол“ не се представя много добре в Испания. Те смениха треньора си, а в последния мач промениха и начина си на игра. Искат да доминират по време на целия мач. Имаме достатъчно футболисти, които да заместят Кешеру и Горалски. Ако завършим наравно, няма да е неочаквано\", обясни Генчев, чийто тим от началото на еврокампанията записа победи срещу ЦСКА (Москва) и „Ференцварош“. В лагера на „Еспаньол“ също има проблеми с контузени играчи. Испанският тим кацна в България без петима основни състезатели - нападателят Джонатан Кайери, халфовете Виктор Санчес и Давид Лопес и защитниците Адрия Педроса и Виктор Гомес. Те изобщо не попаднаха в групата за двубоя заради различни здравословни победи. Според букмейкърите „Лудогорец“ е фаворит в мача със средна ставка 2.25, коефициентът за „Еспаньол“ е 3, а равенство се котира с 3.35", "date": "2019.10.23", "title": "Рекорд! „Лудогорец“ разпродаде целия стадион"}
{"url": "https://www.monitor.bg:443/bg/a/view/kitaj-vyvejda-novi-pravila-za-ulesnjavane-na-biznesa-178768", "text": "Китай ще въведе нови разпоредби за улесняване на бизнеса от 1 януари 2020 година. Това обяви днес Националната комисия за планиране и реформи, цитирана от Ройтерс. Новината идва на фона на засилващия се натиск върху втората по големина световна икономика. Новите мерки ще гарантират равен пазарен достъп и ще защитят лоялната конкуренция на пазара. Обещава се също засилване на защитата по вече приети закони. Чуждестранните компании, работещи в Китай, отдавна се оплакват от неравностойно отношение при достъпа до пазара, тежка бюрокрация и слабо прилагане на законите. Китайските частни компании, които по-трудно получават достъп до финансиране от държавните, бяха и по-тежко засегнати от забавянето на икономиката. Според новите мерки чуждестранните и местни компании ще бъдат третирани еднакво, както и всички пазарни дружества, независимо от формата на собственост. Китай ще установи система за наказване на нарушенията на правата на интелектуална собственост, предвиждат регулациите. Защитата на интелектуалната собственост е ключов въпрос в преговорите между Китай и САЩ, в които се търсят пътища за прекратяване на търговската война помежду им, припомня Ройтерс. Публичните търгове и процедурите за обществени поръчки трябва да бъдат прозрачни, справедливи и отворени за всички, според новия пакет мерки.", "date": "2019.10.23", "title": "Китай въвежда нови правила за улесняване на бизнеса"}
{"url": "https://www.monitor.bg:443/bg/a/view/oficialno-hero-poema-beroe-ot-utre-178763", "text": "Димитър Димитров-Херо е новият треньор на „Берое“. Новината бе потвърдена официално от старозагорския клуб, като спецът ще бъде представен утре пред медиите. Веднага след пресконференцията, която е насрочена за 14:30 часа на стадиона, Херо ще изведе „Берое“ за първа тренировка под негово ръководство. В екипа на новия наставник ще бъдат още Петър Колев и Георги Чиликов. В последните месеци Димитров бе без клуб, след като напусна със скандал казахстанския „Иртиш“. Заради съдебни спорове и неизплатени заплати треньорът не можеше да поема нов клуб. Наскоро обаче двете страни са се разбрали и така няма проблем Херо да застане начело на „Берое“. \"С „Иртиш“ има доближаване на отношенията и може би скоро ще се споразумеем окончателно. Но към момента няма проблем да поема нов отбор“, заяви преди дни Херо, който бе и сред вариантите за нов национален селекционер, но от БФС в крайна сметка предпочетоха Георги Дерменджиев. На поста в „Берое“ бургаският спец наследява Александър Томаш, който хвърли оставка след 2.5 години начело на заралии.", "date": "2019.10.23", "title": "Официално: Херо поема „Берое“ от утре"}
{"url": "https://www.monitor.bg:443/bg/a/view/600-novoregistrirani-v-kresna-pri-170-ot-sluchaite-sobstvenicite-ne-znajat-178762", "text": "Над 600 новорегистрирани граждани са установени в Кресна за периода от 2018 г.  до април 2019 г.  За около 170 от случаите собствениците на адресите, на които са направени нови регистрации, не знаят за това и не е станало с тяхното съгласие. Това заяви вътрешният министър Младен Маринов от граничния пункт „Станке Лисичково\", където бе на работна среща с македонския си колега. По думите му общинската администрация регистрира на даден адрес на база на декларация от собственика или договор за наем с лицето, което се настанява, но в тези случаи вероятно ставало въпрос за фалшифициране на документи. По случая е образувано досъдебно производство в Районна прокуратура - Сандански. В момента се правят постъпления от прокуратурата и от МВР по отношение на областния управител за доказаните случаи на регистрация без основание да бъде извършена дерегистрация. Министърът на вътрешните работи посочи, че във всяка област и в почти всяко населено място има сигнали за купуване на гласове или за извършване на нарушения във връзка с предстоящите местни избори. Голяма част от тях са анонимни и при проверките се установява, че са недействителни.\"Има обаче и действителни сигнали\", допълни Младен Маринов, какъвто е случаят в Кресна.", "date": "2019.10.23", "title": "600 новорегистрирани в Кресна, при 170 от случаите собствениците не знаят"}
{"url": "https://www.monitor.bg:443/bg/a/view/novoto-pokolenie-smart-chasovnici-na-huawei-sa-veche-v-magazinite-na-vivacom-178774", "text": "От днес смарт часовниците Huawei Watch GT2 46 мм са налични в търговската мрежа на VIVACOM и онлайн на сайта на телекома. Умният аксесоар е с елегантен и изчистен дизайн с 3D стъкло и е перфектен помощник в забързаното ежедневие. А най-впечатляващата му черта е, че издържа до 2 седмици живот на батерията при обичайна употреба след пълно зареждане. За тези, които предпочитат активния начин на живот, смарт часовникът е с постоянно активен сензор за пулс и дава известия за нетипично повишен или понижен такъв. Може да отчита 15 вида спортни дейности - 8 на открито и 7 на закрито. Huawei Watch GT 2 следи тренировката дори в басейн, като изчислява изразходените калории и изминатата дистанция по време на плуване. Устройството предлага и алтернативни маршрути за тичане и дава обратна връзка като истински треньор. За по-голямо удобство часовникът е оборудван и с технологиите TruRelax и TruSleep, които отчитат нивото на стреса и съня на организма. Huawei Watch GT2 има вградени GPS и GLONASS, чрез които засича по най-прецизен начин текущата локация. Смарт часовникът поддържа Bluetooth 5.1 и разполага с памет за до 500 песни. Устройството е с 1,39-инчов AMOLED дисплей с резолюция: 454 x 454 и с размер 46мм. Предлага се в черен цвят с черна гумена каишка на цена от 11.98 лв. на месец с план SMART L+, а през ноември ще бъде наличен и в Stainless Steel с кафява кожена каишка. През ноември потребителите ще могат да закупят и по-малкия размер на часовника - 42 мм с нежен и елегантен дизайн в цвят Gravel Beige.", "date": "2019.10.23", "title": "Новото поколение смарт часовници на Huawei са вече в магазините на VIVACOM"}
{"url": "https://www.monitor.bg:443/bg/a/view/cherveni-bez-granici-lyjat-v-hor-za-peevski-178760", "text": "Държавното дружество „Български пощи“ ЕАД да извършва дейността по разпространение на печатни издания в България. Това предложи премиерът Бойко Борисов в сряда, а изказването му предизвика отлично синхронизиран рев в хора на червените номенклатурни медии. Малотиражката „Дума“, уж десните „Дневник“ и „Медиапул“ и „Сега“ на газовия олигарх Сашо Дончев разкриха общите си червени корени от майчицата БКП, като изригнаха в строй-маршова песен с манипулативната опорна точка, че предложението на Борисов е свързано с депутата и издател на „Телеграф медиа“ Делян Пеевски. Самият Борисов не казва нищо подобно в изявлението си, но пропагандната машина на червената олигархия не се интересува от фактите. Съвсем друг е въпросът, че „Български пощи“ и в момента разпространява печатни издания – най-вече като абонамент. Организираната медийна група на олигархията работи в убийствен синхрон и затова от години е известна като Фабриката за фалшиви новини. Та фабриката се позовава на едно лъжливо „изследване“ на „Репортери без граници“ от 2018 г., че Пеевски, видите ли, държал 80% от разпространението на печата. Твърдение, за което няма никакво доказателство. Очевидно осъзнали абсурда на собствената си лъжа, тази година „манипулаторите без граници“ се поправиха, че Пеевски „държи голям дял от разпространението на печатни издания у нас“. „Репортери без граници“ не се посвениха да излъжат дори, че бруталното убийство на Виктория Маринова от Русе, извършено от неграмотен сексуален насилник, е било свързано с работата й. Поругаха жертвата, а и семейството й, без да дори да си дадат труда да проверят, че тя е водила предимно магазинни предавания за мода и здраве. Забележете, Бюрото на тази бутафорна организация за Източна Европа и Балканите не е успяло да се свърже с премиера Борисов в продължение на цели три години, а при последната им визита за пръв път са получили отговор - отрицателен, на молбата за среща. Това е тотален абсурд, защото дори стажант-репортерите у нас знаят, че премиерът Борисов е медийно открит и напълно откриваем политик. Той вдига дори телефона си, а пресцентърът му работи всеки ден. Може да бъде открит дори неформално на многото публични мероприятия, на които присъства. Какви „репортери“ са „Репортери без граници“, ако три години не могат да открият българския премиер? Първоизточник на фалшивото твърдение, че Делян Пеевски има нещо общо с разпространението на печата, се оказа... „Икономедиа“ на Иво Прокопиев. Още преди година разкрихме как съиздателят на „Икономедиа“ Теодор Захов дава инструкции по телефона на кореспондента на „Франс прес“ у нас как да излезе от положение, след като пуснала лъжата за разпространението в свой материал, но шефовете й настояли за доказателства. От координирания вой срещу Пеевски на „Дума“, „Дневник“, „Медиапул“ и „Сега“ става ясно, че те не са забравили общия си прародител – червената номенклатура. „Дума“ и досега е официозът на БСП, „Дневник“ е на номенклатурното синче Иво Прокопиев от любимото ловно стопанство на Тодор Живков. „Медиапул“ се направлява от упорития кандидат-член на БКП Иван Костов, който позлати червените номенклатурчици и ченгета с мафиотската приватизация. А „Сега“ е на газовия барон Сашо Дончев, който се издигна до енергиен олигарх благодарение на топлите си съветски и партийни връзки. Общото между „червените без граници“ са нелепите лъжи срещу Пеевски. А изданията им не се разпространяват добре не заради Пеевски, а поради простичката пазарна истина, че читателите не ги искат. Така че разпространителите на слухове и лъжи да реват за разпространението – ето това вече е нонсенс.", "date": "2019.10.23", "title": "„Червени без граници“ лъжат в хор за Пеевски "}
{"url": "https://www.monitor.bg:443/bg/a/view/horyt-na-sofijskite-momcheta-se-vkluchva-v-dnite-na-japonskata-kultura-178752", "text": "Култовият Хор на софийските момчета се включва в 30-ите юбилейни Дни на японската култура у нас. Зрителите ще могат да се насладят на концерта им утре, 24 октомври, от 19.00 ч. в голямата зала на Национална музикална академия „Проф. Панчо Владигеров“. Изпълненията на състава са посветени на дългогодишните и плодотворни българо-японски отношения. Събитието е организирано с помощта на сдружение „Хор на софийските момчета“ и е с подкрепата на Посолството на Япония в България, а входът е свободен. Специално за повода хорът ще представи и новия си компактдиск, издаден през 2019 г. – „Софийските момчета на Япония“, който съдържа и документални записи от тяхното концертно турне в Япония през 2015 г. Днес съставът е под ръководството на проф. д-р Адриана Благоева и с нейна подкрепа печели редица престижни награди с участията си в национални музикални форуми. Момчетата неведнъж са показвали таланта си и в чужбина с концерти и записи на многобройни песни. Впечатляващ факт е, че хорът изпълнява произведения в различни стилове и жанрове – от ХІV век до наши дни. Има издадени 11 самостоятелни компактдиска и участия в други 8 диска в колаборация с различни изпълнители. Първият български момчешки хор е създаден през 1968 г. – Хорът на софийските момчета при читалище „Цар Борис - 1928“, като диригент оттогава до 1989 г. е Лиляна Тодорова. През 2018 г. хорът отпразнува 50 години от основаването си и изнесе 30-ия си коледен концерт, превърнал се в традиция за състава. Дните на японската култура в България също за 30-а поредна година дават възможност на родната публика да се докосне до древното и съвременното лице на богатата японска култура.", "date": "2019.10.23", "title": "Хорът на софийските момчета се включва в Дните на японската култура"}
{"url": "https://www.monitor.bg:443/bg/a/view/pileto-e-s-jele-ot-duli-shipkov-marmelad-e-za-shokolad-178495", "text": "Едно от най-любопитните рецепти, която покорява всеки гостенин на семейството са домашните кубети с домашен кетчуп. Тъй като на трапезата не се слага никаква храна от магазина, всеки ден се пече хляб. Изплозва се пшеница, която те си произвеждат и я мелят на близка мелница.  Неизядения хляб се реже на кубчета и се овалва с магически от Пелевену риган и други подправки и се пече. Те са прекрасно мезе дори за вино, разказва смеейки се Теменужка Матева . Особено любими за семейството са когато се полеят с домашно приготвения кетчуп. Неговите съставки са повече от апетитни. Кубети  Кетчупът съдържа зелени и червени чушки, ябълки, лук морков, канела, задължително карамфил и много домати. Съставките се варят. Смилат се през преса и се сварява до гъстота. Получава се невероятен сос за пици, спагети, само да си го намажеш на филийка или просто да полееш кубетите. Понякога добавя и босилек, защото е по-специфична подправка и не всеки я харесва. Мазнината е 1 кафейна чаша на 8 кг продукт.  Майка Лютениците, които приготвят са три вида. Първата, която е и най- пикантна се предава от баба на майка. Всичко се пече на тенекия върху жив огън на двора. Чушките и патладжана са пекат, а доматите се изваряват, преди това се настъргват на ренде. След това се смесват и се запържват с мазнина на жив огън. Дргите лютеници се варят, а в една от тях се добавя тиква, която децата много обичат. Те са по-леки.  Топ  Сред деликатесите са желето от дюли и мармеладът от шипка. С желе от дюли се приготвя и домашно варено пиле, което след това се овалва с дюлевия еликсир и се пече с червен пипер и масло, вместо с мед. А с шипковия мармелад освен за филия и масло се слага като топинг на сладолед вместо шоколад.", "date": "2019.10.23", "title": "Пилето е с желе от дюли, шипков мармалад е за шоколад  "}
{"url": "https://www.monitor.bg:443/bg/a/view/levski-zagrja-s-aljirci-za-vechnoto-derbi-vyv-volejbola-178754", "text": "Мъжкият волейболен отбор на „Левски“ загря за дербито с ЦСКА с контрола срещу националите на Алжир, които са на подготовка у нас. В столичната зала „Универсиада“ „сините” се наложиха с категоричното 3:0 (25, 23, 20), а двата отбора изиграха и допълнителен четвърти гейм, който бе спечелен от гостите. Най-резултатен за \"Левски“, а и в мача бе Трифон Лапков, който регистрира 24 точки. Гордан Люцканов добави 17. В четвъртък „Левски“ гостува на ЦСКА в дербито на втория кръг от Суперлигата, което ще е в зала „Васил Симов“ от 18.30 ч и ще бъде предавано по Diema Sport. И двата тима стартираха със загуби новия сезон. „Сините“ паднаха при гостуването на „Марек Юнион Ивкони“ с 0:3, а „червените“ отстъпиха пред шампиона „Нефтохимик“ в Бургас със същия резултат. През изминалия сезон „червени“ и „сини“ си размениха по една победа. И двата съперника влизат със сходни съдби в дербито, след като от колоси преди години бяха превърнати в едва оцеляващи отбори, а за да съществуват основна заслуга имат техните мениджъри Александър Попов и Владимир Николов. \"Настроението е приповдигнато, всички са мобилизирани и очакваме с нетърпение мача. Няма вариант, в който „Левски“ да подцени ЦСКА. Не е възможно да се случи!“, сподели Николов в предаването „Златният гейм“. „За нас този мач е по-различен само с това, че от него се интересуват много повече хора. А това все пак е отговорност, сподели Сашо Попов, който говори и за проблемите в двата клуба. - Докато спортното общество, федерация, всички по веригата не разберат, че „Левски“ и ЦСКА поради исторически причини, не бъдат в основата на прогреса на българския волейбол, много добри неща няма да се случват. Могат да дават пари в провинцията колкото си искат, но манталитетът, който се създава в София, в по-големия град, в дербито дори - възпитава по коренно различен начин\".", "date": "2019.10.23", "title": "„Левски“ загря с алжирци за вечното дерби във волейбола"}
{"url": "https://www.monitor.bg:443/bg/a/view/do-1-noemvri-oranjeriite-kandidatstvat-za-pomosht-za-borba-s-vreditelite-178755", "text": "До 1 ноември оранжерийните производители могат да кандидатстват за подкрепа за борба с вредителите по доматите. Средствата са осигурени по схемата „Помощ за компенсиране разходите на земеделски стопани, свързани с изпълнение на мерки по „Национална програма от мерки за контрол на доматен миниращ молец - Tuta absoluta Meyrick (Lepidoptera)“. Утвърденият финансов ресурс за помощта е в размер на 500 хил. лв. Със средствата ще се компенсират разходите на производителите за закупуване на продукти за растителна защита срещу доматения миниращ молец. В срок до 25 ноември кандидатите по схемата трябва да представят отчетни документи за закупените средства за растителна защита за контрол на доматения миниращ молец. Срокът изплащане на помощта е 15 декември 2019 г. Размерът на субсидирането ще покрива до 100% от цената на закупените препарати и средства за борба с вредителя, но не може да надхвърля сумата от 2500 лв./хектар с ДДС. Право на финансова подкрепа имат малки и средни предприятия - земеделски стопани, които отглеждат домати в оранжерии с площ от най-малко 1 дка (0.1 хектара).", "date": "2019.10.23", "title": "До 1 ноември оранжериите кандидатстват за помощ за борба с вредителите "}
{"url": "https://www.monitor.bg:443/bg/a/view/magnetichnata-sara-chang-se-zavryshta-za-koncert-v-zala-bylgarija-178748", "text": "Само две години след като нейното изпълнение на „Годишните времена“ от Астор Пиацола направи фурор у нас, световноизвестната цигуларка Сара Чанг удържа на обещанието си да свири отново със Софийската филхармония: този път Концерт за цигулка и оркестър на Сибелиус, а във втората част на вечерта – Симфония N9 „Из новия свят“ на Дворжак. На концерта в зала „България“ на 10 ноември на диригентския пулт пак ще застане директорът на Филхармонията маестро Найден Тодоров, към когото 38-годишната звезда на цигулката изпитва топли чувства. „Трябва да се гордеете с вашия маестро. За мене е удоволствие да работя с него. Много рядко се случва да влезеш на първа репетиция с оркестър и диригент, които не познаваш, и да се получи от първия момент“, сподели тя при предишното си гостуване. Любимка на Рикардо Мути и Зубин Мета, Сара Чанг е работила с най-изтъкнатите диригенти на нашето време. За нея големият Йехуди Менухин казва: „Смятам, че тя е най-прекрасният, перфектен, идеален цигулар, когото някога съм чувал“. Обявена за дете чудо, Сара дебютира на сцената на Нюйоркската филхармония едва 8-годишна. Към момента тя е сред най-високоплатените солисти в света. Сред многобройните награди, които е получавала, са ЕХО Класик, „Грамофон“ и International Classical Music Award. През март 2008 г. Сара Чанг е хонорувана за млад глобален лидер от Световния икономически форум (WEF) заради нейните професионални постижения, отдаденост на обществото и потенциал за оформяне на бъдещето на света. Годишно американката с южнокорейски корени изнася около 150 концерта на всички континенти.", "date": "2019.10.23", "title": "Магнетичната Сара Чанг се завръща за концерт в зала „България“"}
{"url": "https://www.monitor.bg:443/bg/a/view/nikola-vapcarov-otnovo-vyzkrysva-na-blagoevgradska-scena-za-100-godishninata-na-teatyra-178749", "text": "   Никола Йонков Вапцаров отново ще възкръсне на сцената на театъра носещ неговото име, като начало за честването от основаването на театъра. Утре, 24 октомври, Драматичен театър „Никола Вапцаров“ – Благоевград стартира програмата от събития, посветени на своя 100-годишен юбилеен творчески сезон, с премиера на неконвенционален спектакъл, обединяващ в общ екип режисьорите Тея Сугарева, Боян Иванов и Стайко Мурджев.    Пиесата е озаглавена „Вапцаров – песни за поета. Три различни режисьорски прочита на живота и поезията на Никола Вапцаров се обединяват в общ спектакъл за 100-годишнината на държавния драматичен театър в Благоевград, който носи името на  безсмъртния поет. В юбилейния спектакъл участват всички актьори, които са играли и играят на сцената на драматичен театър „Никола Вапцаров“. Идеята да се ангажират трима режисьори, които да направят своя прочит на личността и творчеството на големия български поет, събирайки трите измерения в общ постановъчен организъм, е на директора на театъра Маргарита Мачева: „Това не е често срещано, не е обичайно, това е, ако смея да кажа, един манифестен ход за театъра за това какво ще правим от тук нататък, за съвременния театрален език, който ще се използва“, обясни тя.    Процесът срещу Вапцаров и неговият разстрел, съпреживян от най-близките му хора в семейството, е заложен в концепцията на режисьора Тея Савова.    Образът на поета чрез неговите писма до майка му и жена му, оригиналите на които са запазени до днес  е изграден от Боян Иванов.   Дълбоката поезия на Вапцаров пък е в основата на режисьорския проект на Стайко Мурджев.    „Всеки един от тях има ярка театрална естетика, в която работи. Ще е едно изключително предизвикателство тези трима режисьори да изградят един общ спектакъл“, каза Маргарита Мачева.          Спектакълът „Вапцаров: Песни за човека“ е важен творчески жест, защото събира работата на трима режисьори, всеки от тях притежаващ свой собствен ярък творчески почерк. Целта на спектакъла е на сцената зрителите да видят посоките, които ще се търсят в творческото развитие на Драматичен театър „Никола Вапцаров“ оттук-нататък: силни текстове, носещи актуална проблематика, представени чрез силен театрален език. Сценографията и костюмите са на Юлияна Войкова-Найман. Музиката – на Христо Намлиев.    В представлението участва цялата трупа на Драматичен театър „Никола Вапцаров“ – от най-новите попълнения в нея до доайените на театъра. Общата работа на няколко поколения актьори и на постановъчния екип, съставен от доказани професионалисти, обещават ярко театрално събитие.    Сценографията и костюмите са дело на Юлияна Войкова-Найман, музиката на  Христо Намлиев, видео - Тодор Йорданов, хореография - Татяна Соколова    В спектакъла участват актьори от първа и втора младост, обединени в общата им театрална съдба, впита в благоевградския театър:  Аладин Алиибрахим, Албена Чобанова, Александър Митев, Андраш Кончалиев, Биляна Дилкова, Бистра Тупарова, Божана Косева, Божидар Йорданов, Галя Костадинова, Гергана Цакова, Георги Манев, Иван Николов, Илия Павлевчев, Жанет Керанова, Кънчо Кънев, Мартин Лазаревски, Маруся Ваклинова, Лъчезар Кацарски, Нина Болгар, Огнян Спиров, Пепа Манева, Теодор Куков, Юлия Дживджорска    Проектът се реализира с подкрепата на Община Благоевград и Община Симитли / Партньори - Съюз на артистите в България, Радио Благоевград ИСТОРИЯ НА ТЕАТЪРА    Драматияен театър “Никола Вапцаров” - Благоевград е основан през 1919 г. като градски театър, базиран в сградата на читалище “Съгласие”, което сега също носи името на поета Никола Вапцаров. Статут на държавен театър с постоянна актьорска трупа - щатни режисьори, сценографи и драматург получава през 1948 година. Собствената му сграда е построена през 1967 г. по проект на арх. Витомир Габровски. Благоевградският театър е носител на множество престижни награди от национални прегледи и фестивали - за режисура, актьорско майсторство, сценография и музика. В него са работили почти всички значими български режисьори. Много от известните актьорски имена в столичните театри са започнали творческата си кариера на благоевградска сцена, като Гинка Станчева, Владимир Давчев и Йордан Сиров, например. По-важни участия във фестивали и награди от по-ново време са “Майстори” от Р. Стоянов с режисьор Бойко Богданов - наградата за режисура на Съюза на артистите в България през 1996 г. и наградата Дионисий’1996 – Смолян. Номинация за “Дионисий” на актьора Огнян Спиров – Подкальосин в “Женитба” от Н. В. Гогол, (реж. проф. Е. Халачев). Четири номинации за наградата “АСКЕЕР” и други награди.     Пиесата „Родопска балада“ с автор благоевградският журналист,  писател и драматург Георги Жерев, и режисьор Никола Петков, играна в сезоните 1973-76 година и досега е ненадмината в историята на театъра със своите 117 представления.", "date": "2019.10.23", "title": "Никола Вапцаров отново възкръсва на благоевградска сцена за 100-годишнината на театъра"}
{"url": "https://www.monitor.bg:443/bg/a/view/sharyn-stoun-pyrvichen-instinkt-ne-bi-mogyl-da-se-snima-dnes-178733", "text": "Шарън Стоун не вярва, че култовата лента, изстреляла я директно на върха на Холивуд, „Първичен инстинкт“ не може да бъде заснета днес. “Мисля, че „Първичен инстинкт“ беше заснет в точното време. Той изрази всички наши страхове и съмнения. Тогава жените тъкмо започваха борбата за правата си”, каза Стоун в интервю за списание Allure, чиято корица украси този месец. “Това е интригуващ филм днес, но може ли да се снима сега? Съмнявам се, че би се превърнал в сензация, както по онова време”, допълва звездата. Лентата от 1992 г. е известна с откровените си сцени, като емблема ще остане разпитът, който Майкъл Дъглъс в ролята на детектив води с Шарън Стоун, в ролята на основен заподозрян за убийство и нейното кръстосване на краката с късата бяла рокля. Въпреки звездният си статус и доказаните актьорски способности Стоун сподели, че е изживяла доста тежък период около 40-тата си годишнина. “Не получавах работа, защото ме смятаха за прекалено възрастна за актриса в Холивуд. Мъжете не искаха да излизат с мен, защото никой не иска да се занимава с жена, която има малки деца. Въпреки всичко това, 40-те бяха период, в който започнах да разбирам самата себе си. Смятам, че тогава бях най-красива”, заявява Стоун.", "date": "2019.10.23", "title": "Шарън Стоун: „Първичен инстинкт“ не би могъл да се снима днес"}
{"url": "https://www.monitor.bg:443/bg/a/view/zidan-ocelja-sled-truden-uspeh-za-real-v-turcija-178753", "text": "„Реал“ (Мадрид) спечели минимално с 1:0 при визитата си на „Галатасарай“ в Шампионската лига и записа първа победа в група „А“. Тони Кроос (18) вкара победния гол за радост на поставения под напрежение напоследък треньор Зинедин Зидан, който щеше да бъде уволнен при негативен развой на двубоя в Истанбул. В другия мач от тази група ПСЖ спечели убедително с 5:0 при визитата си на „Брюж“ след хеттрик на Килиан Мбапе и е лидер с пълен актив от 9 точки, а „Реал“ е втори с 4 точки. В група С английският шампион „Манчестър Сити“ разби у дома с 5:1 дебютанта „Аталанта“, а с 3 гола се отличи намиращият се в супер форма Рахийм Стърлинг. Така „Сити“ остава на върха с 9 точки и вече докосва 1/8-финалите, а след него с по 4 са „Шахтьор“ и „Динамо“ (Загреб). Тежка вечер в Шампионската лига имаше „Байерн“ (Мюнхен), който измъкна много труден успех с 3:2 при гостуването си в Гърция на „Олимпиакос“. Допълнителен удар за баварците са двете контузии на Люка Ернандес и Шави Мартинес. В другия мач „Тотнъм“ се реабилитира пред феновете си и разби с 5:0 „Цървена звезда“. „Ювентус“ пък имаше нужда от обрат в мача с „Локомотив“ (М), печелейки с 2:1 след попадение на Дибала. В другия двубой „Атлетико“ (М) спечели с 1:0 срещу „Леверкузен“ и заедно с италианския гранд са лидери в групата си с по 7 точки.", "date": "2019.10.23", "title": "Зидан оцеля след труден успех за \"Реал\" в Турция"}
{"url": "https://www.monitor.bg:443/bg/a/view/dermendjiev-ima-psihologicheski-problem-v-nacionalite-178756", "text": "Новият селекционер на България Георги Дерменджиев даде първо интервю след официалното си назначение и призна, че в тима има психологически проблем. Спецът гостува в БНТ, където разкри, че няма да прави експерименти в отбора, защото просто няма време и ще трябва да се справя с вече утвърдените играчи. Дерменджиев бе категоричен, че вярва в класирането на Евро 2020 през баражите от Лига на нациите и гарантира, че националите ще направят всичко, за да зарадват феновете. „Не съм се двоумил изобщо, защото обичам предизвикателствата, сподели новият треньор на националния отбор. - Надявам се да променим негативната тенденция и да оставим зад гърба си това, което е било. Няма време за експерименти. Знаем какво поколение имаме и не трябва толкова жестоко да се нахвърляме върху играчите. За мен има психологически проблем, който може да се реши с по-голямо спокойствие за футболистите. Нека вървим крачка след крачка, за да бъде правилна работата. Предстои да говорим с всеки играч и той да знае, че ако иска да е част от националния отбор, трябва да е отговорен и мотивиран\", заяви още Дерменджиев. Очаква се в близките дни той да бъде представен официално на пресконференция, на която ще разкрие и имената в своя екип. По предварителна информация в щаба му ще има любопитно име – бившият халф на „Левски“ Димитър Телкийски, като двамата работиха заедно и при престоя на Дерменджиев на „Герена“.", "date": "2019.10.23", "title": "Дерменджиев: Има психологически проблем в националите"}
{"url": "https://www.monitor.bg:443/bg/a/view/masovo-bydeshtite-shofiori-vzimat-teorijata-ot-chetvyrtija-opit-178773", "text": "Голям брой от кандидат-шофьорите имат средно 3 неуспешния явявания още на теоретичния изпит. Това показва, че системата работи добре, но водачите имат нужда от повече подготовка. Волята на институциите е да се приложат някои непопулярни обществени мерки във връзка с часовете за практическа подготовка на водачите и санкциите за нарушителите, обяви зам.-министърът на транспорта Ангел Попов относно готвените промени в изпитите на пътя. Институциите, ангажирани с безопасността на пътя, се събраха за втора поредна година да дискутират данните от доклада от националния изследователски проект SDIndex (Safe Drive Index/Индекс за безопасно шофиране). Данните от SDIndex 2019 показват, че към относително устойчивите рискови фактори в поведението на водачите на леки и лекотоварни автомобили, каквито са несъобразената скорост, агресията и ниската концентрация спрямо другите на пътя се прибавя и още един – неуменията на всички изследвани групи шофьори. Те са много характерни за 12% от водачите на леки и лекотоварни автомобили и за 14% от тези на камиони и автобуси. И двете групи шофьори посочват, че между тях съществува агресия, на която често отвръщат. 64% от шофьорите на камиони и автобуси и 35% от тези на леки и лекотоварни автомобили твърдят, че са ставали участници в рискова ситуация, причинена от такива агресивни действия. Припомняме, че през 2019 г. стойността на националния Индекс за безопасно шофиране за българските водачи на леки и лекотоварни автомобили e 88,0 по скала от 0 до 100, където 100 означава възможно най-нискорисково поведение на пътя. Индексът е с 1,6 пункта по-нисък от този за 2018 г. (89,6). Шофьорите на камиони и автобуси се самооценяват като по-рискови – стойността на техния първи национален SDIndex е 83,3. Председателят на агенцията за безопасност на пътя Малина Крумова отбеляза, че Агенцията ще се фокусира върху “мерките за пътна безопасност, които са свързани с пътната и съпътстващата инфраструктура и нейните дефицити в тази насока.“ Тя коментира инцидентите от последните няколко седмици и посочи, че подобни тежки катастрофи са преодолими чрез „разделяне на насрещните пътни потоци“. Според комисар Бойко Рановски, директор на Изпълнителна агенция „Автомобилна администрация“, докладът съдържа ценни данни за поведението на водачите на камиони и автобуси, които могат да помогнат за идентифициране на допълнителни мерки, които да залегнат в Националната стратегия за подобряване на безопасността на движението по пътищата. Главен инспектор Мария Ботева от „Пътна полиция“ направи сравнение на резултатите от изследването и статистическите данни на МВР и отбеляза, че профилите на рисковите водачи са изключително точни. Тя допълни, че „тежестта“ на несъобразената скорост е относително изравнена с тази на неправилните маневри като причина за тежки ПТП. Тревожно е заключението, че голяма част от водачите над 55-годишна възраст показват сериозни неумения зад волана, което в комбинация с намаляващи физически възможности често води до създаване на значителни рискови ситуации на пътя. Стресът сред тази група шофьори се увеличава и заради високия брой часове зад волана. Високорисковите шофьори на камиони и автобуси нарушават правилата и отнемайки предимството на другите участници в движението и превишавайки скоростта. Особено рискови са водачите с малък стаж (до 3 г.) и ниско образованите.", "date": "2019.10.23", "title": "Масово бъдещите шофьори взимат теорията от четвъртия опит"}
{"url": "https://www.monitor.bg:443/bg/a/view/la-klipyrs-se-spravi-s-la-lejkyrs-na-lebron-djejms-178757", "text": "\"ЛА Клипърс\" спечели дългоочакваното мега дерби на Лос Анджелис срещу\"ЛА Лейкърс\" със 112:102 (22:25, 40:29, 23:31, 27:17) на старта на новия сезон в НБА. След звездната селекция и за двата състава, сблъсъкът бе наситен с много емоции, а дори без Пол Джордж \"Клипърс\" се справи отлично. Най-полезният играч във финалите през миналия сезон Кауай Ленард реализира 30 точки, Лу Уилямс добави 21 точки, а Монтрезъл Харел вкара 17. Дани Грийн отбеляза 28 точки за \"Лейкърс\" като наниза 7 от 9 тройки. Лидерите на \"ЛА Лейкърс\" Антъни Дейвис и Леброн Джеймс приключиха съответно с 25 и 18 точки. Ленард не успя да получи шампионския си пръстен от \"Торонто\", където в първия ден от сезона бяха раздадени ценните отличия на вече бившите му съотборници, с които взе титлата по-рано тази година.", "date": "2019.10.23", "title": "\"ЛА Клипърс\" се справи с \"ЛА Лейкърс\" на Леброн Джеймс"}
{"url": "https://www.monitor.bg:443/bg/a/view/chorbadjijski-v-otbora-na-kryga-v-rumynija-178759", "text": "Централният защитник Божидар Чорбаджийски попадна в идеалния отбор на изминалия кръг в Румъния. Бранителят заслужи мястото си в елитното подреждане заради доброто си представяне при успеха на неговия ФКСБ с 2:1 като гост на „Киндия“ (Търговище) от 13-ия кръг на румънското първенство. Българинът започна като титуляр за гранда от Букурещ и до края на срещата се отличи със стабилни изяви в защита. Играта му бе оценена високо, а на официалния сайт на Лигата отбелязват сериозното израстване на Божидар Чорбаджийски от началото на престоя му при \"червено-сините\". ФКСБ вече има 18 точки в актива си, като се изкачи на седмо място във временното класиране. Припомняме, че Божидар играе под наем от ЦСКА в румънския тим, популярен най-вече с името „Стяуа“. Грандът от Букурещ има и опция за перманентен трансфер след края на сезона, като става все по-вероятно да се възползва от нея.", "date": "2019.10.23", "title": "Чорбаджийски в Отбора на кръга в Румъния"}
{"url": "https://www.monitor.bg:443/bg/a/view/marija-ilieva-izkachi-folkloren-vryh-v-ndk-178764", "text": "Годината е 2009-а, мястото е централният площад на град Ловеч, събитието – Lovech Party Fest. Мария Илиева, спокойно се разхожда в публиката, спира при всеки, снима се, а минути след това се качва на сцената. Как звучи това момиче на голяма сцена! – казах си тогава и в главата си начертах светло бъдеще за нея. Десет години по-късно стоях в зала 1 на НДК пред сбъднатата Мария и се чудех какво още може да предложи тя на меломанското ми ухо, пък и на препълнената зала, която „изисква“ от нея винаги да бъде изненадвана. След общо 18 години на сцена се оказа, че все още има лица, които този кадифен глас не е показвал и го направи в точното време и по правилния начин – на първия си самостоятелен концерт в зала 1 на НДК, преди вечер, заедно с майка си – Ваня Монева, диригент на едноименния хор народни певици, прославил ни по цял свят. Не е новост, изпълнителката на „Нищо“ да излезе на една сцена с човекът, която и е предал по кръвен път толкова талант. Новост е предизвикателството, което Мария пое – да пее заедно с феноменалните гласове на хористките. Точно там тя сложи и най-високата точка на концерта си, който е и последна спирка на националното й турне. Илиева изви глас и то за „Лале ли си, зюмбюл ли си?“, а пълната зала стана на крака. Минути преди това, беше стопила в червените кадифени седалки феновете с изпълнение на може би най-силната си балада „Нека вали“, което посвети на покойния си баща Красимир Илиев – концертмайстор на Софийския духов оркестър и виртуозен кларнетист. За двата часа на концерта, певицата показа колко добре може да контролира емоциите на цялата зала като ту караше хората да се отнесат в любовни блянове и размисъл, тук дъх не им оставяше от танци. За второто адски и помогнаха част от дуетните й половинки през годините, които се появиха на живо. С Графа изпяха двата си големи хита „Чуваш ли“ и „Крадена любов“. Любо Киров по презумпция мирен не може да стои и накара всички да скачат на Alright, че дори организираха и надпяване в публиката. Към гостите се присъединиха Дидо и Митко Кърнев от D2, за да направят заедно на живо парчето „С теб научих как“, с което преди 7 години оглавиха инициатива за борба с насилието между децата. От Америка долетя големият глас Кийт Томпсън, за да се качи до Mария за една песен време, а именно за Truly, която двамата направиха през 2009 г, а парчето чудно През цялото време, пред многобройните видео стени, под разноцветните светлини, гърба на Илиева пазеха и едни от най-добрите ни музиканти. На китарата беше Жоро Янев, който е и музикален директор на събитието, по клавишите се разхождаше Милен Кукошаров, който преработи всички парчета на певицата за концерта, Мартин Ташев беше с тромпета си, Владислав Мичев се делеше между тромбон и синтезатор, Васил Вутев даваше ритъм от барабани, Пламен Денчев допълваше синтезаторите, заедно с Волен Милчев, които и припяваше от време на време, а Евден Димитров здраво стискаше баса. За кратък миг на наслада на сцената се качи и маестро Живко Петров, дългогодишен музикален партньор на Мария, с когото сътвориха може би най-нежния миг на вечерта – изпълнение на „Сама“ само с глас и пиано. Илиева успя да изпее всички свои големи песни, които в края на миналата година събра в албум „Всичко – най-доброто от Мария Илиева“. От „Лунен сън“, през Mi Amor и „Нищо“ в биса, та чак до най-новия й сингъл Fuego се бяха настанили удобно в сетлиста на концерта, а дълго след като напуснаха залата, феновете си ги припяваха по централните софийски улици.", "date": "2019.10.23", "title": "Мария Илиева изкачи фолклорен връх в НДК"}
{"url": "https://www.monitor.bg:443/bg/a/view/ibrjama-kani-na-horo-nasred-sofija-178740", "text": "На общо хоро, където ръка за ръка да се хванат българи, роми,турци, евреи, каракачани и представители на всички етноси, които живеят в България кани от 19,00 часа на 24 октомври на столичния площад „Александър Батенберг“ световноизвестният кларнетист-виртуоз Иво Папазов – Ибряма. За  Монитор живеещият в старозагорското село Богомилово Маестро заяви, че откликнал на покана от Националния център за развитие на ромите за площадна проява под наслов „Не на омразата!“, защото напоследък зачестили случаите на агресия и фалшиви новини, които настройвали едни срещу други обикновените хора.  „Стана ми грозно като гледах наскоро репортажи по някои телевизии, където репортери не пестяха обидните думи срещу цели етнически групи. Никога не съм бил политик, свирил съм на предизборни прояви на различни партии, но не съм членувал в партия, защото моята партия е Музиката и България. Затова каня от свое име и от името на оркестър Тракия всички без разлика от цвят на кожата и на знамето да дойдат на площада и да се хванат на хорото…“, заяви Кларнетист №1 , който наскоро се завърна от Австрия, където смая публиката от седмото издание на фестивала  седмото издание на фестивала „Джаз и вино“ в град Лайбниц. Българската група се появи на сцената след изпълнения на Том Харерад ,тенорния сакофонист  Премингер и пристигналия от Бруклин тромпетист Джейсън Палмър. В столичната програма „Не на омразата“ ще се включи и оркестър „Карандила джуниър“ с ръководител Ангел Тичалиев, а с оркестър „Тракия“ ще бъдат и народните певици Мария Карафезиева и Поля Стефанова , уточни Иво Папазов.", "date": "2019.10.23", "title": "Ибряма кани на хоро насред София"}
{"url": "https://www.monitor.bg:443/bg/a/view/35-miliona-leva-poluchiha-jivotnovydite-178493", "text": "Общо 35 милиона лева получиха животновъди от Фонд „Земеделие”. Фондът преведе първия транш от 19 193 877 лева на 4461 животновъди, заявили Схемата за преходна национална помощ за говеда, необвързана с производството. Ставката за говеда е по 96,44 лева, а за биволи по 168,76 лева. Право на подпомагане по схемата за Преходна национална помощ за говеда, необвързана с производството, имат земеделските стопани, които са отглеждали 10 или повече говеда и/или 10 или повече биволи, регистрирани към 28 февруари 2009 г., и към последния ден за подаване на заявленията за подпомагане от текущата кампания отглеждат в стопанствата си поне 70% от референтния брой животни. Сектори Преходна национална помощ се отпуска само за секторите, за които са предоставяни национални доплащания през 2013 г. като максималният бюджет представлява намаляваща функция от одобрения от ЕК бюджет за схемите за национални доплащания за 2013-та. Фондът преведе и първия транш от общо 15 775 520 лева на 6 963 животновъди, заявили Схемата за преходна национална помощ за овце-майки и кози-майки, обвързана с производството, за Кампания 2019. Сума Ставката за плащане на едно допустимо за подпомагане е в размер на 20,67 лв. Право на подпомагане по схемата имат кандидати, които отглеждат в стопанствата си 50 или повече овце-майки и/или кози-майки и отговарят на изискванията на чл. 39 от Наредба № 3 за условията и реда за прилагане на схемите за директни плащания.", "date": "2019.10.23", "title": "35 милиона лева получиха животновъдите"}
{"url": "https://www.monitor.bg:443/bg/a/view/elektronna-sistema-v-pomosht-na-bezrabotnite-178743", "text": "MyCompetence е уникална за България и Европа, общодостъпна, национална електронна система, подпомагаща развитието на човешкия капитал. Основните цели на системата са, да се повиши капацитета и адаптивността на работната сила към променящите се изисквания на пазара на труда. Да се  балансира търсенето и предлагането на умения на пазара на труда, и да се  Въвеждат на съвременни иновативни модели в управлението на човешките ресурси, основаващи се на компетентностния подход, съобщават от Министерството на труда и социалната политика.. Електронната система MyCompetence  съдържа 350 компетентностни модела за ключови длъжности в 25 икономически сектора. Те описват уменията и компетенциите за успешно изпълнение на ключови длъжности в браншови сектори като енергетика, машиностроене, мебелна промишленост, строителство, туризъм, търговия и др. Това съобщи заместник-министърът на труда и социалната политика Лазар Лазаров на заключителна конференция по проект \"Развитие на националната система за оценка на компетенциите MyCompetence”. Проектът се реализира с финансовата подкрепа на Оперативна програма „Развитие на човешките ресурси“ 2014-2020 г. Онлайн базираната информационна система е реализирана от Министерството на труда и социалната политика в партньорство с Българска стопанска камара. Системата MyCompetence вече е свързана с националната база данни на Агенцията по заетостта. По този начин инструментите за оценка на компетенциите се използват при разработване на индивидуалните профили на търсещите работа лица. Безработните, както и заетите лица, могат да направят самооценка на своите умения и компетентности, както и да преминат безплатни електронни обучения за ключови компетенции.", "date": "2019.10.23", "title": "Електронна система в помощ на безработните"}
{"url": "https://www.monitor.bg:443/bg/a/view/seksyt-vyv-fermata-ne-e-miraj-snimki-178744", "text": "Зрителите на „Фермата“ за първи път станаха свидетели на страстни ласки в шоуто. Подразбира се, че главни действащи лица са тазгодишните Ромео и Жулиета – Паулина Ванегас и Краси Джунов. Участниците въртяха любов в един от краварниците, а това се случи след среща с психоложката Ани Владимирова. Паулина и Краси опряха до услугите на специалистката, за да обсъдят проблемите във връзката си, която започна преди по-малко от месец. Силиконката бе категорична, че не е сигурна в чувствата на автомонтьора и затова е доста изнервена. Преди да разгорещят страстите Краси се изкъпа и обеща да направи всичко, за да запази чувствата между двамата. прошепна той под завивките. Част от феновете коментираха, че тази година предаването им напомня на „Биг Брадър“ точно поради такива кадри.", "date": "2019.10.23", "title": "Сексът във „Фермата“ не е мираж (СНИМКИ)"}
{"url": "https://www.monitor.bg:443/bg/a/view/ketchup-i-lutenica-na-lamarina-hranjat-familija-178494", "text": "  Къде е село Пелевун - разбира се Ивайловградско. Там оказа се, че растял риган, с аромат, който нямал аналог никъде по земята. В това е напълно убедена Теменужка Матева, една от най-дейните и лъчезарни жени, които може да срещне да човек. Само с разговор по телефона е в състояние да те убеди, че най- свещеното нещо в живота на човека е земята. ”Земята ни издържа , храни ни, успява. При нея няма нищо мръсно, тоест пари. Тя земята е храна, прекалено мъдра, за да се цапа с пари.„ Ето това е. Как да не вярваш на такъв човек. Само като я слушаш, няма как да не се убедиш, че най- прекрасните домати, лук, карфиол, чушки са все в Пелевун. Елате ми на гости и ще се убедите. Сега е времето на зеленчуците. Ще печем чушки, ще правим лютеници под открито небе, на ламарина. Ще ви опека хляб и ще пием вино. Място има за всеки, който пожелае. Това е, истински южен човек.  Земята Теменужка Матева е биопроизводител. Има няколко декара трайни насаждения, които още не са започнали да плододават. Има и около два декара зеленчукова градина, в която буквално работи цялото голямо семейство, включват се с жар дори и децата. Освен земеделието тя работи и в социалните служби, откъдето получава незначителни доходи, но все пак сигурни. Тя от малцината , останали в страната, които са се захванали със земеделие със сърцето си, а не заради печалбата. Както при всеки човек, когато поема по нов път и при нея имало драматични орати в живота. Такива, че тя проумяла, че единственото истинско нещо, което може да осигури здравето на всеки човек е истинската храна. Която сам си поризвеждаш Посвещение Така поризводството на чиста храна, с която да храни семейството и да припечелва някой лев, ако е възможно се превърща в посвещение. В градината се отглеждат всички видове зеленчуци като се започне от ука, мине с през праза, пипера, доматите, патладжана, та се стигне до лютите чушки и карфиола. Семейството се труди с радост цяло лято. Осигурява прясна храна за всички членове, излишната продукция се консервира, или суши. Излишъците се продават. Във фермерска кошница се доставят до подалите заявки всякакъв вид зцеленчуци. Продават се и на селски фестивали фермерски пазари. По-трудно в онзи район, защото там хората си имат зеленчукови градини. По- лесно в големите градове, което изисква обаче и повече разходи. Предстоящите месеци Теменужка планира да продава от своите зеленчукови деликатеси с аромат на истинска печка и дърва на пазара пред МЗХГ в София. Стига да събере повече кураж.  От копривата до тютюна Зеленчуците, които отглеждат са със семена, коитоселектира майката на Теменжука.повечето от тях са педавани от поколение на поколение. Не всички са един сорт, но са наистина градински. Както доматите, така и пипера. А той е едър, плътен и като го печеш го обръщаш само от двете страни, обяснява сорта биоземеделката. Не се слагат никакви химически торове. От ранна пролет се бере коприва, сади се тютюн, сее се босилек. След това се правят различни настойки и с тях се пръска градината срещу вредители. Растенията се подхранват с птичата тор от двора, разказва за биоземеделските похвати стопанката. Тютюна също се използва за борба с вредители. Всичко е чисто. Това, което се слага на масата в малката ферма се предлага и на хората. Във фермата се сушат всички видове зеленчуци и плодове, включително и горски. Много често се изплозват кори от яйца, защото си имат кошнички. Така всяко парченце си е самостоятелно и няма никаква опасност дазагние, разкрива простата иновация Теменужка. Методът е успешен както за домати чери, така и за лентички пипер, но и за лук и гъби и ябълки и дюли и какво ли още не. След това пиперът се мели. Зеленчуците след като изсъхнат се прибират в сътклени буркани, без никаква сол. Така издържат цяла зима. Семейството прави комбинации от сушени пипер, лук, патладжан, морковчета, риган или целина , понякога босилек и с това се овкусяват различни ястия и супи. В къщата не влизат никакви безалкохолни напитки, както и такива с консерванти. Консмират се само домашно приготвени нектари, сладка, или просто се прави ошав от различните сушени плодове. Като се започне от ранните летни, та се стигне до ябълки и дюли. Дюлите пък се сушат на отворената врата на печката с дърва. Това е.", "date": "2019.10.23", "title": "Кетчуп и лютеница на ламарина хранят фамилия"}
{"url": "https://www.monitor.bg:443/bg/a/view/policijata-v-pazardjik-proverjava-poboj-nad-myj-lepil-plakati-178747", "text": "Пазарджишката полиция проверява жалба за побой над мъж от града, който е лепил предизборни плакати на кандидата на „АБВ“ за общински кмет в село Величково вечерта в понеделник. Според оплакването на потърпевшия побойникът, ударил го с юмруци пред погледа на жена му, бил придружаван от кандидат за общински съветник от местната коалиция“ Новото време“. Той се е опитвал да предотврати сблъсъка. Сподвижникът му обаче успял да удари с ритник Костадин Шейтанов и му избил джиесема от ръцете, след което го ударил и в челюстта. Непознатият бабаит се нахвърлил и върху спътничката на Шейтанов –Даниела Георгиева, която се опитвала да предпази Костадин от гнева на агресивния младеж. Потърпевшият е прекарал два инсулта, бил в недобро физическо състояние и след побоя си извадил медицинско, подал е и жалба в прокуратурата. Говорителят на Областната дирекция на МВР в Пазарджик Мирослав Стоянов потвърди за проверката, разпоредена от местната Районна прокуратура и допълни, че ще се изяснява дали сблъсъкът е на личностна или на политическа основа и дали има данни за извършено престъпление.   Образувана е прокурорска преписка по жалбата, в която се твърди, че има нанесен побой на лице, разлепяло предизборни материали в село Величково. Това потвърди и говорителят на Окръжна прокуратура – Пазарджик Пламен Пантов. Той обясни, че проверката включва снемането на обяснения от всички лица, които са участвали в случилото се. „Отделно от това е разпоредено да се събере медицинска документация, която да спомогне да се определи вида и характера на телесните увреждания и след завършване на проверката, материалите ще бъдат изпратени отново в Районна прокуратура – Пазарджик, за да се прецени има ли извършено престъпление от общ характер, за което да се образува досъдебно производство или да се постанови отказ“, обясни Пантов. За случилото се пръв съобщи на пресконференция в Пазарджик лидерът на АБВ Румен Петков, който го определи като вандалски акт. Петков допълни, че сигналът е внесен в пазарджишката Районна прокуратура и ще сезира и главния прокурор Сотир Цацаров и посланиците на държавите, членуващи в ЕС, за да видят как се правят избори у нас. Много разчитам прокуратурата да арестува тези хора и с бързо съдебно производство те да получат заслуженото. Да биеш жена, не може да бъде коментирано, да биеш човек, който лепи плакати, само защото не ти харесват хората също, коментира Петков.", "date": "2019.10.23", "title": "Полицията в Пазарджик проверява побой над мъж, лепил плакати"}
{"url": "https://www.monitor.bg:443/bg/a/view/konkurent-tvyrdi-ferari-lyje-i-fia-go-znae-178751", "text": "Легалността на двигателя на \"Ферари\" продължава да бъде актуална тема във Формула 1 преди Гран при на Мексико този уикенд. Представител на съперник на италианския клуб, чието име не се разкрива от \"Auto Bild\", коментира: \"Абсурдното предимство на двигателя им не може да бъде постигнато легално, защото технологията вече е много добре развита. \"Ферари\" лъже и ФИА го знае. Но това няма значение, защото скандалът би бил огромен.\" Информацията за съмненията на отбори от шампионата се появи още преди време. Подозрения има и към редовността на хибридната система на тима. В очакване на следващото състезание техническият директор на \"Хонда Ф1 Рейсинг\" Тойохару Танабе пък заяви, че пистата \"Аутодромо Херманос Родригес\" поставя много казуси пред отборите. Основната разлика между трасето в Мексико Сити и останалите е надморската височина от 2300 метра. \"По-ниската концентрация на въздух означава, че двигателят трябва да работи по-усилено, за да даде същата мощност\", коментира Танабе. Междувременно ФИА въведе трета DRS зона на трасето едва няколко дни преди надпреварата. Тя може да се окаже решаваща за нова световна титла на Люис Хамилтън.", "date": "2019.10.23", "title": "Конкурент твърди: \"Ферари\" лъже и ФИА го знае"}
{"url": "https://www.monitor.bg:443/bg/a/view/davame-40-000-lv-humanitarna-pomosht-na-korcha-i-10-000-lv-na-kndr-178745", "text": "България ще предостави хуманитарна помощ за справяне с последиците от земетресението в префектура Корча, Република Албания в размер на 40 000 лева и за преодоляване на недостига на хранителни продукти в КНДР в размер на 10 000 лева, реши правителството на днешното заседание, съобщиха от правителствената информационна служба. Финансирането ще бъде осигурено от средствата по бюджета на Министерството на външните работи, предназначени за развитие и хуманитарна помощ. Предоставената от българска страна хуманитарна помощ е принос към усилията на ЕС и международната общност за подпомагане на населението в префектура Корча, в която е съсредоточено част от българското национално малцинство в Албания, както и за преодоляване на недостига на хранителни продукти в КНДР.", "date": "2019.10.23", "title": "Даваме 40 000 лв. хуманитарна помощ на Корча и 10 000 лв. на КНДР"}
{"url": "https://www.monitor.bg:443/bg/a/view/gospodarka-na-zloto-2-pleni-bylgarskite-zriteli-178736", "text": " се хареса най-много на българските зрители, сочат обобщените данни от киносалоните след миналия уикенд. Продължението на историята на Злодеида и Аврора е проследено от 31 740 зрители и отчита 349 165 лева приходи за първите три дни у нас. На втора позиция се нарежда другата премиера от миналия уикенд – \"Завръщане\" на Ники Илиев. Лентата родно производство е гледана от 14 809 зрители и има 137 668 лева приходи. Трето място е за двуседмичния първенец в топ 10 \"Жокера\" с 90 396 зрители и 855 007 лева приходи за трите седмици у нас. Четвърти е екшънът \"Близнакът\" с дигитално обработеният времеви образ на Уил Смит. Темата за клонингите заинтригува 23 112 зрители и има 249 510 лева приходи за десетте дни у нас. Пето място е за анимацията \"Загубеният Йети\", която е вече трета седмица сред най-гледаните филми у нас. Продукцията събра 37 947 зрители и има 363 827 лева  приходи от билетите им. Топ 10 се допълва от \"Г-н Беля\", \"Писма от Антарктида\", \"Angry Birds: Филмът 2\", \"Да свалиш Уолстрийт\" и \"Към звездите\".", "date": "2019.10.23", "title": "\"Господарка на злото 2\" плени българските зрители"}
{"url": "https://www.monitor.bg:443/bg/a/view/myj-se-barikadira-v-arheologicheski-muzej-vyv-francija-i-kreshtja-zaplahi-178746", "text": "Елитните части на френската полиция арестуваха мъж, който се беше барикадирал в археологическия музей на южния френски град Сен Рафаел и крещеше заплахи, предадоха световните агенции. Мъжът нахлул в сградата на музея през нощта. Той написал на арабски заплашителни надписи по стените на сградата, която е исторически паметник. Един от надписите гласял: \"Музеят ще се превърне в ад\". Полицията получила сигнал в 5,30 ч. и веднага пратила елитните си части. Засега мотивите на задържания са неизвестни.", "date": "2019.10.23", "title": "Мъж се барикадира в археологически музей във Франция и крещя заплахи "}
{"url": "https://www.monitor.bg:443/bg/a/view/prokuraturata-razsledva-kupuvane-na-glasove-178731", "text": "Районната прокуратура в Горна Оряховица образува  досъдебно производство за извършено престъпление против политическите права на гражданите. Разследването е за това, че 20 октомври в населено място в община Горна Оряховица е  организирано предлагане на другиго на имотна облага, с цел лицето, на което е предложена облагата да бъде склонено да упражни избирателното си право в полза на определен кандидат. От държавното обвинение не уточняват в полза но кой кандидат и от коя политическа сила са предложени пари на избирателите. Съобщава се само, че предвиденото в закона наказание за това изборно престъпление е лишаване от свобода от 1 до 7 години и глоба от 10 000 лв. до 25 000 лв. „Към момента се провеждат разпити на свидетели и се събират всички възможни доказателства  относими към случая. Няма повдигнато обвинение и няма задържани лица”, съобщават от прокуратурата. Под наблюдението на държавното обвинение в железничарския град, продължава  и предварителната проверка по жалба на гражданин срещу един от кандидатите за кмет на община Горна Оряховица.   Според този сигнал симпатизанти на въпросният кандидат раздавали юмручно право и опитвали с шамари и заплахи да принудят хора да гласуват а него. Самият кандидат категорично отрича това да е вярно. След като  бил привикан на разпит в полицията, той е освободен. Междуврменно стана ясно и че в районна прокуратура-Ловеч е образувано досъдебно производство за купуване на гласове във връзка с местните избори, съобщиха от пресцентъра на прокуратурата. Деянието е извършено в гр. Летница, Ловешка област.  По делото са разпитани свидетели и е привлечено лице като обвиняем. Извършителят е предлагал по 50 лв. на избирател, като той е получавал за себе си по 10 лв.", "date": "2019.10.23", "title": " Прокуратурата разследва  купуване на гласове в Горна Оряховица и Ловешко"}
{"url": "https://www.monitor.bg:443/bg/a/view/pokazvat-risunki-na-veselin-hanchev-otpredi-7-desetiletija-178729", "text": "Малко познати рисунки с молив и акварел, правени от поета Веселин Ханчев преди близо 7 десетилетия по времето на престоя му във Франция ще могат да видят първите посетители на дом-музей Литературна Стара Загора. Това съобщи уредникът на завърналия се към нов живот културен институт Иван Матев.  В специална витрина са подредени няколко рисунки на лирика, сред тях е и ескиз на големия мим Марсел Марсо /1923-2007/ , направен по време на представление през далечната 1952 година. Рисунката с молив е придружавала черновата на стихотворението „Белия Биб“, което първоначално е било със заглавие „Биб“ и е посветено на гениалния мълчаливец, с когото Ханчев поддържал приятелски контакти до самата си смърт на 4 ноември 1966 година. Върху ръкописа личат няколко задрасквания, стихотворението в този си първи вариант е недовършено и доста се различава от беловата, превърнала се в текст на песен, изпълнявана от Емил Димитров по музика на Йосиф Цанков. В Дом Литературна Стара Загора е подредена част от личната библиотека на Ханчев, дарена заедно с писалището му  преди 19 години на родния му град от дъщерята, живеещата във Франция изкуствоведка  Елка Ханчева. Културният институт ще отвори официално вратите си за посетители в петък /25 октомври/.", "date": "2019.10.23", "title": "Показват рисунки на Веселин Ханчев отпреди 7 десетилетия"}
{"url": "https://www.monitor.bg:443/bg/a/view/200-kilometrova-zona-v-gabrovsko-infektirana-ot-afrikanskata-chuma-178732", "text": "Зона от 200 кв. км в Габровско е определена за инфектирана с африканска чума, съобщиха от областната администрация в Града на хумора. Това се случи, след като в землището на село Гергини бе констатиран първият за региона случай на отстрел на диво прасе, заразено с опасния вирус. Заразеното животно е загробено на определеното за целта място, а локализираното около него пространство е дезинфекцирано. Със заповед на Изпълнителната агенция по горите е ограничен достъпът до част от горските територии в най – близката зона до констатирания случай, на лица и пътни превозни средства, които нямат отношение към претърсването и прилагането на мерките за предотвратяване и ликвидиране на болестта за срок от 30 дни. Отново там се забранява и ловът на дива свиня за срок от 30 дена, считано от последния констатиран случай. В следващата по отдалеченост подзона Б, се разрешава индивидуален лов, лов с капани и групов лов без кучета, а в подзона В се разрешават всички видове лов на дива свиня. В определената инфектирана зона в двете подзони Б и В могат да се извършват също и горскостопански и селскостопански дейности, като събиране на гъби, билки, трюфели, туризъм и др. дейности само след осигуряване и прилагане на съответните минимални мерки за биосигурност. На последното си заседание членовете на Областната епизоотична комисия в Габрово са били запознати и с писмо от зам. министър Атанас Добрев, което касае изменение и разясняване в събирането на пробите от отстреляни свине по време на лов. С внесените изменения пробите ще се изпращат едновременно – и за АЧС, и за трихинелоза, а не както досега, първо да се изчаква резултатът от първата проба и едва тогава да се прави втората. Продължават проверките на служителите от Областната дирекция по безопасност на храните в Габро и по свиневъдни обекти от тип А, както и проверките за репопулация.", "date": "2019.10.23", "title": "Зона от 200 кв. км инфектирана с африканската чума в Габровско"}
{"url": "https://www.monitor.bg:443/bg/a/view/noi-utvyrdi-budjeta-za-2020-178741", "text": "Надзорният съвет на Националния осигурителен институт, утвърди проекта на Закон за бюджета на държавното обществено осигуряване за 2020 г., съобщиха от институцията. Състоя се и избор на ново ръководство на Надзорния съвет на НОИ. За председател на ръководния орган на институцията бе избран Стефан Василев от Асоциацията на индустриалния капитал в България. Като представител на изпълнителната власт на поста заместник-председател на съвета застава Калина Петкова, директор на дирекция „Трудово право, обществено осигуряване и условия на труд““ в Министерството на труда и социалната политика. Заместник-председател от квотата на синдикалните организации ще бъде избран на следващото заседание на съвета. Съгласно разпоредбите на Кодекса за социално осигуряване председателството на Надзорния съвет на НОИ е с мандат една година и се предава на ротационен принцип между трите страни, участващи в него – изпълнителна власт, работодателски организации и синдикати. Предстои съгласуването на проектозакона в Националния съвет за тристранно сътрудничество, приемането му от Министерския съвет и окончателното му гласуване в Народното събрание.", "date": "2019.10.23", "title": " НОИ утвърди бюджета за 2020 "}
{"url": "https://www.monitor.bg:443/bg/a/view/malki-bylgarski-hora-s-bezplatni-pregledi-vyv-vma-178730", "text": "Ден на отворените врати за малките хора организираха специалисти от Военномедицинска академия (ВМА) по повод Световния ден за информираност по въпросите на хората с нисък ръст, съобщиха от там. Вече няколко години ВМА се грижи за здравето на представителите на националната организация „Малки български хора” на базата на подписан меморандум за подкрепа между двете страни. Те са преминали прегледи при ортопеди, неврохирурзи, кардиолози, УНГ, инфекциозни болести, ендокринолози, нефролози и уролози. „Изразяваме нашата признателност и искрена благодарност към ВМА за безотказното медицинско обслужване на членовете на националната организация „Малки български хора”, за полаганите грижи и уважение”, заяви инж. Светослав Чернев, президент на организацията.", "date": "2019.10.23", "title": " „Mалки български хора” с безплатни прегледи във ВМА"}
{"url": "https://www.monitor.bg:443/bg/a/view/dete-s-cerebralna-paralica-ostana-bez-invalidna-kolichka-178735", "text": "Да получиш отказ за социална помощ за дете на 3 години поради липса на становище от несъществуваща комисия. За абсурдната ситуация, в която попада Силвия Матроска, разказа Нова телевизия. Тя е майка на близнаци, единият от които е с детска церебрална парализа и има нужда от количка и вертикализатор. Опитвайки се да получи помощ от държавата, майката получава отказ, посочва NOVA. \"Орлин досега беше в бебешка количка, която вече му стана много малка, облегалката е прекалено къса и много ме е страх да не се изкриви. В момента не може да ходи, не говори, не може да седи самостоятелно, отскоро започна да се обръща от гръб по корем\", казва тя. Орлин има свидетелство от ТЕЛК за 100% инвалидност с чужда помощ, майка му също е освидетелствана от ТЕЛК – комисия. В грижата за децата на Силвия помагат родителите й. Жената работи на минимална работна заплата и получава около 1200 лв. социална пенсия за себе си и Орлин. Има решение от съда за издръжка от бащата на децата, но такава все още не е получила. „Аз също съм инвалид, с ревматоиден артрит съм от 4-годишна възраст”, споделя Силвия.  „Държавата предоставя 10 дни рехабилитация по Здравна каса, от която аз не съм доволна - почти нищо не се прави, на мен даже ми излиза по-евтино да си плащам частна рехабилитация, тъй като безплатните уж рехабилитации ми искат 50 лв. първоначален преглед , 20 лв. тест, 20 лв. логопед, отделно по-дългият път от единия край до другия на София”, обяснява Силвия. Пораствайки, на Орлин му трябват ортопедични обувки, специализирана количка и вертикализатор. Силвия решава за първи път да кандидатства за социална помощ. По принцип, минималната цена на количка за Орлин е около 1300 лв., а един вертикализатор е около 3000 – 3500 лв., държавата отпуска по около 800 лв. и за двете. „Кандидатствах, подадох си документите в средата на август месец, чаках месец -месец и нещо”, пояснява майката. Повече от месец по-късно идват на проверка в дома ѝ, за да ѝ връчат отказ. Причината - не бил написан вида инвалидна количка. На следващия ден Силвия отива в лекарската консултативна комисия, издала документа, за да го поправят. Подава отново заявление. Две седмици по-късно получава втори отказ. Представеният медицински протокол не е издаден от специализирана лекарска консултативна комисия по профила на заболяването. Тъй като ЛКК-комисия по детски болести не била за него, той трябвало да мине ЛКК – комисия по детска неврология, каквато комисия в София няма. За липсата на такава Комисия Силвия разбира от официален отговор на РЗИ – София. На 17 октомври Силвия отива в дирекцията и подава жалба. От Агенцията за социално подпомагане заявиха, че колегите им от Дирекция „Социално подпомагане” – Слатина са си свършили добре работата и са оказали пълно съдействие на Силвия Матроска. Остава въпросът: Защо никой не е казал това на Матроска при посещенията й в дирекция „Социално подпомагане” - Слатина и защо комисиите, към които тя се е обърнала са й отказали с довода, че са само за възрастни? Докато институциите си прехвърлят отговорността, Орлин вече 3 месеца чака своята количка и вертикализатор. По думите на физиотерапевта му всеки ден е решаващ. Създадена е онлайн платформа, в която всеки може да помогне с парични средства за Орлин. Пари, предназначени за ежедневните му нужди. От Агенцията за социално подпомагане обещаха пред NOVA , че ако Силвия Матроска успее да получи нужният документ, веднага ще й бъдат отпуснати средства.", "date": "2019.10.23", "title": "Дете с церебрална парализа остана без инвалидна количка"}
{"url": "https://www.monitor.bg:443/bg/a/view/restavratorkata-na-david-se-objasni-v-lubov-na-statujata-178738", "text": "„Обичам го и държа на него повече, отколкото на себе си!“ – с тези думи реставраторката Елеонора Пучи се обясни в любов на Давид на Микеланджело. Тоест на митичната скулптура, която геният на Ренесанса вае точно преди 515 години и която от близо век и половина е намерила подслон в Галерията на Академията във Флоренция. Точно там от десетина години се труди и Елеонора, чиято основна задача е да обгрижва и да осигурява безсмъртие на мраморния красавец Давид, както и на още няколко изящни творби на скулптура на всички времена. Така всеки месец младата жена се качва на високото точно 6,83 м алуминиево скеле и най-напред остава дълго очи в очи с лицето с божествени черти. „Той е по-деликатен, по-слаб е и от което и да е човешко същество от плът и кръв!“ – казва Елеонора за Давид пред репортер на седмичното списание на в. „Кориере дела сера“ – „Сетте“. И винаги, когато застава срещу него, тя се вълнува така, както е било първият път, когато среща отблизо погледа му. След минутите на възхищение, емоциите се стаяват в душата й, за да отстъпят място на нейните професионални умения. Иначе казано с набор от четки с фин косъм Елеонора започва да чисти изключително внимателно скулптурата от прахта и пепелта, които са се натрупали върху нея от последната им среща. Едновременно с това реставраторката контролира сантиметър по сантиметър повърхността на мрамора за евентуални наслагвания или промени в неговите цвят и консистенция. Между другото младата жена подчертава пред „Сетте“, че привилегията да се докосваш само ти до Давид , оправдава всички трудности и жертви, които тя трябва да понася и прави в нелеката си работа, вършена винаги в тягостна самота. Но благодарение на грижите на Елеонора мраморният хубавеляк на Микеланджело, на когото сега годишно се радват над 1,7 млн. посетители, се пренася в бъдещето и остава безсмртен. Също като своя създател, който е изваял най-красивата скулптура на света още момче, само на 29 години!", "date": "2019.10.23", "title": "Реставраторката на Давид се обясни в любов на статуята "}
{"url": "https://www.monitor.bg:443/bg/a/view/obnovjavat-s-1-84-mln-lv-speshnite-centrove-vyv-vrachansko-178728", "text": "С близо 1,84 млн. лв. ще бъдат обновени спешните центрове във Врачанско. Министерство на здравеопазването вече откри процедурата по избор на изпълнител на строително-монтажни работи.  В центъра за спешна помощ във Враца ще бъде направено преустройство на съществуващата база с усвояване на допълнителни площи от съществуващи сгради. Същите дейности по реконструкция и обновяване предстоят в сградите на филиалите за спешна медицинска помощ в градовете Мездра и Бяла Слатина. Във филиала за спешна помощ в Козлодуй ще бъде извършено преустройство на съществуващата база с промяна на функционалността на обектите и помещенията в тях. Общата стойност на модернизирането е 898 491 лева.  Предвижда се строителство на нови сгради на филиалите за спешна помощ в градовете Роман, Оряхово и Криводол на обща стойност 932 438 лв.  Максималният срок за изпълнение на дейностите е 8 месеца. В рамките на проекта за модернизация на спешната помощ е предвидено и закупуването на 12 линейки, три от които вече са доставени в ЦСМП – Враца. ", "date": "2019.10.23", "title": "Обновяват с 1,84 млн. лв. спешните центрове във Врачанско"}
{"url": "https://www.monitor.bg:443/bg/a/view/denis-kuejd-se-sgodi-za-studentka-178734", "text": "Актьорът Денис Куейд се е сгодил за младата си приятелка Лора Савоа. Куейд съобщи в интервю за сп. Entertainment Weekly, че е направил изненадващо предложение за брак на 26-годишната си изгора. Звездата от „Капан за родители“ е задал съдбовния въпрос на любимата си по залез слънце на хавайския остров Оаху. Той разказа още, че е планирал предложението около месец и половина. и я попитах дали ще се омъжи за мен\", уточни 65-годишният актьорът. \"Тя е прекрасна жена. Невероятен човек. Не бих могъл да бъда по-щастлив\", допълва Куейд. За връзката между актьора и студентката от Тексаския университет се заговори през юни, скоро след раздялата му с друга доста по-млада от него дама - 32-годишната манекенка Санта Озина. Припомняме, че Куейд има три провалени брака в актива си - с актрисите Пи Джей Соулс и Мег Райън и с брокерката на недвижими имоти Кимбърли Бъфингтън.", "date": "2019.10.23", "title": "Денис Куейд се сгоди за студентка"}
{"url": "https://www.monitor.bg:443/bg/a/view/biser-petkov-za-budjet-2020-pensiite-moje-da-skochat-i-s-poveche-ot-6-7-178718", "text": "Възможно е пенсиите след 1 юли 2020 г. да скочат и с повече от планираните 6,7%, разкри в аванс социалният министър Бисер Петков по време на обсъждането на бюджета на НОИ за следващата година. Надзорният съвет на НОИ разглежда проекта на Закона за бюджета на Държавното обществено осигуряване за 2020 година. Според Петков заложеното увеличение на пенсиите от 1 юли 2020 година с 6,7 процента е възможно, както да остане същото, така и да е с по-голям процент. Той уточни, че в проекта на бюджета по правилото на чл. 100, швейцарското правило, е предвидено осъвременяване на всички пенсии от 1 юли с 6, 7 процента. Този процент се получава по това правило спрямо данните към октомври. Съгласно нормата на член 100 Надзорният съвет на НОИ би трябвало следващата година, когато вече имаме отчетни стойности на ръста на средния осигурителен доход, индекса на потребителските цени, да вземе окончателно решение с колко ще бъдат осъвременени пенсиите от 1 юли 2020 година. Ръстът на средната пенсия за следващата година е от порядъка на 8 процента номинално или 30 лева , при очаквани 382 лева средна пенсия за тази година, 412, 28 лева е прогнозата за следващата година. С 6, 7 на сто се увеличават минимални размери както на пенсията за осигурителен стаж и възраст, така и на социалната пенсия за старост , но социалната пенсия за старост предполага отделно решение на МС, каза министърът. Проектобюджетът на Държавното обществено осигуряване за 2020 година показва по-голяма относителна финансова автономност, независимост от държавния бюджет заради увеличаването на приходите от осигурителни вноски. Така министърът на труда и социалната политика Бисер Петков, който е и председател на Надзорния съвет на НОИ, обобщи параметрите на проекта на бюджет на Държавното обществено осигуряване. От проектобюджета на Държавното обществено осигуряване личи, че има ръст на приходите от осигурителни вноски, който е около 580 млн. лева, или 7,8 процента спрямо събраните за тази година, каза Бисер Петков. По думите му ръстът е резултат от високите равнища на заетост, които се очаква да продължат и следващата година на пазара на труда, и от политиката на повишаване на доходите и в реалния, и в бюджетния сектор.", "date": "2019.10.23", "title": "Бисер Петков за Бюджет 2020: Пенсиите може да скочат и с повече от 6,7% "}
{"url": "https://www.monitor.bg:443/bg/a/view/pravitelstvoto-plati-94-400-lv-za-zabaveno-pravosydie-178739", "text": "Правителството изплати 94 400 лв. на пострадали от забавено правосъдие, съобщиха от пресцентъра на МС.  За тази цел на заседанието си кабинетът одобри допълнителни разходи по бюджета на правосъдното монистерство. Сумата е предназначена за възстановяване на направените от министерството разходи по изплащане на обезщетения на граждани и юридически лица, пострадали от бавно правосъдие. Това е общият размер на сумата, изплатена за третото тримесечие на 2019 г..  Заявления срещу актове, действия или бездействия на органите на съдебната власт, с които се нарушава правото на разглеждане и решаване на делото в разумен срок, могат да подават страни по приключени граждански, административни и наказателни производства, както и обвиняеми, пострадали или ощетени юридически лица по прекратени досъдебни производства. Заявленията се разглеждат от специализирано звено на Инспектората към ВСС,  където се прави проверка на обстоятелствата, а произнасянето по преписката се дължи в 6-месечен срок.  Ако се прецени, че правото на заявителя на правосъдие в разумен срок е било нарушено, министърът на правосъдието или посочено от него лице определя размера на обезщетението, съобразно практиката на Европейския съд по правата на човека и предлага сключване на споразумение със заявителя. Средствата, необходими за изплащане на сумите по сключените споразумения, са планирани в централния бюджет. Межувременно правителството одобри допълнителни разходи по бюджета на вътрешното министерство за 2019 г. в размер до 13 000 000 лв.. Те са за финансово обезпечаване на сключени договори за изпълнение на дейности, свързани с издаването на българските лични документи.", "date": "2019.10.23", "title": "Правителството плати 94 400 лв. за забавено правосъдие "}
{"url": "https://www.monitor.bg:443/bg/a/view/kakvi-sa-myjete-v-lubovta-spored-zodijata-178720", "text": "Независимо дали вярвате в астрологията или не, информацията никога не е излишна. Разберете дали вашият мъж е типичен представител на своята зодия по отношение на любовта и дали има черти, които още не ви е показал във връзката ви, а са част от неговия характер. Страстен и смел, той държи да направи първата крачка(този мъж иска да е пръв във всичко!). Управляван от Марс, богът на войната, Овенът харесва тръпката от преследването. Един истински мъж Овен, с който имах връзка харесваше да поема инициативата и да контролира нещата – караше колата, поръчваше храна и за двама ни в ресторантите и т.н. Той обича да флиртува с други жени и идеята да има много завоевания го привлича. Въпреки това, ако вие загледате друг мъж в негово присъствие, горко ви. Овенът ще избухне, защото както вече споменах, той иска да е първият и единственият мъж в живота ви. Силният му темперамент може да стигне твърде далеч, все пак зодиакалният му знак се управлява от от планената на войната. Нетърпелив е. Този мъж не обича просто да стои и да чака за любов, секс, както и да приятелката му да се оправи преди излизане. В сексът той отново бърза. Не обича да губи време в предварителна игра и няма търпение за същинската част. Въпреки това, те обичат да експериментират, а в леглото са енергични и издръжливи. Този мъж е щедър с парите си, в секса и в любовта. Ако сте отскоро заедно, доста възможно е някой ден спонтанно да се появи с огромен букет цветя и искрено обяснение в любов, което ще ви разтрепери. Мъжът Овен сред най-страстните зодиакални знаци. Мъжът Телец не обича да прибързва и търпеливо чака любовта да дойде в неговия живот. Той е управляван от Венера, богинята на любовта и оценява всяка форма на красотата – красиви лица, изкуство, музика. Той иска и се нуждае от сигурност и би бил щастлив на среща с половинката си дори и 1 седмично. Въпреки, че не е особено романтичен, той е верен, истински и мил. Може да не харчи купища пари за подаръци за любимия човек, защото е доста пестелив. Той винаги изслушва жената до себе си без да се оплаква. Пътят към сърцето на мъжа Телец определено минава през стомаха. Чувствителен е към всичко, което събужда сетивата му – парфюми, материи на дрехите, цветове. Мъжът Телец обича вечерите, прекарани у дома гледайки филм или играейки игри с любимата жена. Като земен знак, очите на мъжът Телец „не шарят”, въпреки, че забелязва красивите момичета по улицата, разбира се. В леглото, той обича да целува и гали и се радва на нежната кожа. С течение на времето е възможно да стане леко предвидим и може да се наложи вие да приложите нови номера, с които да поддържате интереса в сексуален план. Поддържането на връзката с мъж Телец се нуждае от ежедневни грижи. Може би отношенията ви няма да бъдат кой знае колко страстни, но ще бъдат стабилни. Мъжът Близнаци обожава комуникацията, затова може да поддържате интереса му с много съобщения и разговори. Това може да ви помогне да разберете къде е бил, когато от време на време мистериозно изчезва. Близнаците, също като Рибите обичат да се изплъзват, но обикновено няма за какво да се притеснявате. Той просто е навън и създава нови приятелства. Много е вероятно мъжът Близнаци да знае добре няколко езика и да ги говори отлично. Той е образован, деликатен чаровен бъбривко. Най-вероятно това ви е накарало да го забележите. Той е сладкодумен и именно разговорите с вас биха го впечатлили. Мъжът Близнаци е обграден от приятелки и доста често приятелствата му с жени прерастват в споделена, а понякога и в несподелена любов. Доста често той продължава да поддържа връзка с бившите си приятелки, които му остават дружки за цял живот. Близнаците са „двама”, така че имайте предвид, че този мъж обича да има по 2 неща в живота си – 2 коли, 2 телефона и пр. За съжаление, това може да са и 2 жени - Близнаците обичат разнообразието. Все пак, ако си станете достатъчно близки и можете да говорите за всичко, възможно е той да остане верен. Когато комуникацията не върви обаче, той започва да се оглежда за нещо ново, с което да възстанови интелектуалния и емоционалния му комфорт. В леглото Близнаците прилагат въображение, креативни и безгрижни са. Преживяването с мъж Близнаци може да е страстна афера в началото, след което нещата да се поохладят и отношенията да се превърнат във виждане веднъж седмично по приятелски. Това зависи много от взаимодействието ви един с друг. С малко късмет, възможно е да изградите силно приятелство за цял живот с този мъж. Влюбеният Рак ще измине всяка пътека към любовта, с изключение на тази, по която се стига най-лесно. Колкото по-заобиколен е пътя, толкова по-добре за него, особено ако не е сигурен за чувствата на дамата, с която е започнал да излиза. На много ранен етап от връзката, той вече ще си представя как се вписвате в семейството му и дали родителите му ще ви одобрят. За някои мъже това е без значение, но за мъжът Рак семейството е най-важното нещо в живота. Той мисли за брак и деца още в самото начало на връзката. Когато забележите, че се заглежда по витрините на сватбените магазини, време е за паника(особено ако сте дама Близнаци или Водолей и държите на свободата си).Но ако дългите разговори в домашна обстановка ви карат да се чувствате добре, мъжът Рак е точно за вас. Той е страхотен съпруг и баща. Винаги оценява времето, прекарано със семейството. Мъжът Рак просперира именно чрез комфорта, който му дава семейния живот. Той обича да готви за семейството си и като цяло да се грижи за него. Той е страхотен с децата си, но понякога ги защитава прекалено много. Мъжът Лъв обича да има красива жена до себе си, която да потвърждава вярването му, че той е подарък от Бог за жените. Мъжът Лъв ще обсипе любимата си със скъпи луксозни подаръци. Въпреки, че любовните му подвизи могат да го накарат да кривне от правия път(при някои Лъвове), стабилният му характер го кара да продължи да обича постоянния си партньор. Той много се гордее с дамата до себе си и се хвали с нея при удобен случай.Дори и ако вашия мъж Лъв е от кротките, той е способен да създава драма. Привързан и мил, Лъвът обича да има красив дом, в който да се забавлявате и където да прави големи партита, на които обожава да е домакин. Понякога е екстравагантен, обича да се грижи за външния си вид и държи дамата му да изглежда добре,. Маркови дрехи? Няма проблем, този мъж най-вероятно ще ви е конкуренция по пазаруване в мола. Косата или „гривата на Лъва” е друга мания на този мъж. В леглото, може би няма да има от какво да се оплачете, защото той е страстен и игрив – точно като голяма котка. Накарайте го да мърка като галите егото му, така той ще се превърне в гальовно коте. Мъжът Дева е доста взискателен по отношение на любовта, така че поздравления, че Ви е дал шанс! Той внимателно преценява когато избира половинка. Неговият идеал за жена е Одри Хепбърн – претенциозна, координирана и добре изглеждаща. Нещо изключително важно за него е интелектът на дамите, тъй като този зодиакален знак се управлява от Меркурий. Подобно на Близнаците, мъжът Дева държи на добрата комуникация във връзката. За разлика обаче от Близнаците, които също са управлявани от Меркурий, Девите поемат сериозно отговорност независимо дали става въпрос за работата им или за партньора им. Той може да е доста критичен за всичко, включително и към вас. От това как се обличате, до това как миете съдовете, той обикновено има мнение. Възможно е да не искате да го чуете... Но от друга страна, той също и ще ви хвали много и ще ви подкрепя в надеждите и мечтите ви. Той не би парадирал с любовта си, но е отдаден по свой собствен начин. Мъжът Дева полага усилия в любовта и се бори за подобряването на отношенията. Той не е от мъжете, които си тръгват при първия сигнал за проблем. Трудностите и проблемите го мотивират и той успява да намери решение, защото не спира да се опитва да ги преодолее. Все пак в Девата има и лека романтична нотка, която го кара да се жертва за любимия човек. В леглото Девите могат да са в двете крайности – или прекалено скромни и консервативни, или прекалено диви и експериментиращи. Вероятно той има опаковка кърпички до леглото, за да може да почисти бързо след като свършите. Възможно е да има и белезници и вериги в дома си. Ще разберете от кой от двата вида Деви е когато влезете в спалнята му. Дори и сексът с него да не ви харесва особено, все пак ще желаете да останете до този мъж, може би защото той обича да мие съдовете. Доста Деви си остават сами и никога не се женят. Този мъж е роден, за да обича и е готов за това от съвсем малък. Не толкова сексът, колкото романтиката. Везните си мечтаят да са герои, които спасяват момичето и я взима за себе си „и заживели щастливо завинаги”. Както Телеца, Везните също са управлявани от Венера и харесват красивите неща. Везната е знакът на партньорството и на истинския джентълмен, който ще направи всичко в името на романтичния идеал. Везните подкрепят любимия си човек във всичко и искат да чувстват подкрепа от него за своите дела. Галантният кавалер Везни ще отиде до края на света за човека, който обича. Той се нуждае от партньор, който да балансира \"везната\" - Може би някой малко по-решителен и дързък. Почти невъзможно е този мъж да забрави роженния ви ден или Св. Валентин, като и за двата празника ще ви изненада с цветя и подаръци. Везните са много честни и справедливи и помагат на половинката си във всяко едно отношение – домакинска работа, финансово, както и чисто емоционална подкрепа. Няма да се оплаква ако трябва да гледа детето докато вие сте на работа стига да продължавате да вярвате в неговите мечти. Според него, партньорите трябва да се редуват в преследването на индивидуалните си мечти. Скорпионът е странно загадачно същество, особено що се отнася до любов. Ако той има интерес няма да го покаже и ще ви постави под микроскоп, за да разбере дали заслужавате времето и енергията му. Задълбоченото изследване ще позволи на Скорпиона да стигне до всички ваши недостатъци и силни страни. Когато реши, че вие сте тази, с която иска да има връзка, той остава влюбен задълго, което е характерно за земните знаци. Предан и истински, Скорпионът отстава верен ако отношенията ви го задоволяват емоционално, интелектуално и духовно. Само най-доброто би го удовлетворило напълно. Въпреки, че Скорпионът е смятан за „Секс маниака на зодиака”, истината е, че този мъж копнее за обич и романтика. Има нужда да бъде обичан. Един Скорпион, който познавах си призна, че след като аферата му е приключила, му липсва гушкането. Дори нямаше следа от сексуалност! Все пак има мъже Скорпиони, които имат връзки, основани единствено на базата на сексуално привличане, когато няма нищо по-добро наоколо. Астролозите са прави – сексуалността е в основата на Скорпионите. Внимавйте, този мъж не е лишен от воля. Той може да сложи край на връзката без никакво преупреждение само ако усети, че отношенията ви са изчерпани.Той ще разуши всичко, с цел да изгради нещо ново и по-добро. Във връзката той очаква и изисква много, но дава своята неизгасваща любов и отдаденост завинаги. Принц Чарлс е Скорпион и избира 2 половинки Рак – Принцеса Даяна и Камила Паркър. Въпреки, че много хора го осъждат, защото предава Даяна с връзката си с Камила, други смятат, че той демонстрира дългогодишна преданост към Даяна чрез снимките и спомените за нея, които са из целия му дом. Импулсивен оптимист, Стрелецът винаги е сигурен, че е намерил голямата си любов когато се впусне в нова връзка. Той е мъж, който ще направи първата крачка и ще се впусне бързо надълбоко в любовта, въпреки че близките му го предупреждават, че това не е добра идея. Ентусиаст в началото, с течение на времето Стрелецът може да се отегчи и да започне да се оглежда за следващото си приключение ако партньорът му вече не го привлича особено. Той се нуждае от свобода – дама, която живее в друга държава би му паснала идеално, защото ще може да я вижда от време на време и така вълнението ще е по-голямо. Пътуването, за да я види също ще подейства добре на Стрелецът. Приятелски настроен и грижовен, Стрелецът е щедър към всички, които обича. Той може да бъде видян с бира в ръка и няколко момичета около него, които се смеят на всяка негова шега. Този мъж обикновено е много общителен, с чудесно чувство за хумор и привлича и забавлява фенките си чрез най-новите вицове и забавни истории. Чувството за хумор и приятелството са ключът към успешна връзка с мъж Стрелец. Трудно мъж Стрелец би имал успешна връзка с представителките на Козирог и Скорпион. Страстта и ентусиазмът, който притежават огнените зодии повече пасват на този мъж. Затова и той се разбира с дами Лъв и Овен, както и със земните знаци Близнаци и Везни. Разбира се, това зависи и от останалите елементи на наталната карта – асцендент, лунен знак и пр. От векове насам астролозите описват Козирозите като кариеристи, които се интересуват повече от миналото на родителите на приятелката си и тяхното финансово положение, отколкото от нейните хобита и интереси. Може и да има нещо вярно в това, но като цяло Козирогът обикновено гледа да подсигури материално бъдещето си с любимия. Той харесва интелигентността, находчивостта и способните жени. Заради чувството си за дълг за създаване на семейство, той търси жена, която иска да бъде съпруга и майка. С други думи, той търси консервативно момиче, което няма нищо против тежката работа и което се стреми към по-добър начин на живот. Мъжът Козирог е амбициозен и ще работи тихичко зад кулисите, за да осигури добър доход и финансово положение за себе си и семейството си. Дори и в любовта, Козирогът мисли за пенсиониране и здравни осигуровки(за него романтиката се допълва от чувството за сигурност). Той не се интересува от вятърничеви флиртаджийки, тъй като те не могат да му осигурят дългосрочното постоянство, от което той има нужда. Мъжът Козирог е доста предпазлив и би се захванал само с момиче, което е подходящо да бъде негова съпруга. Разбира се, любовта също има значение, но този мъж не притежава спонтанен характер като Стрелеца. Той не търси краткотрайна афера, а дългосрочна връзка, основана на доверие и честност. Дори когато са млади, момчетата Козирог демонстрират зрялост по отношение на връзките си. Те нямат против да имат сериозна връзка когато са съвсем млади. По-възрастните жени също не ги притесняват. Всъщност, те биха харесали зряла и опитна жена. Може би просто имат афинитет към по-възрастни дами и нямат нищо против бръчките и останалите естествени признаци на остаряването. За разлика от някои мъже, те няма да се оглеждат за нещо по-младо при първият признак за побеляване. Най-съкровеното му желание е как остарявате заедно. Има 2 вида Водолеи – експериментатори, които харесват неангажиращите връзки и другият тип – по-консервативни, които се държат повече като Козирог, отколкото като Водолей. Дори и да изглеждат безобидни, първият тип ще флиртува открито с вас и ще се опита да ви вкара в леглото възможно най-скоро. Веднъж щом ви прелъсти, имайте предвид, че изненадите най-вероятно няма да спрат до там. Понякога Водолеите си падат по нетрадиционните неща – групов секс и всякакви видове експерименти в това отношение. Първият вид Водолеи обикновено имат много приятелки жени и остават в добри отношения с бившите си. Мъжът Водолей обикновено е интелигентен с интереси в разнообразни области, които могат да бъдат, философия, компютри, спорт, шах, математика, пътешествия. Ако вие сте умна и амбициозна, това определено ще го впечатли. Този мъж харесва модерните независими жени. Не се страхува, че такава жена би застрашила мъжествеността му. Ако си имате работа с първия тип Водолей, имайте предвид, че ще трябва да му давате много голяма свобода. Той има нужда от време за себе си. По принцип Водолеите са много справедливи и както Близнаците и Везните нямат проблем с това отговорностите и задълженията да се поделени по равно между партньорите. С мъжете, контролирани от Уран, няма защо да се притеснявате прекалено за домакинската работа и за чистотата на дома. При дълга връзка с мъж Водолей, единственото нещо, което може да го накара да сложи край е еднообразието и скуката. Той се нуждае от връзка, която го стимулира, която остава жизнена, защото мъжете Водолей жадуват за вълнения и непредсказуемост. Това важи, в случай, че той не приспада към втория тип, който е по-скоро повече като Козирог. Идеалист и мечтател, мъжът Риби е като романтичен поет в любовта. Една връзка може да живее до голяма степен във въображението му. Той е много чувствителен към тръпката и болката от несподелената любов. В леглото мъжът Риби е романтичен, обича да изживява фантазиите си и често използва въображението си. Той търси романтика в пълния смисъл на думата. Мъжът Риби е мъченик и би пожертвал всичко в името на любимия човек. Мъжете Риби не са добри в ежедневните задачи, изискващи практичност като плащане на сметки и пазаруване, например. Св. Валентин е любимият му празник, защото тогава може да изрази любовта си с толкова цветя и сърчица, колкото поиска. Ерата на бързоразвиващите се технологии с чатенето и смартфоните са в разрив с истинската същност на Рибите. Те по-скоро предпочитат епохата на рицарите и благородничките с дълги бухнали рокли, когато романтиката се е носила във въздуха. Може би малко преувеличих, но едно е сигурно - Рибите са чувствителни и романтични, дори и да го прикриват. Те са склонни да посягат към алкохола или дори към наркотиците, за да успокоят душевните си терзания. Всичко, което им помага да избягат от грозната реалност е дар от Бога за тях – музика, филми, пътешествия. Мъжът Риби има определена песен, с която ви асоциира и му напомня в детайли за първата ви среща – с какво сте били облечени, какво сте си говорили. Той лесно прощава и затова често злоупотребяват с чувствата му. Бъдете нежна с него и той ще отвърне на любовта ви десетократно.", "date": "2019.10.23", "title": "Какви са мъжете в любовта според зодията"}
{"url": "https://www.monitor.bg:443/bg/a/view/novi-avtobusi-trygnaha-po-dve-linii-vyv-vraca-178726", "text": "Четири чисто нови автобуса тръгнаха по две линии във Враца в сряда. Така стартира обновяването на градския транспорт с 14 нови рейса с най-високия екологичен клас. Нископодовите автобуси се доставят от фирма „ИСУБУС“ ООД, която спечели обявената обществена поръчка, предлагайки най-ниска цена – 2 854 474 лв. без ДДС. Превозните средства са 10-метрови, с климатична инсталация, вентилация, обособени места за инвалиди и отговарят на всички европейски регламенти и директиви.  Втората част от обновяването на градския транспорт на Враца предвижда купуването на 9 нови тролейбуси и 13 електробуси, като предвидените средства са в размер на 21 820 000 лв. без ДДС и са осигурени по ОП „Околна среда“.", "date": "2019.10.23", "title": "Нови автобуси тръгнаха по две линии във Враца"}
{"url": "https://www.monitor.bg:443/bg/a/view/grisho-otpadna-na-dvojki-vyv-viena-dovechera-izliza-sreshtu-beretini-178723", "text": "Най-добрият български тенисист Григор Димитров и ветеранът от Испания Фелисиано Лопес напуснаха турнира на двойки във Виена след първия си мач. Те загубиха от едни от фаворитите за титлата Пиер-Юг Ербер и Никола Маю от Франция с 1:6, 4:6. Французите, които са поставени под номер 3, бяха убедителни в първия сет, а във втория осъществиха решителен пробив в седмия гейм и за около час стигнаха до крайния успех. Довечера Григор Димитров ще изиграе мача си от втория кръг на сингъл срещу италианеца Матео Беретини. Срещата ще бъде на централния корт, с начален час не преди 18:30 българско време, точно както беше и срещу Дамир Джумхур на старта. Димитров и Беретини ще се срещнат на корта за втори път. През пролетта българинът записа успех над италианеца на Мастърс 1000 турнира в Монте Карло – 7:5, 6:4. /tennis24.bg", "date": "2019.10.23", "title": "Григор Димитров отпадна на двойки във Виена"}
{"url": "https://www.monitor.bg:443/bg/a/view/kogato-dyshterja-mi-porasna-178721", "text": "Здравейте, хора. Отново съм аз-Лудото Майче. И продължавам да ви разказвам историите си. Истории, в които сигурно много от вас ще се разпознаят. И могат да получат съвет. Нали народът е казал-не питай старило, а патило. Та един важен период за нас е порастването на нашите деца. Спомням си, сякаш беше вчера, изпитанията, през които преминах като майка, докато момиченцето ми растеше. Признавам си, че когато дъщеря ми влезе в пубертета, аз не бях готова. Бях чела и слушала, че това става изведнъж, неочаквано и често шокиращо. Теоретично бях наясно какво ще се случва и го очаквах. Някак не можеш да си представя обаче как малкото ми момиченце, толкова привързано и буквално „залепено“ за мен, един ден ще пререже връзката помежду ни. Надявах това да ме подмине, което не се получи, разбира се. През лятото между 6 и 7 клас 14-годишната ми тийнейджърка започна да излиза сама из града и да се се среща с многобройна група приятелки. Реших, че ще съм либерален родител, който ще позволи детето му да общува и трупа опит. За да не губя връзката обаче, се превърнах в диспечер на нейното движение. Контролирах с кого е, къде е, звънях, разпитвах. На телефона си имам програма, с която можех да я следя къде се намира. И да призная, често използвах това приложение. След работа задължително я прибирах с колата от всяка точка на града, където „спонтанно“ се беше озовала. Опознах южните райони на столицата, знаех имената на десетки тийнейджърки. Имах запаметени на телефона имена на деца и родители, с пояснителни бележки, за да не забравя кой кой е. Трафикът на дъщеря ми се оказа доста интензивен. Аз обаче стоически приемах всяка нова дестинация от която и до която я возех. Повтарях си, че така мога да забележа веднага появата на някои вредни навици, които се зараждат в тази възраст – първи опити с цигарите и тревата, първите бири... Е, забелязах, но се надявах, че точно с моето дете това няма да се случи. В края на лятото мечтаех да започне учебната година час по-скоро, а дъщеря ми да се дразни, че непрекъснато й говоря за вредата от цигарите, алкохола и т.н., но най-вече - че я прибирам пред очите на всичките й приятели. Започнах да преосмислям либералното родителство, а идеята за някои възпитателни рестрикци и никак не ми беше чужда. Тогава тя ме хвана, че я следя и веднага ме блокира навсякъде в мрежата. Събудих се една сутрин и моето малко момиченце вече имаше тайни и изобщо не искаше да имам достъп до тях. Уж всичко беше принципно същото, но се оказа неповторимо различно. Двете минахме през доста труден и сложен 5-годишен период. С променлив успех се отдалечавахме и приближавахме една към друга. Тя стана самостоятелен голям човек, а аз трябваше да преглътна отхвърлянето. Е, настойчиво се включвах с някой друг съвет. Съветите привидно не се приемаха, но все пак се надявах, че остават някаква следа в съзнанието на детето. Убедих се, че е така и че каквато и да е реакцията на тийнейджъра, той все пак чува и запомня какво му се говори. 1.Бъди усмихната и любезна. Това помага и в най-заплетените ситуации. 2.Излизай чиста и добре облечена от къщи. Това показва, че ти уважаваш и себе си, и другите. 3.Не избухвай. Така наказваш себе си за грешките на другите. 4.Отивай навреме на срещи. Това респектира. 5.По-добре попитай, ако нещо не разбираш, вместо да се правиш на посредствен всезнайко. 6.Стой далече от наркотиците. Дори елементарната марихуана води да нежелани последствия при системна употреба. 7.С алкохола също не трябва да се прекалява. 8.Спортувай. Дори няколко километра ходене на ден са полезни за духа и тялото. 9.Чети, каквото и да е, важното е да на хартия. 10.Дръж на приятелите си, но знай, че хората, които винаги ще са до теб, са родителите ти. Напоследък се улавям, че съм започнала да й давам съвети за мъжете. Дъщеря ми вече е пълнолетна и за мен настъпи още по-отговорен период период – този на гаджетата й. За тези нови реалности обаче – следващия път.", "date": "2019.10.23", "title": "Когато дъщеря ми порасна"}
{"url": "https://www.monitor.bg:443/bg/a/view/39-tela-otkriti-v-bylgarski-kamion-v-anglija-178719", "text": "39 тела са открити в товарен камион в индустриална зона в Есекс, Англия, съобщи британската полиция, цитирана от   и  25-годишният Северно Ирландец Мо Робинсън е арестуван по подозрение в убийство. Властите обявиха, че са в процес на установяване на самоличността на жертвите. Местната полиция поясни, че жертвите са открити в индустриален парк \"Уотърглейд\" в Грейс. Предполага се, че камионът е влязъл в там на 19 октомври. Сред жертвите е и един тинейджър. Получен е сигнал малко преди 01,40 часа местно време тази сутрин, след като бил открит камион с жертви. Андрю Маринър от полицията съобщи, че камионът е от България. На предното стъкло се вижда стикер за гражданска отговорност от България. Видно е, че возилото е с ляв волан. По последни данни камионът е дошъл от Зеебрюге, Белгия, до Пурфлит по Темза. Маринър коментира още, че трагедията е огромна и разследването ще покаже какво се е случило. Според Би Би Си, първоначално полицията в Есекс е съобщила, че возилото е пристигнало от България и е влязло във Великобритания през Холихед, Ангълси, в събота. Хората са били затворени в камиона поне четири дена, коментират британските медии. Полицията заяви, че работи с партньорските служби. Има спекулации, че тъй като камионът е хладилен, е възможно хората да е трябвало да преживеят при температура от минус 25 градуса. Британският министър на вътрешните работи  , че е трагедията в Грейс е шокираща. \"Шокирана и тъжна съм от случилото се там\". Тя призова да бъде дадено време и възможност на полицията да реагира. Свидетели разказват пред британските медии, че на мястото има много полиция. Българското посолство в Лондон получи информация от британската полиция, че откритият в графство Есекс камион с 39 човешки тела е с българска регистрация, съобщава МВнР. Премиерът Бойко Борисов съобщи, че е регистриран във Варна през 2017 г. И от тогава не е влизал в България. Само табелата ни свързва, коментира той. Камионът с марка \"Скания\" е регистриран във Варна на името на фирма на ирландска гражданка. Шофьорът на камиона е гражданин на Северна Ирландия, задържан е и дава показания по случая. Това съобщиха късно в сряда от Външно, след като дълги часове нямаше информация. От британската Национална агенция по разследванията заявиха, че случаят е поет от полицията в Есекс заедно със офиса по миграция. В момента се работи по установяване на националността на загиналите хора. Полицията в Есекс отвори ситуационен център, на който интересуващите се могат да се обадят - за Великобритания 0800 056 0944 и за извън Острова 0207 158 0010. Премиерът на Великобритания Борис Джонсън заяви, че е ужасен от трагичната случка. През юни 2000 г. в Довър бяха открити телата на 58 китайски имигранти, припомня Би Би Си. Тогава холандският шофьор бе осъден за убийството им. Ново видео, което показва как се движел камионът, бе разпространено от CCTV.", "date": "2019.10.23", "title": "39 тела открити в български камион в Англия (ОБНОВЕНА+ СНИМКА НА ШОФЬОРА + НОВО ВИДЕО)"}
{"url": "https://www.monitor.bg:443/bg/a/view/viktorija-tomova-prodyljava-napred-v-ungarija-178725", "text": "Българката Виктория Томава се класира за втория кръг на тенис турнира на червени кортове в зала в Секешфехервар (Унгария) с награден фонд 100 хиляди долара. Томова надделя със 7:5, 7:5 над Кристина Кучова (Словакия) сблед почти два часа игра. Софиянката реализира обрат в първия сет, след като изоставаше с 1:3 гейма. Във втората част Кучова реализира пробив за 5:4 и поведе с 40:0 при собственото си подаване след това, но със серия от пет поредни разигравания българката върна брейка, а след това взе сервиса си и реализира нов пробив, за да триумфира. С победата Томова си осигури 1559 долара и 13 точки за световната ранглиста, с което си гарантира, че от следващата седмица отново ще бъде първа ракета на страната. Тя ще измести Изабелла Шиникова, която в понеделник стана най-предно класираната българка в подреждането на WTA, но отпадна в първия кръг в Секешфехервар след поражение от поставената под номер 7 италианка Ясмине Паолини с 2:6, 5:7. Шиникова ще участва и в надпреварата на двойки заедно с италианката Джорджа Маркети. Те са поставени под номер 4 и ще срещнат в първия кръг Марина Чернишова (Украйна) и Шантал Скамлова (Словакия). /БТА", "date": "2019.10.23", "title": "Виктория Томова продължава напред в Унгария"}
{"url": "https://www.monitor.bg:443/bg/a/view/vynshno-proverjavame-incidenta-v-london-178727", "text": "Посолството ни в Лондон е в контакт с британските власти по изясняване на случая с намерените мъртви в камион 39 души в графство Есекс., за който се твърди, че е с българска регистрация. От МВнР съобщиха, че вече е установена връзка с британската полиция, а представител на посолството ни е провел среща и в Министерството на външните работи в Лондон. На свой ред посланикът ни в английската столица Марин Райков е разговарял по телефона с британската посланичка в София Ема Хопкинс,  като са се договорили да следят заедно случая. Към момента още не може да бъде потвърдено дали намереният камион е с българска регистрация. Няма данни и за националността на намерените в камиона човешки тела. От британската полиция са предупредили, че идентификацията им ще отнеме дълго време. По-рано през деня от външно министерство заявиха, че не разполагат с информация относно публикациите в британски медии за намерени мъртви 39 души в камион, за който се твърди, че е дошъл от България. От там поясниха, че посолството ни Лондон е в контакт с местните власти и проверява случая.", "date": "2019.10.23", "title": "Външно: Проверяваме инцидента в Лондон"}
{"url": "https://www.monitor.bg:443/bg/a/view/borisov-otpadaneto-na-mehanizma-e-neshto-dobro-no-vseki-den-trjabva-da-polagane-usilija-178710", "text": "Oтпадането на мониторинговия механизъм е нещо добро, но трябва да сме амбицирани още повече - всеки ден и всеки час да се борим за върховенството на закона, борбата с корупцията и контрабандата. Това коментира премиерът Бойко Борисов преди началото на заседанието на кабинета. Поводът пък е препоръката на ЕК за премахване на механизма за наблюдение към страната ни, скед като докладът вчера бе публикуван от комисията. Той изтъкна, че сме критични към себе си и знаем, че не сме идеални и трябва да полагаме още допълнителни усилия. Борисов поздрави всички, включително МВР, МВнР и правосъдното министерство, Сергей Станишев и самият Жан Клод Юнкер и всички, които направили така, че да имаме добър доклад.  Борисов изрази съжаление, че политическите опоненти реагирали негативно и че падането на механизма е подарък за правителството. \"Утре ще дойдат да управляват и ще имат държава, която не е под ударите на механизма\", каза Борисов. Той припомни, че всички страни в ЕС вече ще бъдат под наблюдение за върховенството на закона, свободата на медиите и демокрацията. \"Случи се нещо хубаво за България, каза Борисов. Той изрази и съжаление, че Румъния е била отделена и мониторингът за нея е останал, тъй като, като съседи, трябва да вървим заедно, за да просперира целия регион. Той припомни и посещението на представители на \"Репортери без граници\". Той не се срещнал с тях, защото тогава бил в Брюксел заради Европейския съвет, но слушал много внимателно какво са казали. По думите му единствено нещо, с което държавата може да направи за тях и в подкрепа на свободата за словото, е да \"не оставяме частници да правят разпространението\". Той цитира точка от днешното заседание, внесена като извънредна в дневния ред, според която и на \"Български пощи\" да се даде възможност да разпространяват и продават печатни издания на територията на страната. \"Български пощи са 100% държавни и имат достъп до всички населени места и така ще гарантираме, че всяко издание ще отиде до тези, които искат да прочетат\", заключи Борисов.  Малко по-късно от МС съобщиха, че така се дава възможност за диверсификацията на разпространението, без да се ограничава конкуренцията. С решението на кабинета се възлага се на министъра на транспорта, който отговаря за пощите, да предприеме необходимите действия, включително ако е необходимо да инициира законодателни изменения. \"„Български пощи” ЕАД е еднолично търговско дружество със сто процента държавно участие в капитала. Също така дружество разполага с необходимата инфраструктурна мрежа и човешки ресурси. По този начин ще се осигури ефективното разпространение на печатни издания в цялата страна.\", посочва от МС. ", "date": "2019.10.23", "title": "Борисов: Отпадането на механизма е нещо добро, но всеки ден трябва да полагаме усилия"}
{"url": "https://www.monitor.bg:443/bg/a/view/5-trupa-sled-prestrelka-mejdu-fermeri-178711", "text": "Кървав екшън, достоен за холивудска екранизация, се разигра в Орловския район на Ростовска област. Трагедията се случи във вторник на територията на земеделското стопанство Чернозубовка, където при въоръжен конфликт загинаха петима души, а други двама в тежко състояние са настанени в реанимация. Съобщава се, че става дума за отколешна вражда между две фермерски семейства. В ябълка на раздора, довела до смъртоносната свада, се превърнало  пасище в Орловския район, което враждуващите фамилии не могли да поделят. По-късно стана ясно, че виновниците за смъртта на петимата души са избягали от местопрестъплението и са обявени за издирване. Конфликтът между чеченското семейство Бациеви и грузинската фамилия Дакишвили датирал от април 2015 г., когато заради заем от няколко милиона рубли се стигнало до разбирателство в съда.   Ден преди трагичните събития в Ростовска област, при друга престрелка в република Ингушетия няколко души бяха ранени. Въоръженият конфликт се случи местното село Троицкое заради невърнат паричен заем.", "date": "2019.10.23", "title": "5 трупа след престрелка между фермери "}
{"url": "https://www.monitor.bg:443/bg/a/view/prodavat-polojitelen-test-za-bremennost-v-internet-178716", "text": "Уникални обяви за продажба привличат вниманието на потребителите в интернет. В един от най-големите сайтове за електронна търговия, се продава положителен тест за бременност. „Може да се ползва за много цели, повечето користни”, допълва обявата потребителката, горда собственичка на теста. Друг потребител пък е оставил коментара си под обявата: „Това не е обикновен тест. Това е истинско и опасно оръжие.” Друга не по-малка и леко стъписваща обява пък съобщава на посетителите на сайта, че още сега могат да се снабдят с ковчези на едро и на сметка. „Продавам 10 брой ковчези, здрави и от хубаво дърво. Не се продават на парче, само заедно. Подходящи са за тъщи и свекърви”, допълва с доза чувство за хумор майстор дърводелецът. Напълно в духа на тази обява е и следващата, която идва от Заарата. „Подарявам безплатно пръст и земна маса, в с. Кирилово, Старозагорско.” От същия регион на Южна България е и обява с текст: „Продавам каруца за волове, доста амортизирана.” Сред продаващите се или подаряващи се предмети и вещи има и части от мебелировка. Пловдивчанин е изкарал на електронния пазар дървена врата от стара възрожденска къща, която продава спешно. „Вратата е в автентични ковани ченгели за панти и брава. С лак и боя ще светне. Само долният ъгъл е малко разкован, но може да се ремонтира”, признава продавачът. Друг негов колега пък е изкарал на тезгяха огледало без рамка. „Малко счупено е в долния край, но счупеното носи щастие”, рекламира стоката той. Сред уникалните вещи, предмет на търговия в електронните сайтове са още: кларинет без мундщук, Ръководство за боравене с ръчен руски гранатомет, уред за измерване на подкожни мазнини и костюм за зомби. В друг от сайтовете пък, наред с обявите за продажба на автомобилни части и строителни уреди и материали, се мъдри обявата: „Продавам тикви, стават и за ядене!” А в графата „Спортни стоки и фенски артикули” е поставена обява: „Менструална чашка Лола от санитарен силикон, размери М и S.” Наред с тези доста странни предмети, в интернет сайтовете макар и доста рядко, се търгуват и истински ценни предмети, чието място е в някой аукцион. В един от тези сайтове се продават четири стола в стил „Луи XIV”, купени от аукцион във Франция. Цената им е 901 лв. Със сходно съдържание е и обявата за продажба на Комплект мека мебел в стил „Луи XV”, състояща се от диван и три броя кресла за 2000 лв.", "date": "2019.10.23", "title": "Продават положителен тест за бременност в интернет"}
{"url": "https://www.monitor.bg:443/bg/a/view/borusija-d-bez-rojs-i-alkaser-sreshtu-inter-v-shampionskata-liga-programa-178659", "text": "„Борусия“ (Дортмунд) ще бъде двама от ключовите си играчи - Марко Ройс и Пако Алкасер, за гостуването на „Интер“ в Шампионска лига. Алкасер е извън терените заради контузия в ахилеса, докато Ройс, който вкара победния гол в дербито с „Мьонхенгладбах“ в неделя, е с вирусно заболяване. Вратарят Роман Бюрки е готов за игра, макар че бе изнесен принудително през уикенда заради удар в коляното. „Интер“ се нуждае от задължителна победа след равенство и загуба в първите си два мача в Група F, докато „Борусия“ има 4 точки и е начело в групата. 22 ч. Залцбург – Наполи Генк – Ливърпул  22 ч. Интер – Борусия (Д) Славия (Пр) – Барселона  19.55 ч. Лайпциг – Зенит  22 ч. Бенфика – Лион 19.55 ч. Аякс – Челси  22 ч. Лил Валенсия", "date": "2019.10.23", "title": "„Борусия“ (Д) без Ройс и Алкасер срещу „Интер“ в Шампионската лига (ПРОГРАМА)"}
{"url": "https://www.monitor.bg:443/bg/a/view/toni-storaro-zapja-s-malkija-si-sin-video-178675", "text": "Фолкидолът Тони Стораро разгърна вокалната си мощ рамо до рамо с малкия си син Емрах. Парчето на гласовитите баща и наследник носи името „На твое място“. Това е втора песен в репертоара на момчето, което направи дебют с друг дует - „По такива си падам“, където си партнира с Емилия. Сега звездният наследник е щастлив, че си партнира със своя идол. “Година и половина мина от излизането на дебютния ми сингъл. Дойде време и за втория. Отново дует, но Надявам се да ви хареса“, сподели с вълнение Емрах. По-големият син на Тони Стораро – Фики, засвидетелства подкрепата си в социалните мрежи. „Гордея се с теб“, лаконичен бе той. Музикалният проект „На твое място“ е по музика на Daniel Paraschiv, а текстът е дело на Мариета Ангелова. На режисьорския стол за клипа сяда обичайният заподозрян – Люси Иларионов.", "date": "2019.10.23", "title": "Тони Стораро запя с малкия си син (ВИДЕО)"}
{"url": "https://www.monitor.bg:443/bg/a/view/turcija-prekratjava-operacijata-v-sirija-178708", "text": "Турция прекратява военната си операция срещу кюрдите в Северна Сирия, защото те са се изтеглили от граничната зона, както беше договорено с Вашингтон, съобщава \"Франс прес\". Часове по-рано руският президент Владимир Путин и турският му колега Реджеп Тайип Ердоган се споразумяха да разположат съвместни патрули в по-голямата част от тази зона, където се водеше конфликтът между Анкара и кюрдските бойци. На този етап не е необходимо да се провежда нова операция, обявиха от турското министерство на отбраната.", "date": "2019.10.23", "title": "Турция прекратява операцията в Сирия"}
{"url": "https://www.monitor.bg:443/bg/a/view/dimityr-marinov-deli-ekran-s-denzel-uoshingtyn-v-malkite-neshta-178712", "text": "Колко е важно да улавяш „малките неща“, когато разследваш брутално убийство? Отговор на този въпрос ще търси Дензел Уошингтън в новото заглавие във филмографията си The Little Things (в буквален превод - „Малките неща“). Двукратният носител на „Оскар“ влиза в ролята на изморения от професията си шериф Дийк, а компания на големия екран ще му прави българския актьор Димитър Маринов. Звездата от „Зелена книга“ зарадва всички родни любители на седмото изкуство, като излезе на сцената на Oскарите с трибагреника под ръка, а това ще е първото му по-голямо участие в холивудско заглавие след триумфиралия на наградите на Американската филмова академия филм на Питър Фарели. Подробности около героя на нашенеца все още не са известни. Към момента е ясно само, че Маринов ще играе мениджър. Уошингтън пък не е единственото име от А-листата на Холивуд, с който родният актьор ще си партнира. Реми Малек, който също спечели „Оскар“ тази година, ще застане пред камерата за „Малките неща“. След като засне сцените си като основния злодей в 25-ия филм за Джеймс Бонд - „Смъртта може да почака“, екранният Фреди Меркюри („Бохемска рапсодия“) вече започна снимките и за новия детективски трилър. Клапата на „Малките неща“ е щракнала още през септември в Лос Анджелис под режисурата на Джон Лий Ханкок. В продуцираното от Warner Bros. заглавие Малек също ще си служи със значка като детектив, изпратен от Ел Ей, за да помогне на местния шериф с разобличаването на опасен сериен убиец. Като злодея пък ще видим Джаред Лето. Това маркира поредната колаборация на фронтмена на 30 Seconds To Mars с Warner Bros. - компанията, която през 2016 г. му повери ролята на Жокера в „Отряд самоубийци“. Именно около прочутия комиксов персонаж Лето бе замесен в скандал през последните дни. Според неназовани източници, цитирани от The Hollywood Reporter,  актьорът се е опитал да сложи прът в колелото на „Жокера“  на Тод Филипс с Хоакин Финикс. Нещо повече, рокаджията със статуетка „Оскар“ в архива си, е извивал ръцете на вече бившите си мениджъри да преговарят с продуцентската компания да не дава зелена светлина на проекта на Филипс, като вместо това заложат на филм с участието на Лето в главната роля.", "date": "2019.10.23", "title": "Димитър Маринов дели екран с Дензел Уошингтън в „Малките неща“"}
{"url": "https://www.monitor.bg:443/bg/a/view/kubrat-pulev-zalagam-vsichko-sreshtu-bukyr-178737", "text": "Изключително големият залог в предстоящия му мач не притеснява най-добрия ни професионален боксьор Кубрат Пулев. Той ще излезе срещу американеца Райдъл Букър на 9 ноември в САЩ в първи сблъсък след връщането на лиценза му да се боксира в Калифорния. Според обявената програма на боксовата гала-вечер мачът на Кобрата трябва да стартира около 8:00 сутринта българско време на 10 ноември. Началото обаче зависи и от двубоите, които трябва да се изиграят преди това, а първият е след 4:30 часа българско време. Кубрат Пулев пък залага статута си на задължителен претендент за световната титла във версия IBF. Ако загуби срещу Букър, българинът ще се лиши от възможността да се боксира срещу бъдещия световен шампион - Анди Руис или Антъни Джошуа. \"Двубоят с Букър е много важен за мен, особено като се има предвид какво може да загубя. Загалам всичко! Знаете, че съм задължителен претендент за световната титла на IBF и чакам победителя от мача между Джошуа и Руис. Не ме интересува кой ще е той. Просто искам победителя и шанса за колана\", сподели Пулев в интервю за ESPN. 38-годишният Райдъл Букър е опасен противник. Преди време се е подготвял в щаба на украинеца Олександър Усик, който е претендент във версия WBO и също се надява на скорошен мач с победителя от Руис-Джошуа. Американецът също подчерта значението на предстоящата битка за него. \"Това е един от последните ми шансове да докажа пред целия свят, че все още имам уменията си на ринга. Не съм изпуснал и секунда, докато бях в затвора. А тази възможност не можеше да дойде в по-добър момент за мен. Подготвен съм изключително добре. Бях на шестседмичен лагер с Усик и тогава дойде обаждането за този мач. Обещаният хонорар ме устройва, така че изобщо не се замислих, а грабнах възможността с две ръце\", коментира Букър.  Нашата звезда в професионалния бокс Кубрат Пулев получи куп похвали от промоутъра си Боб Аръм. Той бе категоричен, че Кобрата е готов веднага да се бие за световната титла във версия IBF. \"Кубрат е толкова надъхан за битка, че може да излезе за световната титла още днес. Но преди това има един финален тест и след това мечтата му ще стане реалност. Той е мотивиран да нокаутира Букър и след това да излезе да се бие за титлата\", заяви Аръм.", "date": "2019.10.23", "title": "Кубрат Пулев: Залагам всичко срещу Букър"}
{"url": "https://www.monitor.bg:443/bg/a/view/zapochna-izgrajdaneto-na-tunel-jeleznica-naj-dylgijat-u-nas-178717", "text": "Започна строителството на тунел „Железница“ от автомагистрала „Струма“, както и на пътните участъци непосредствено преди и след него. Съоръжението ще е с дължина около 2 км и ще бъде най-дългият пътен тунел, изграждан досега у нас.  Изпълнението е обособено в три части - тунела, пътя преди и след него, за да може на обекта да се работи едновременно и да завърши в срока на Оперативна програма „Транспорт и транспортна инфраструктура“ 2014-2020 г.  Тунелът ще бъде с две отделни тръби за движение. Дължината на всяка ще е около 2 км. Съоръжението ще бъде с всички необходими системи за енергоефективно осветление, вентилация, видеонаблюдение, пожароизвестяване, интелигентна система за управление на трафика, аварийни SOS кабини, електронна система за контрол на достъпа и т. н. Ще бъде изграден и обслужващ тунелен път при южния портал на тунела откъм гр. Симитли, площадка за хеликоптер, два моста над Суха река, които са съответно 108 м и 18 м, подпорна стена и др. Изпълнител на тунел е Консорциум „АМ СТРУМА ТУНЕЛ 2018“, в който участват: „ДЖИ ПИ ГРУП“ АД, „ГЛОБАЛ КЪНСТРЪКШЪН“ ООД и „ВИА ПЛАН“ ЕООД. Стойността на договора е 185 370 370, 37 лв. без ДДС. Строителният надзор е на „План Инвест Железница“ ДЗЗД. В обединението участват: „ПЛАН ИНВЕСТ ПЛОВДИВ“, „ИНФРА ПРОЕКТ КОНСУЛТ“ ЕООД, „Аскос 03“ ЕООД, „СЪРЧ КОРПОРЕЙШЪН СРЛ“. Стойността на договора е 3 994 440 лв. без ДДС. Участъкът преди тунела, пътувайки от София към Кулата, е с дължина 720 м. Включва и обслужващ тунелен път при северния портал и мостово съоръжение. Отсечката ще бъде изградена от ДЗЗД „Железница - Север“, в което са: „ГБС Инфраструктурно строителство“ АД, „Главболгарстрой“ АД и „Главболгарстрой Интернешънъл“ ЕАД. Стойността на договора е 29 985 345 лв. без ДДС. Строителният надзор е възложен на ДЗЗД „ТЕС Консулт“, в което са: „СТРОЛ 1000“ АД, ТРИ-ЕС“ ЕООД и „ЕКСПЕРТ ДЕСИЖЪНС“ ООД. Техният договор е за 599 783 лв. без ДДС. Отсечката след тунела е с дължина 1,4 км. Ще бъдат построени селскостопански подлез, подпорна и укрепителна стена, отводнителни съоръжения, изграждане и реконструкция на инженерни мрежи и др. Изпълнител на строително-монтажните работи е „ПСТ ГРУП“ ЕАД. Стойността на договора е 18 442 297,40 лв. без ДДС. Строителният надзор е на ДЗЗД „ПЪТКОНСУЛТ 2000-КОНСУЛТ 64“, в което са: „ПЪТКОНСУЛТ 2000“ ЕООД и „КОНСУЛТ 64“ ООД. Техният договор е за 465 222 лв. без ДДС. Автомагистрала „Струма“ е част от коридор „Ориент/Източно Средиземноморие“, свързващ Видин с Кулата, и по нея преминава пътният трафик за Гърция. Направлението се използва като най-кратък маршрут между Западна, Централна Европа и Бяло море, а също и като връзка на Европа с Азия. Проектът ще се съфинансира от Кохезионния фонд на Европейския съюз и националния бюджет чрез ОП „Транспорт и транспортна инфраструктура“ 2014-2020 г. Междувременно премиерът Бойко Борисов също съобщи новината на страницата си във фейсбук: \"Започна строителството на тунел „Железница“ от автомагистрала „Струма“, както и на пътните участъци непосредствено преди и след него. Съоръжението ще е с дължина около 2 км и ще бъде най-дългият пътен тунел, изграждан досега у нас\", пише в социалната мрежа Борисов.", "date": "2019.10.23", "title": "Започна изграждането на най-дългия пътен тунел в България (ВИДЕО)"}
{"url": "https://www.monitor.bg:443/bg/a/view/pusnaha-ot-aresta-38-godishnata-majka-izostavila-pelenacheto-si-178701", "text": "38-годишната Анна Азова, която остави новороденото си пред покликлиниката в Петрич, бе освободена вчера. По обед тя напусна задния вход на полицейското управление в града. Жената направила пълни самопризнания, като в началото се опитвала да излъже че бебето е на нейна приятелка, която й го е дала да го спаси, защото мъжът й я пребивал. След това обаче, тя признала, че рожбата е нейна, но я оставила от срам, че е родила, след като е разведена. Нямала подкрепата и на семейството си. Не искала и 14-годишният й син да се срамува пред съучениците си. В Старчево никой не е знаел, че тя е бременна. Според struma.bg nа 13.10.2019 г. Анна Азова, вероятно още бременна е била на екскурзия с майка си в Хаджидимово. Според  разследващите тя е родила в апартамент в Петрич, който бил нает от нейния приятел от Пловдив. Там родилката няколко дни е отглеждала бебето си, преди да вземе фаталното решение да го изоостави пред лекарски кабинет в петричката болница. Анна Азова живеев триетажната къща на родителите си. Майка й работи в шивашки цех в селото, баща й бил инвалид, а самата Азова работи в петричка шивашка фирма. Вероятно новороденото ще бъде настанено в приемно семейство до установяването на биологичните родители. Ще бъде направен ДНК тест както на Азова, на нейния приятел, който още не се е появил. Засега по случая е образувано досъдебно производство.", "date": "2019.10.23", "title": "Пуснаха от ареста 38-годишната жена, изоставила пеленачето си "}
{"url": "https://www.monitor.bg:443/bg/a/view/ostaviha-v-aresta-starcite-meraklii-myli-i-bamcho-178705", "text": "Тричленен състав на Окръжен съд – Благоевград остави за постоянно в ареста П.Н.К. и И.Г.К., известни в Разлог като Мъли и Бамчо. Двамата мераклии- на 78 и на 62 години, са обвинени в развратни действия с 11-годишно момиче, престъпление по чл.149, ал.4, т.1. Решението на Окръжният съд е окончателно. Двамата старци мераклии Мъли и Бамчо  бяха задържани в Разлог  на 11 октомври след сигнал от бабата на 11-годишното момиче, че са прилъгали внучка й в къща и са блудствали с нея.", "date": "2019.10.23", "title": "Оставиха в ареста старците мераклии Мъли и Бамчо"}
{"url": "https://www.monitor.bg:443/bg/a/view/cacarov-sydyrjanieto-na-doklada-na-ek-ne-radva-vsichki-no-za-pyrvi-pyt-poluchihme-obektivna-ocenka-178715", "text": "\"За първи път от много време получихме една доста обективна оценка. Вярно е, че това съдържание на мониторинговия доклад не радва всички, но тези, които мислят за България, трябва да бъдат доволни от това. Усилията ни бяха оценени по достойнство\", заяви главният прокурор Сотир Цацаров преди началото на редовната кръгла маса, която се провежда всяко тримесечие за мерките срещу контрабандата с цигари. \"Всяко успокоение е вредно, ще ни върне не крачка, а години назад\", предупреди Цацаров. \"Много усилия бяха оценени по досттойнство\", каза той и изреди заслугите на изпълнителната и съдебната власт, въпреки съпротивата на част от последната. В отговор на въпрос за предстоящия избор на негов приемник и утрешното изслушване на Иван Гешев, номиниран за поста му, Цацаров беше категоричен: \"Аз лично съм готов на този избор много отдавна\". \"Изборите в Несебър ще се проведат, както е предвидено в Изборния кодекс. Ако приемем, че необичайното е купуването на гласове, нашият отговор е това\", каза той за разследването и поисканите имунитети на кандидат-кметовете на Несебър, Св. Влас и кандидати за общински съветници. Очаквайте подробности!", "date": "2019.10.23", "title": "Цацаров: Докладът на ЕК не радва всички, но за първи път получихме обективна оценка "}
{"url": "https://www.monitor.bg:443/bg/a/view/zadyrjaha-izbjagalija-v-smoljan-zatvornik-178714", "text": "Откриха затворника, избягал от затворническо общежитие от открит тип в Смолян, съобщава bTV. Той е задържан около 9:00 часа тази сутрин при опит да избяга от жилището си в пловдивското село Калояново, съобщиха от Окръжната прокуратура в Смолян. 18-годишният Мартин Шахънски е изтърпявал присъда от 2 години и 9 месеца за кражба. На 22 октовмри Смолян беше блокиран заради издирването, а органите на реда проверяваха всяка кола на изходите на града. ", "date": "2019.10.23", "title": "Задържаха избягалия в Смолян затворник "}
{"url": "https://www.monitor.bg:443/bg/a/view/mladen-marinov-proverjavame-vsichki-signali-za-kupuvane-na-glasove-178704", "text": "Задържани в Несебър около акцията срещу купуване на гласове ще бъдат конвоирани до Столичното следствие днес. Това обяви в предаването  „Здравей, България” по Нова телевизия вътрешният министър Младен Маринов. Сред задържаните е и кметът  Николай Димитров. „Наближавайки датата на изборите, сигналите за купуване на гласове зачестяват. Поне 5-6 сигнала проверихме във вчерашния ден”, каза вътрешният министър. Той отхвърли обвиненията на опозицията, че сигналите срещу управляващите не се проверявали. Маринов коментира и изказване на левицата, че МВР ходи по сигнали и арестува само опозицията.. „Всеки един сигнал при така създадената организация се докладва в прокуратурата и всички действия по преценка на остротата на сигнала се проверяват под надзора на прокуратурата. Постъпват сигнали, анонимни, от явни заявители, по отношение на всички участващи в изборите политическите сили и всеки сигнал е проверен“, посочи още той.  Междувременно темата с арестите коментира и главният прокурор Сотир Цацаров, който увери, че кметът на Несебър ще участва на изб орите тази неделя.  „Тоест изборния кодекс ни дава възможност да повдигнем обвинение само ако имаме разрешение от ЦИК. Такова разрешение имаме. Изборният кодекс ни дава право да задържаме само ако имаме разрешение от ЦИК имаме и такова разрешение, по отношение на всички лица в това производство, включително и кандидати за кметове и за общински съветници“, добави Цацаров. Той посни, че имат разрешение лицата да бъдат задържани за срок до 72 часа. \"Така или иначе задържането ще бъде претендирано пред съд, а крайното решение е негово“, посочи още главният прокурор. „Ако мярката се гледа в неделя, ние не нарушаваме ли закона, ако бъдат задържани ние не нарушаваме ли пак закона, а като купуваме гласове не нарушаваме ли закона?\", каза още Цацаров. Той припомни, че купуването на гласове е престъпление. \"Нашият отговор на това масирано купуване на гласове, което са установили в Несебър, е това разследване. Ние не правим нищо необичайно, упражняваме правомощията си по закон“, допълни още той. Цацаров заяви, че е напълно спокоен ден преди изборите на главен прокурор. „Аз лично съм готов за този избор. Не мога да говоря от ваше име. От мое име аз съм готов за този избор много отдавна.", "date": "2019.10.23", "title": "Задържаните кандидати за изборите в Несебър ще бъдат конвоирани в София"}
{"url": "https://www.monitor.bg:443/bg/a/view/premestiha-120-godishen-far-ot-srutvasht-se-brjag-178703", "text": "120-годишен морски фар беше качен на колела и преместен на релси от ерозиращия бряг на Северно море, който го застрашаваше от срутване, предаде Асошиейтед прес. Съоръжението Руберг Кнуде пропътува цели 70 метра навътре в сушата в северозападната част на страната. Преместването отне по-малко от предвидените 10 часа. Сега в основата на близо 1000-тонната конструкция ще бъде излят бетон. Фарът е с височина 23 метра и е разположен на 60-метров хълм.  Датското министерство на околната среда похарчи 747 хиляди долара, за да бъде спасена бялата постройка с квадратна форма.", "date": "2019.10.23", "title": "Преместиха 120-годишен фар от срутващ се бряг"}
{"url": "https://www.monitor.bg:443/bg/a/view/nijl-jyng-puska-nov-album-178669", "text": "Легендарният рокаджия Нийл Йънг записа нов албум. Той е озаглавен Colorado и ще излезе на музикалния пазар в петък. Тавата е своеобразен манифест за защита на околната среда. Видяхме как климатът се променя, пожарите, наводненията\", се пее в парчето Green is Blue. 73-годишният музикант отдавна защитава тази кауза. През 2015 г. пусна песента The Monsanto Years, която критикува компанията \"Монсанто\", чийто хербицид  стана причина за завеждане на много съдебни дела в САЩ. \"В Colorado се говори за ужасната епоха, в която живеем\", заяви музикантът Нилс Лофгрен, която е участвала в записите на албума. Записването му в студио на над 2500 метра надморска височина е показано във филма Mountaintop, който вчера излезе по екраните в САЩ", "date": "2019.10.23", "title": "Нийл Йънг пуска нов албум "}
{"url": "https://www.monitor.bg:443/bg/a/view/spec-otrjad-na-ek-poema-brekzit-178702", "text": "Европейската комисия сформира специална Целева група по отношенията с Обединеното кралство (UKTF), която ще координира дейностите по Брекзит, съобщи ЕК. \"Целевата група ще отговаря за завършването на преговорите по чл. 50 от споразумението за ЕС, за работата на Европейската комисия по вариант \"без споразумение\", както и за преговорите по бъдещите отношения с Великобритания\", се казва в съобщение на сайта на ЕК. Групата ще действа бъде на под прякото ръководство на председателя на ЕК. Веднага след като британския парламент ратифицира споразумението с Брюксел и съгласува това с ЕП Европейският съюз ще има готовност веднага да започне преговори по бъдещите отношения с Лондон. Очаква се, че UKTF, която ще бъде оглавена от главния преговарящ на ЕК по Брекзит Мишел Барние, ще интегрира в работата си отделните структури, които вече участват в преговорния процес. Целевата група ще координира цялата работа на Еврокомисията по стратегическите, оперативните, правните и финансовите въпроси, свързани с Брекзит. UKTF ще започне работа на 16 ноември, независимо от развоя на нещата с Обединеното кралство. Групата ще е готова за вариант \"без сделка\" и ще отговаря за бъдещите отношения с Лондон. Барние заяви, че \"Брекзит не е краят на историята\", а \"Великобритания си остава приятел, съюзник и партньор\". Барние смята, че ще може да изпълнява задълженията си като ръководител на работната група до 4 години. Междувременно стана ясно, че Германия би се съгласила да се даде на Великобритания кратко отлагане на датата на Брекзит, ако е по убедителна политическа причина, каза германският външен министър Хайко Маас в телевизионно интервю. Франция пък е склонна да предостави на Великобритания \"техническа отсрочка\" на Брекзит, но за не повече от няколко дни, заяви френският държавен секретар по европейските въпроси Амели дьо Моншален. \"В края на седмицата ще видим дали е оправдано предоставянето на чисто техническа отсрочка, за да може британският парламент да завърши парламентарната процедура\" по Брекзит, заяви Дьо Моншален в Сената. \"Извън тази перспектива, евентуално удължаване на срока, целящо да се печели време или да се обсъди отново споразумението, е изключено\", добави тя. По-рано британските депутати на второ четене подкрепиха споразумението за Брекзит, постигнато между британския премиер и 27-те на 17 октомври. Веднага след това обаче те отхвърлиха внесената от правителството \"програмна поправка\", предвиждаща само 3 дни за обсъждане и гласуване на 115-страничния документ, което компрометира шансовете за Брекзит със сделка на 31 октомври. След втория вот, нанесъл му тежко поражение, Джонсън заяви, че кабинетът му временно преустановява разглеждането на законопроекта за Брекзит докато ЕС вземе решение за отлагане на датата на развода. От своя страна председателят на Европейския съвет Доналд Туск заяви, че започва консултации с лидерите на страните от ЕС и ще им препоръча да приемат нова дата за оттеглянето на Великобритания от съюза, което вече беше отлагано два пъти от първоначалната дата 29 март на 12 април и след това на 31 октомври. Той добави, че за тази цел ще предложи решението да бъде взето с писмена процедура, без да бъде свиквана среща на върха.", "date": "2019.10.23", "title": "\"Спец отряд\" на ЕК поема Брекзит (ОБНОВЕНА)"}
{"url": "https://www.monitor.bg:443/bg/a/view/otchitat-spad-na-kontrabandata-s-cigari-178713", "text": "С 0,4 на сто до 3,4% е паднала контрабандата с цигари през второто тримесечие на 2019 г спрямо първото и е най-ниско ниво за последните почти 10 години. Това сочат резултатите от проучването на база на празни кутии на Инициатива \"Срещи незаконната търговия\". На годишна база за цялата страна В периода от началото на юли до края на септември най-голям дял от 8% на цигарите непредназначени за вътрешния пазар от големите областни центрове е град Велико Търново, следван от Русе - с 6 на сто. След тях се нареждат Пловдив - 5,9%, Плевен - 4,8%, Враца - 4,7%, Стара Загора - 4,3%. В столицата делът е 2,3 на сто. От селищата разположени близо до границата безспорен лидер с дял от 39% на намерените празни кутии без български бандерол е Свиленград, като спрямо първото тримесечие има ръст от една десета. В Кюстендил нивото е 6,7% или с 2 на сто повече. В Дупница този дял е 6%, а в гр.Сандански - 5 на сто. Доста по-добре стоят нещата в Монтана - 2,7% и Димитровград - 1%. По думите на Вержиния Джевелекова, представител на една от фирмите, участващи в Инициатива \"Срещи незаконната търговия\" на контрабандните цигари държави в Европа, където се правят проучвания на база на празните кутии. Премиерът Бойко Борисов, който взе участие в представянето на резултатите, припомни как преди години най-лесният начин за незаконни доходи са били именно контрабандните цигари. „От един тир за ден разпродаден по пазарите се изкарваха по 300 хил. евро черни пари и развращаваха цялата политическа класа, съдии, прокурори, полицаи, граничари, митничари“, добави той. „Митниците и МВР са задържали 62,6 т нелегален нарязан тютюн. Колегите ми от Унгария и Словакия благодариха за успешното сътрудничество с българските служби за борба с организираната престъпност, дали възможност да бъдат разкрити немалко нелегални фабрики за цигари в тези страни“, обясни още Борисов. По думите му, след силните акции на българската полиция и митниците срещу производство на незаконни цигари, контрабандистите са видели, че у нас нямат шанс, са започнали да местят цеховете си в други страни от Европа, като са стигнали чак в Испания. „Имаме успех не само при цигарите“, подчерта Борисов. „При туризма имаме спад с 20%, но приходите от облагането на алкохола се увеличиха с 10%. Това стана възможно след като сложихме на 24-часово непрекъснато наблюдение дестилационните колони във винпромите. В момента се работи и така да стане с горивата. Докато въведем тази система, тол системата върши прекрасна работа. Пред входовете на всички Приходите в бюджета от облагането на горивата отидоха нагоре. За това сме дали 30 милиона повече за театрите и за културата. От подобни мерки стотици милиони е ефектът за бюджета и за българските граждани. Преди години делът на контрабандата на цигари у нас бе 34%, а сега 3,4% и това е символично. Тоталното наблюдение и политическата воля и на прокуратурата, и на службите дават своите резултати. На нас парите ни трябват за бюджета, за да може и да е конкурентоспособна на Балканите“, подчерта министър-председателят. Борисов припомни, че с част от нарастващите приходите от успешната борба с контрабандата се финансират редица инфраструктурни проекти. В тази връзка той спомена изграждането на пътища около Търговище, Пловдив, Костинброд, участъка между Ботевград и Мездра. „Ако сте минали сега на околовръстното на София от „Младост“ до „Тракия“ ще видите как багерите работят. Всеки, който в неделя се прибира, знае колко часа се минава на кръстовището на Горубляне. Длъжни сме да го направим. „Хемус“ се строи усилено, за това трябва да се направи и околовръстното на Плевен, за да не блокираме града“, каза още той и добави, че догодина трябва да сме готови с пътя от Калотина до столицата и от Белград, през София до Истанбул да може да се пътува без един светофар. На „Струма“ вече влезнахме в планината за към Кресна. При тези мащабни проекти продължаваме да сме на излишък и да имаме над 10 милиарда фискален резерв“, добави Борисов.", "date": "2019.10.23", "title": "Спад на контрабандата с цигари (ОБНОВЕНА)"}
{"url": "https://www.monitor.bg:443/bg/a/view/nzok-i-noi-obsyjdat-proektobudjetite-za-dogodina-178707", "text": "Надзорният съвет на НОИ ще разгледа проекта на Закона за бюджета на Държавното обществено осигуряване за 2020 година. От 1 юли 2020 година пенсиите, отпуснати до 31 декември 2019 година, включително, се увеличават с 6,7 на сто, от същата дата минималната пенсия за осигурителен стаж и възраст се увеличава от 219, 43 лв. на 234,13 лв. /увеличение с 6,7 на сто/, е заложено в проекта. От 1 юли 2020 година социалната пенсия за старост се увеличава от 132, 74 лв. на 141,63 лв. - с 6,7 на сто. Таванът на пенсиите остава 1200 лева. Запазва се периодът на изплащане на паричното обезщетение за бременност и раждане - 410 дни и размерът на обезщетението за отглеждане на дете до двегодишна възраст - 380 лева. Запазва се и режимът за изплащане на паричните обезщетения за временна неработоспособност. Средният размер на пенсията на един пенсионер през 2020 година се предвижда да достигне 412, 28 лева. Средният брой на пенсионерите за 2020 година се очаква да намалее до около 2,137 млн. души, като по-ниският брой на пенсионерите се обуславя от промените в изискванията за придобиване право на пенсия според КCO. Запазва се размерът на осигурителната вноска за фонд \"Пенсии\" от 2019 година, запазват се и размерите на осигурителните вноски за другите фондове на ДОО, а също и съотношенията между осигурителите и осигурените. За 2020 година не са договорени минимални осигурителни доходи. Без налагане на административно увеличение на МОД и при планирано увеличение на минималната работна заплата с 8,9 на сто, средното увеличение на минималния осигурителен доход през 2020 година е около 5,4 на сто. Увеличава се минималният осигурителен доход за самоосигуряващите се от 560 на 610 лева, увеличава се и минималният осигурителен доход за регистрираните земеделски стопани и тютюнопроизводители - от 400 лева на 610 лева. Запазва се максималният осигурителен доход за всички осигурени на 3000 лева. За 2020 година не се внасят вноски за фонд \"Гарантирани вземания на работниците и служителите\".  Общият размер на разходите за пенсии, краткосрочни обезщетения, службите по социално осигуряване и предоставените трансфери за 2020 година е 12, 5 милиарда лева. Планираните разходи за пенсии за 2020 година са 10, 576 млрд. лева. Разходът за пенсии през 2020 година се очаква да бъде около 8,3 на сто от прогнозния БВП за същата година. Процентът за всяка година осигурителен стаж в пенсионната формула се запазва на достигнатото през 2019 година ниво от 1,2 на сто. Минималният и максималният дневен размер на обезщетението за безработица се запазват, съответно - 9 лева и 74, 29 лв. Запазва се еднократната помощ при смърт на осигурено лице - 540 лева. Определя се максимален размер на гарантираните вземания - 1525 лева. Днес ще бъде обсъден и проектобюджетът на здравната каса за догодина. За 2020 е заложено увеличение с близо 395 милиона лева. Така институцията ще разполага с близо 4, 745 милиарда лева. Половината от допълнителните средства ще отидат за болниците. Лечебните заведения ще получат с малко над 230 милиона лева повече. Парите за личните лекари също ще са повече. Там заложеното увеличение е с 19 милиона лева. За прегледи при специалист се отпускат 14 милиона лева допълнително, а за изследвания 4 милиона. През 2020 г. се повишават и разходите за лекарства и дентална помощ.", "date": "2019.10.23", "title": "НЗОК и НОИ обсъждат проектобюджетите за догодина"}
{"url": "https://www.monitor.bg:443/bg/a/view/folksvagen-spira-proekta-za-izgrajdane-na-nov-zavod-178706", "text": "„Фолксваген” не търси алтернативно място за изграждане на нов завод, след решението да замрази проекта си в Турция. Това е заявил представител на компанията пред германски медии, съобщи Нова телевизия. От „Фолксваген” следят внимателно ситуацията в Турция и офанзивата й в Сирия и не са притиснати от времето. Миналата седмица германският автомобилен гигант отложи решението си за построяването на нов завод в Турция. България продължава да се надява, че замразяването на проекта може да премести инвестицията за около 1,3 милиарда евро у нас.", "date": "2019.10.23", "title": " „Фолксваген” спира проекта за изграждане на нов завод"}
