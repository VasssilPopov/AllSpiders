{"url": "https://www.monitor.bg/bg/a/view/vyvejdat-se-e-protokoli-za-lechenieto-na-onkozaboljavanijata-101609", "text": "Националната здравноосигурителна каса въвежда електронни протоколи за лечението на онкологичните и онкохематолигичните заболявания.  Това съобщи д-р Гева Стоилова, началник-отдел в Дирекция \"Болнична помощ\" в Националната здравноосигурителна каса по време на семинар във Велинград, който се провежда в момента. По думите й, така ще има по-прецизна отчетност.  \"По отношение на контрола за пациентите с онкологични и онкохематологични заболявания се изготвят протоколи, които тази година за първи път се въвеждат в електронната система при започване на определено лечение, както и при промяна на лечението на пациентите. Тези протоколи, въвеждайки се в електронната система, дават възможност НЗОК да има поглед върху това при какви диагнози какво лечение се назначава и да се контролира дали това се случва реално.\", каза още д-р Стоилова.  Завеждащата дирекция „Бюджет и финансови параметри\" в НЗОК  Ганка Аврамова пък, припомни, че парите в бюджета на касата за 2018 година са в размер на 3 859 978 000 лв., което е с 407.2 млн. лв. повече от 2017 г. Също така касата очаква да получи още около 160 млн. лв. от отстъпки на лекарства.", "date": "2018.06.04", "title": "Въвеждат се E-протоколи за лечението на онкозаболяванията "}
{"url": "https://www.monitor.bg/bg/a/view/shkolski-avtobusi-vozjat-s-napukani-stykla-i-stari-gumi-101614", "text": "Спукани стъкла, износени гуми и нацепени спирачни маркучи са сред най-честите нарушения, които инспекторите на ДАИ откриват при проверките на школските автобуси. Два пъти в годината учебните автобуси преминават на проверка към бившата ДАИ, сега Изпълнителна агенция „Автомобилна администрация“. Включително и превозните средства на частните училища, които возят за собствена сметка. Проверки се правят и на пътя. Напукани стъкла и износени гуми са най-честите нарушения при школските автобуси. От агенцията правят предписания, когато открият несъответствия по превозното средство или че шофьорът не отговаря на изискванията на наредбата на образователното министерство. Частните училища наемат външни фирми - оторизирани превозвачи, които спазват разпоредбите на транспортното министерство. От шофьорите се търсят документи за психо, професионална квалификация и стаж. При проверките понякога се установява, че фирмите са наели водачи с малък опит. На всеки шест месеца Според разпоредбите всеки автобус трябва да е снабден със забавител на скоростта (ретардер) и климатик. Школските автобуси се проверяват в началото и в края на учебната година. Отделно при екскурзии фирмите са задължени да уведомяват ИААА, че ще извършват случайни превози. Родители в последно време се жалват до ИААА със съмнения за пияни шофьори, както и от липсата на колани. Предпазните средства все още не са задължителни и зависи да ги има в превозните средства от годината им на производство. На по-старите автобуси, тези от преди 2007 г., няма как да имат колани, коментира пред \"Монитор\" главният секретар на агенцията Дамян Войновски. От началото на 2018 година има нови изисквания влязоха в сила от началото на годината. Преди началото на всеки работен ден водачите на ученически автобуси трябва да преминават през пътен медицински преглед. Той включва проба за алкохол и проверка на общото им здравословно състояние. Това става ясно от писмо, разпратено до столичните школски директори от Регионалното управление по образование (РУО) – София. Целта на изискванията е да се повиши безопасността при осъществяването и организирането на превози на деца и ученици на територията на страната с автобуси. Също така автобусите, извършващи специализиран превоз с маршрут на линия, надвишаващ 50 км, както и тези, извършващи случайни превози по смисъла на Закона за движение по пътищата, трябва задължително да бъдат оборудвани с устройство за регистриране на данните от движението на превозното средство – тахограф. Освен това автобусите трябва да са технически изправни, снабдени с подходящи за сезона гуми и преди началото на всеки работен ден да преминават през пътен технически преглед.", "date": "2018.06.04", "title": "Школски автобуси возят с напукани стъкла и стари гуми"}
{"url": "https://www.monitor.bg/bg/a/view/poroj-potopi-varna-za-chas-101615", "text": "Порой потопи Варна и превърна улиците в реки. За час и половина на морската столица се изляха 71 литра на квадратен метър. Проливният дъжд затрудни движението из целия град. Най-много пострадаха подземните помещения на специализираната АГ болница, както и на Спешния център към здравното заведение. На територията на Община Аксаково буря със силата на тропически тайфун е отнесла покриви и огради. . В службата на \"Пожарна безопасност и защита на населението\" в града са постъпили десетки сигнали за наводнени помещения.  ", "date": "2018.06.04", "title": "Порой потопи Варна за час"}
{"url": "https://www.monitor.bg/bg/a/view/gari-dyrden-s-nagrada-za-nokaut-v-parij-101620", "text": "Гари Дърден спечели наградата за най-добър в рамките на SEE Film Festival в Париж. Отличието си той заслужи, след като изигра главната роля на бившия ММА боец, преквалифицирал се в музикант, Арън в третия филм на Ники Илиев \"Нокаут, или всичко, тя написа\". Лентата направи премиерата си във френската столица в края на миналата седмица, като на събитието присъства и самият Дърден. \"Имаме победител! Гари спечели наградата за Най-добър Актьор на SEE Film Festival в Париж! Следваща спирка - Италия\", похвали се и режисьорът в социалните мрежи. \"Нокаут\" вече бе представен в Лондон и Ню Йорк, а в началото на годината стана ясно, че заглавието ще получи разпространение и в Китай. „Този филм решихме да го снимаме на английски, да бъде международен. Нашата идея беше той да се разпространява по целия свят“, обяснява Илиев, в чиято филмография от позицията на режисьор влизат още заглавията „Чужденецът“ и „Живи легенди“.  Сюжетът на филма се върти около героя на Дърден, а за историята на персонажа бившият модел се вдъхновява докато чете биографията на прочутия боксьор Майк Тайсън на фона на музиката на Крис Корнел.  Официалната премиера на \"Нокаут, или всичко, което тя написа\" в България се състоя на 5 януари.", "date": "2018.06.04", "title": "Гари Дърден с награда за \"Нокаут\" в Париж"}
{"url": "https://www.monitor.bg/bg/a/view/ep-glasuva-v-polza-na-bg-prevozvachite-101608", "text": "Българските превозвачи няма да бъдат ощетени от новата директива и българската позиция има пълна победа. Това заяви евродепутатът Андрей Новаков след гласуването на пакета „Мобилност“ от Транспортната комисия в ЕП, съобщиха от ГЕРБ. Той е единственият български евродепутат, който имаше право да участва в гласуването в понеделник и е един от авторите на одобрените поправки. До тях се стигна след надигналата се вълна от недоволство и провелите се протести срещу първоначалния вариант на пакета от нови правила, който предвиждаше например тираджиите да се завръщат в родината си на всеки три седмици, както и да спят задължително в хотели. „Това беше безусловна капитулация на този пакет първо, защото отпадна тоталната забрана за използване на кабините на камионите за почивка. Отпадна изискването на всеки три седмици шофьорите да се прибират вкъщи, а също така отпадна и намерението на Комисията международните шофьори да попадат в обхвата на Директивата за командированите работници - с други думи на всеки 72 часа, прекарани в някоя страна членка да бъдат налагани местните изисквания и местното законодателство“, обясни Новаков. Шофьорите ще могат да нощуват в кабинките си, разбира се на приспособени за това места. Въвеждат се изисквания за това на какви условия трябва да отговорят местата, на които могат да пребивават камионите и където могат да нощуват шофьорите, съобщи БНТ. В 19,45 часа транспортният министър Ивайло Московски ще даде пресконференция на правителствения ВИП. Възможно е и премиерът Бойко Борисов да бъде на летището.", "date": "2018.06.04", "title": "ЕП гласува в полза на БГ превозвачите"}
{"url": "https://www.monitor.bg/bg/a/view/trima-zadyrjani-sled-mele-zaradi-schupena-karuca-v-sofija-101613", "text": "Трима души се оказаха в ареста след инцидент с кон и счупена каруца. предизвикал масовия бой на бул. „Владимир Вазов“ в столичния квартал „Левски“. Ситуацията се разиграва в неделя около обяд на бул. „Владимир Вазов\", когато впрегнат в каруца кон успява да се откъсне от впряга и бягайки по булеварда, се удря в спрял на червен светофар автомобил. При разпра, възникнала след инцидента, шофьорът на една от колите бил нападнат в гръб от каруцаря ром и негови роднини. Водачът на превозното средство е с лека телесна повреда. Пред Нова тв участници в сбиването разказаха, че нападателите се нахвърлили върху тя с метални пръти. Сред потърпевшите е и Цветан Петров, бивш волейболист на „Левски“, който е е висок 213 сантиметра. “Въпросният кон с каруцата удари автомобила отпред и исках да видя къде е човекът, за да можем да викнем КАТ, разказа пред bTV Петров. За самия автомобил няма проблем, защото е с „Каско“, целта беше просто да дойдат КАТ, да оправим документите и кой откъдето е. Но този човек изобщо не искаше да слуша, директно започна да ми посяга и да ми нанася удари. Петров коментира, че е нямал никакво намерение да се стига до физически контакт. „Просто махнах с ръка да спре, да дойде до колата. Той изобщо не искаше да спира, да говорим, буквално започна с юмруци. Друг човек от ромски произход слезе от едно такси и най-нагло ми вика на мен защо аз съм започнал да бия това момче. И той се нахвърли върху мен и вече нямах избор – трябваше да се защитавам по някакъв начин”, разказа бившият волейболист. Още двама души са се опитали да му помогнат, но и те са отнесли бой. По думите му в един момент нападателите са били десетина. „Случи се от мухата слон. И За щастие, моята приятелка беше в колата, тя се заключи вътре и веднага звънна на 112“, добави Петров. 15-минути след като всичко свършило, дошла линейка и едва след това – патрулка, разказа още потърпевшият. Той допълни, че в един момент, след като е бил повален на земята, е изгубил и съзнание. Има сериозни натъртвания на прешлените на кръста, ръцете и тялото, лека фрактура на черепа, рана на милиметри от сънната артерия. „Буквално са можели да ме убият“, каза той. Приятелката на Цветан По време на боя доста коли са подминали инцидента. Беше много страшно, призна тя. Полицията е задържала двамата основни нападатели, добави Петров. Той и приятелката му вече са дали показания и са разпознали биячите. Трима роми - дядо, чичо и внуче, са задържани за побоя над шофьора след инцидента с каруца на столичния булевард \"Владимир Вазов\", съобщи шефът на 5-о РПУ комисар Никола Василев. Тримата са задържани за 72 часа и обвинени за нанасяне на лека телесна повреда. На каруцаря са съставени и актове за нарушение на Закона за движение по пътищата. Пътните полицаи успели да задържат и коня. Той е настанен в конната база.", "date": "2018.06.04", "title": "Трима задържани след меле заради счупена каруца в София"}
{"url": "https://www.monitor.bg/bg/a/view/grantadjijski-hranenik-bylva-falshivi-novini-101618", "text": "Грантаджийски храненик се оказа в основата на поредната кална атака на Фабриката за фалшиви новини срещу депутата и наш издател Делян Пеевски. В програмно интервю за едно от основните звена за медийни манипулации на олигархията - „Медиапул“, изгря „нов говорител“ на задкулисието – Петър Чолаков. Политологът, който всъщност е едно от основните пера на кръга „Капитал“, пък е интервюиран от друга „звезда“ на грантаджиите – Полина Паунова. Самото интервю (макар безкрайно дълго, но затова пък скучно до смърт – б.а.) пък има една единствена цел – да бъде нападнат основният враг на олигархията Делян Пеевски. По стара традиция на пропагандната машина въпреки че името на народния представител фигурира само в един въпрос на интервюто, името на Пеевски е извадено в акцентите на статията, при това с клеветническото твърдение, че едва ли не контролира държавата. Това твърдение естествено не почива на никакви факти, точно обратното – през годините с документи е доказвано, че Пеевски няма и няма как да има нещо общо с останалите власти у нас, освен със законодателната, към която като депутат принадлежи. тъй като внесените от него законопроекти за спирането на вторичния грабеж на КТБ и осветяването на медийната среда у нас са в ущърб на „Агнешките главички“. Точно затова целта им е да се създаде усещането, че депутатът е основното зло на страната, а „добрите олигарси“ са негов естествен противовес. Всъщност това твърдение присъства и директно в думите на псевдополитолога, като експертът на задкулисието изпълнява задачата, поставена от менторите му в сянка – да посочи като единствена алтернатива за управление на страната политическото недоносче „Демократична България“, в което се вляха двата провалени ГМО проекта на Иван Костов - ДСБ и „Да(й), България“. Именно провалът на последните политически амбиции на Командира и неговите синове олигарси, сред които са и разградският бос Иво Прокопиев и банкерът-беглец Цветан Василев, докарва целия кръг „Агнешки главички“ до паника. Без достъп до държавната хранилка, парите, с които олигарсите си осигуряват безметежно битие и избягват възмездието за престъпленията им, ще секнат. пък е и причината задкулисието у нас да припознае Пеевски и медиите от неговата издателска група като враг №1. През годините нашите медии разобличаваха с доказателства същността на олигархичния кръг, който се опита да плени в своя полза държавата и това много дразни задкулисието и неговия ментор Иван Костов. Затова и на журналистите от фабриката за фалшиви новини е поставен буквално норматив за бълване на медийни манипулации срещу Пеевски, като за източник се ползва задължително някой от хранениците на грантаджийския кръг, който се представя в материала като експерт. Такъв е и случаят със самия Чолаков, който партийното издание на Командира „Медиапул“ лаконично представя като специалист по политология.  от които се вижда, че той е изпратен да учи в чужбина по грантаджийска линия. Схемата е проста – люпилнята на олигархията за кадри си вербува бъдещ говорител, изпира му биографията, като го запраща зад граница с пари от грантове и след това го връща на родна почва като експерт, който обаче реално е на заплата при кръга „Капитал“. При Чолаков пък буквално се оказва, че е захранван с пари от флагмана на Фабриката за фалшиви новини - „Капитал“, тъй като псевдополитологът се изявява там като редовен автор на удобни за мафиотския кръг тези.", "date": "2018.06.04", "title": "Грантаджийски храненик бълва фалшиви новини"}
{"url": "https://www.monitor.bg/bg/a/view/sano-izbuhva-s-klip-s-berbatov-i-geri-nikol-101617", "text": "След две години пауза и между снимките в киното, Александър Сано отново намери време за музика. Новото му парче, озаглавено „Дзен“ е част от Саундтрака на филма „Революция Х“. Записано е в студиото на Music Clinic Records и е съвместен проект на Сано с музикалния продуцент Тони Рикев – WAHTONY, който е автор на музиката и аранжимента. Текстът е дело на Александър Сано и Бобо. Мастерирано е от Кирил Добрев в студио „Jeng“. Режисьор на видеото е Стефан Пеев, в него ще видите и кадри от филма „Революция Х“ с Мона Гочев, Иван Тишев, Иван Иванов, Гери-Никол, Бербатов, Бойко Кръстанов, Башар Рахал и много други любими актьори. Фотосесията е дело на един от най-успешните ни фотографи у нас и зад граница – Александър Нишков.", "date": "2018.06.04", "title": "Сано избухва с клип с Бербатов и Гери-Никол"}
{"url": "https://www.monitor.bg/bg/a/view/valio-toploto-stana-v-d-101611", "text": "Един от най-известните подсъдими през последните 10 г. - Валентин Димитров - Вальо Топлото, вече се споменава в официални съобщения само с инициалите В. Д. Така е обявен в програмата на Софийския градски съд за предстоящите дела с обществен интерес. Към инициалите на Топлото е добавено, че той е подсъдим за нарушаване разпоредбите на Закона за мерките срещу изпирането на пари от длъжностно лице. Прикриването на името на подсъдимия се обяснява с Общия европейски регламент за защита на личните данни (GDPR). Чиновниците се позовават на него, когато искат тайна за обществеността да останат имената на проверявани, разследвани, обвиняеми и осъдени. Съобщения на прокуратурата за внесен обвинителен акт или повдигнато обвинение също се пращат с инициали, дори и имената на осъдените с влезли в сила присъди потъват в тайна. Преди дни на брифинг от спецпрокуратурата отказаха да назоват обвинените по дело срещу банда за дрога с мотива, че Законът за личните данни забранява. Според юристи обаче регламентът не налага ограничения на полиция, прокуратура и съд, които използват лични данни по силата на закон. “GDPR не важи и за журналисти, тъй като в противен случай правото на информация ще бъде нарушено”, заявиха те. Валентин Димитров излезе от затвора на 8 февруари 2018 г., където изтърпя тригодишна присъда за безстопанственост в управляваното от него дружество. Преди това Софийският градски съд окончателно го оправда по делото за валутни престъпления през януари 2018 г. Градските съдии напълно споделят изводите на Софийския районен съд (СРС), който през март миналата година оправда Вальо Топлото, след като прие, че извършените от него деяния вече са декриминализирани с промени в закона. Срещу Димитров има и друго дело, което се точи над 10 г.  През 2006 г. започна разследването, но след това документите бяха многократно връщани от съда на прокуратурата. Димитров отговаря за присвояване на близо 6 млн. лв. от столичната \"Топлофикация\". Обвинението на прокуратурата е, че пари от дружеството са източвани с купуването на арматурни елементи и е бил заобикалян Законът за обществените поръчки. Срещу него има и още едно висящо дело за пране на пари и укриване на данъци. Валентин Димитров се отказа от адвоката си по делото за присвояване, защото нямал пари, тъй като сметките му са запорирани от 2006 г. Предстоят нови заседания по делата.", "date": "2018.06.04", "title": "Вальо Топлото стана В. Д."}
{"url": "https://www.monitor.bg:443/bg/a/view/centyr-v-tirana-sledi-bojci-na-balkanite-101607", "text": "Единен център в Тирана ще следи за връщащите се от Ислямска държава бойци в региона. Това стана ясно след срещата между премиера Бойко Борисов и албанския му колега Еди Рама в Тирана. Рама връчи на Борисов медал за признателност за неоспоримите му заслуги за европриобщаването на страните от Западните Балкани. „В Тирана се прави координационен център за връщащите се бойци от Ислямска държава в страните от Балканите. Предложих всички, които учатваме, да изпратим по един офицер за връзка, за да може да се работи по-организирано и да се обменя информация. България е облагодетелствана в това отношение. Ползваме Шенгенската система, всички бази данни, а по този начин би могло много по-бързо да се реагира при заплаха”, обясни Борисов и допълни: „Най-важното място, където цъка тероризъм, е в главите на хората. Ние точно там сме загубили битката.”. Идеята за антитерористичния център бе част и от разговорите в срещата по Процеса Акаба за сътрудничество в борбата с тероризма, екстремистките идеологии и радикализация. Тематая на тазгодишното издание на форума е „Балкани II”. В програмата на Борисов бе включено и участие в Международната конференция, посветена на борбата с насилствения екстремизъм. Еди Рама благодари на Борисов, че е включил евроинтеграцията на странтие от Западните Балкани в дневния ред на ЕС в рамките на Българското председателство на Съвета на ЕС. „Затова му връчих медал за признателност, който надявам се за него. Надявам се това да е добътр спомен за неговия принос”, посочи Рама. Той изтъкна, че страната ни може да помогне на Албания за необходимите за европреговорите реформи и усвояване на еврофондове. След срещата стана ясно още, че България ще помогне и в проекта на правителството на Албания за развитие на 100 села. Борисов предположи и че транспортната вързка Прищина Скопиев ще бъде готова до Нова година. Борисов обсъди и транспортните проекти в региона с премиера на Косово Рамуш Харадинай. Акцент в разговора беше изграждането на Коридор №8, който ще свърже Адриатическо с Черно море. „Необходима е много работа, ако искаме да развием държавите си и да свържем региона с Европа“, посочи Борисов.  ", "date": "2018.06.04", "title": "Център в Тирана следи за бойци на Балканите"}
{"url": "https://www.monitor.bg:443/bg/a/view/i-cheresharite-na-protest-blokirat-am-trakija-101598", "text": "На протест заради ниските изкупни цени  излизат  собственици на черешови градини в Старозагорска област, сборният пункт е от 12,00 часа във вторник край надлеза над автомагистрала \"Тракия\" по пътя от Стара Загора за Хасково. „Ситуацията е трагична, има огромни количества плодове, които няма на кого да продаваме, защото търговците търсят единствено индустриални череши.Под  различни претексти се отказва нашата продукция, цената от 0,85 лв слезе на 0,80 с тенденция да пада още, а ние плащаме на берачите по 0,4 лв /кг,“, съобщи собственикът на две градини от по 80 дка  в околностите на Града на липите Стилиян Генов. По думите му в момента имало само неколцина търговци, които изкупували масово черешовата реколта, помежду им имало негласно споразумение за ниските цени. От община Стара Загора са разрешили провеждането на протест без да се стига до затваряне на пътя, но в аванс черешарите дадоха да се разбере, че най-вероятно ще изсипят част от продукцията си на асфалта. Те настояват за намеса на държавата и искат доплащане заради загубите , които търпят. Очаква се към местните земеделски производители да се присъединят техни колеги от района на Сливен.Протестът ще продължи до към 16,30 часа. Само в община Павел баня през последните 4 години са създадени около 5 000 дка черешови насаждения, в момента там беритбата е в разгара си, добре информирани източници споделят че изкупната цена е в рамките на 1 лв/кг като черешите заминават за Румъния. „В момента е първата една трета от кампанията,реколтата е много богата, от години сме нямали толкова много плод. В Гърция имаше обилни дъждове, износът им беше много рисков и по голямата част от продукцията се доставя на борсите  в София, Пловдив и Букурещ.Намесиха се и колеги-черешари от Сърбия и Македония, които изпращат най-едрите от плодовете си в Русия, а по-дребните на нашия пазар.“, коментира председателят на Добруджанския овощарски съюз Димитричка Търпанова. Тя напомни , че вече втора година се водят разговори с министерствата на земеделието и финансите, както и с парламентарната комисия по земеделие да бъде въведена обратна ставка на ДДС за плодовете и зеленчуците, като  механизъм за ограничаване на печалбите на нерегламентираният внос от съседните страни.  ", "date": "2018.06.04", "title": "И черешарите на протест, блокират \"Тракия\""}
{"url": "https://www.monitor.bg/bg/a/view/bg-madof-probva-da-prishie-ruskite-si-vryzki-na-peevski-101619", "text": "Българския Мадоф, както е известен банкерът беглец Цветан Василев, задейства поредния си отчаян план в опит да се отърве от възмездието за престъпленията си, като пришие собствените си дебели руски връзки на един от вечните си врагове – депутата и наш издател Делян Пеевски. Целта е закъсалият с родното правосъдие фараон, източил близо 4 млрд. лв. от КТБ, да прикрие отношенията си с други руски аферисти, които използва при вторичния грабеж на изтърбушената банка. Такъв е случаят с псевдоинвеститора Пиер Луврие, а след това и с Дмитрий Косарев – близък до руския олигарх Константин Малофеев, с когото Василев явно е работил и преди фалита на банката срещу задължението на руснака за защитава банкера и семейството му. Дори се опита да му подари и ТВ7. Интересното е, че Малофеев е в забранителния списък на същата тази държава САЩ, която Цветан Василев се опитва да заблуди, че е репресиран, и плаща на лобисти, за да го бранят по иска „Магнитски“. Затова този път мустакатият аферист изтупа от прахта позабравеното си оръжие – чуждата преса, и по-конкретно стария си другар и писач на каишка Маркус Бернат, който списва на хонорар в иначе авторитетното австрийско издание „Дер Щандарт“. Името на Бернат, който се води кореспондент на „Дер Щандарт“ в Истанбул, не е случайно. Той е използван редовно в полза на двамата синове олигарси на Иван Костов – Цветан Василев и Иво Прокопиев, за да пропагандира техните тези зад граница, пък и статията му да се използва след това и у нас като източник, върху който да се упражняват журналистите от Фабриката за фалшиви новини. В последния си памфлет Бернат все едно копира под индиго тезите на банкера беглец, като буквално пришива проруските връзки на БГ Мадоф на Делян Пеевски. Твърдението му е толкова абсурдно, че дори в самия текст не е посочено доказателство за подобни мними обвързаности, а името на нашия издател просто е лепнато в дълъг списък от лица, за които Бернат твърди, че имали отношения с Кремъл. Кой има интерес от подобна медийна манипулация, пък може да стане ясно от факта, че като основен източник на фалшивата новина е използван проваленият правосъден министър, който освен любима пионка на олигарсите е и сламен лидер на политическото им ГМО „Да(й), България“, Христо Иванов. В България пък памфлетният материал моментално е пуснат по веригата на Фабриката за обществена пропаганда, като буквално за часове тя е препечатана едновременно в родната секция на „Дойче веле“ и в бутиковия сайт на Агент Академик „Фрогнюз“. И двете издания у нас са известни с обвързаностите – първото с грантаджийското крило на задкулисието си, а другото като личен пиар на забегналия банкер.", "date": "2018.06.04", "title": "БГ Мадоф пробва да пришие руските си връзки на Пеевски"}
{"url": "https://www.monitor.bg:443/bg/a/view/kup-narushenija-pri-katastrofata-sys-samoleta-ikarus-101599", "text": "Пилотът на катастрофиралия в неделя край летището в село Овощник , казанлъшко  ултра лек самолет „Икарус“ е нямал никакво право да вози на борда му лица, нямащи нищо общо с дружеството, чиято собственост е машината. В кабината е имало само две седалки, а там са били освен пилота / 49- годишният Захари  Бочев, който е шеф и собственик на летището/  още 35-годишен мъж от село Розово и 6-годишната му дъщеричка, съобщиха от дирекция „Разследване на въздушни произшествия“ при Министерството на транспорта, информационните съобщения и технологиите. Самият самолет е на 7 години, до края на април е използван като селскостопански, пререгистрацията му за обучаване на кандидат-летци е била направена на 3 май. „Все още е много рано да коментирам какво точно се е случило, дори не сме успели да разговаряме с Бечев, който в неделя е получил скръбна вест за свой близък.Тепърва ще изясняваме важни подробности и детайли какво точно се е случило . Мога да кажа, че пътувалите в „Икаруса“ са извадили невероятен късмет  и въобще че са останали живи!“, коментира директорът на дирекция „РВП“ Христо Христов в понеделник. По думите му машината е годна единствено и само за скрап.Според европейските регламенти разследването на инцидента може да продължи една година. Възможни са различни причини: на първо място обаче е нарушение на правилата, човешка грешка, внезапна промяна в метеорологичните условия, повреда в двигателя, напомнят експертите от МТСИТ. От инспекцията ще проверяват как е било организирано авио-шоуто за празника на розата на 2 и 3 юни и дали е имало и  други случаи за нерегламентирано летене срещу заплащане. И в момента продължавало разследването за инцидента с безмоторния самолет на 61-годишният британец Гари М., който на 26 май след излитане от летището край Овощник падна насред нива край павелбанското село Осетеново.От ОД на МВР – Стара Загора лаконично съобщиха, че е образувано досъдебно производство  по член 134 ал. 1 от НК , пътувалите с потрошения „Икарус“ били обслужени амбулаторно и освободени за домашно лечение.", "date": "2018.06.04", "title": " Куп нарушения при катастрофата със самолета „Икарус“"}
{"url": "https://www.monitor.bg:443/bg/a/view/kontuzija-otkaza-serena-ot-macha-s-sharapova-101591", "text": "Трикратната шампионка Серена Уилямс (САЩ) отказа участие на „Ролан Гарос“ преди срещата си от четвъртия кръг срещу двукратната победителка Мария Шарапова (Рус). 36-годишната американка се оплака от контузия на десен пекторален гръден мускул. Тя се завърна в турнирите от „Големия шлем“ през миналата седмица, след като през септември роди първото си дете. \"Заради болката не мога да сервирам нормално и ми е трудно да удрям топката. Ще премина ядрено-магнитен резонанс и после ще има повече яснота“, обяви Серена. Рускинята Дария Касаткина пък се класира за първия си четвъртфинал от Шлема, след като победи със 7:6(5), 6:3 Каролин Вожнячки (Дан). За място на полуфиналите рускинята ще играе с шампионката на US Open Слоун Стивънс. Италианецът Марко Чекинато пък вхърли бомбата при мъжете. Той победи номер 8 в схемата Давид Гофен (Бел) със 7:5, 4:6, 6:0, 6:3 и си осигури среща с бившия номер едно Новак Джокович, който отстрани Фернандо Вердаско (Исп) 6:3, 6:4, 6:2.", "date": "2018.06.04", "title": "Контузия отказа Серена от мача с Шарапова"}
{"url": "https://www.monitor.bg:443/bg/a/view/obsyjdat-mehanizmi-za-sinhronizirani-dejstvija-na-instituciite-za-sluchaja-v-norvegija-101592", "text": "Цветелина Уланд, чиито деца бяха изведени от семейството си от органите за закрила на детето в Норвегия, търси помощ от Държавна агенция закрила на детето. Очаква се в най-кратки срокове тя да предостави всички документи, свързани със съдебните дела, които се водят в кралството.  Целта е след обстойно разглеждане да бъдат изготвени конкретни механизми за синхронизирани действия на институциите по подобни случаи, както и превантивните мерки, които следва да се предприемат за информирането на българските граждани, отглеждащи децата си в чужбина. Мерките ще бъдат обсъдени на работна група. Координационна служба по зачестили случаи на български граждани, декларирали проблеми със социалните служби в Норвегия и други страни, се проведе и днес. Проблемите бяха обсъдени от председателя на ДАЗД д-р Елеонора Лилова, заместник-омбудсманът доц. д-р Диана Ковачева, заместник-министърът на външните работи Георг Георгиев, Димитър Арнаудов, директор на Дирекция „Консулски отношения“, Мария Спасова, директор на Дирекция „Права на човека“ в Министерството на външните работи и други.  ", "date": "2018.06.04", "title": "Обсъждат механизми за синхрон между институциите заради случая в Норвегия"}
{"url": "https://www.monitor.bg:443/bg/a/view/ludogorec-s-transferen-udar-vze-kapitan-na-rumynija-101595", "text": "„Лудогорец“ направи удар още при първия си входящ трансфер от чужбина за лятото. Договор със седемкратните шампиони подписа един от капитаните на румънския национален отбор - Драгош Григоре. Централният защитник започва тренировки с \"орлите\" на 7 юни в Смолян. Бранителят е твърд титуляр в националния отбор на Румъния, за който до момента е записал 33 мача. Той игра основна роля в тима на северните ни съседи по време на европейското първенство във Франция през 2016 г., където Румъния бе в група с домакините, Албания и Швейцария. Григоре започва кариерата си в “Тимишоара”, като през 2008 г. преминава в “Динамо” (Букурещ). С екипа на столичния отбор защитникът за шест сезона изиграва 135 мача и вкарва 9 гола. Следва трансфер във френския “Тулуза”, където записва 27 мача. От 2015 г. румънецът е футболист на катарския “Ал Сайлия”, като има 65 мача с 5 гола с фланелката на арабския отбор. Той е третият играч от северната ни съседка на \"Лудогорец Арена\" след Козмин Моци и Клаудиу Кешеру. Припомняме, че шампионите вече реализираха и друг входящ трансфер. В отбора се завърна Димо Бакалов, който част от първия шампионски тим на “Лудогорец”. В същото време играчите на Димитър Димитров-Херо се пуснаха в нестандарно видео, подпомагайки кампания за насърчаване на раждаемостта в България. Светослав Дяков и компания заснеха промоклип в столичната болница „Надежда“. От лечебното заведение съобщават, че по време на снимките не е имало контузени сред играчите, в това число и сред новородените футболисти. „Не е важно дали ще се родиш добър футболист. Важното е да се родиш!“, гласи посланието на видеото, зад което застанаха от „Лудогорец“. В клипа участие имат още Козмин Моци и Марселиньо, а финалът е в родилното отделение на болницата. Междувременно стана ясно, че „Лудогорец“ със сигурност ще има представител на Мондиал 2018. Това стана факт, след като беше обявен финалният състав на Полша, като сред 23-мата избраници на селекционера Адам Навалка е и халфът на българския шампион Яцек Горалски. Това е втори футболист от българската Първа лига, който ще запише участие на светновното първенство това лято, след като в състава на Исландия попадна Холмар Ейолфсон от „Левски“.", "date": "2018.06.04", "title": "“Лудогорец“ с трансферен удар - взе капитан на Румъния"}
{"url": "https://www.monitor.bg:443/bg/a/view/el-maestro-izprevari-skorja-za-trenior-na-cska-sofija-101596", "text": "Нестор Ел Маестро е новият треньор на ЦСКА-София. Двете страни се разбраха след среднощни преговори в неделя и подписаха договор за 3 години. Контрактът обаче бе парафиран от дистанция, като се очаква във вторник или най-късно в сряда сърбинът да пристигне в София, за да официализира договорката. До последно Ел Маестро, който преди месец стана шампион на Словакия начело на „Спартак“ (Търнава), водеше преговори с „червените“ паралелно с полския специалист Мачей Скоржа. Финансовите условия на Скоржа обаче са били далеч по-високи, което в крайна сметка наклонило везните в полза на Ел Маестро. 35-годишният треньор е бил запознат с трансферните планове на ЦСКА-София и вече е дал одобрението си. Интересното е, че оригиналното име на спеца е Нестор Йевтич, но по своя инициатива той променя фамилията си на Ел Маестро (от исп. Майстора - б.р.). Очаква се назначението на треньора да бъде съобщено и с името на новия спортен директор. По информация на „Монитор“ фаворит за поста е досегашният наставник на „Етър“ Красимир Балъков. Обстановката на „Армията“ няма да е непозната за Бала, който преди време работи като част от скаутското звено на ЦСКА-София.", "date": "2018.06.04", "title": "Ел Маестро изпревари Скоржа за треньор на ЦСКА-София"}
{"url": "https://www.monitor.bg:443/bg/a/view/apelativen-sydija-vlez-v-amploato-na-fotograf-hudojnik-101601", "text": "35 цветни фотоса от Индокитай, Шриланка, Турция и Индонезия, обединени под мотото „Срещи с Изтока“ подреди в салоните на старозагорското читалище „Св. Климент Охридски“ съдията от пловдивския апелативен съд Христо Крачолов. Изложбата е част от дипломната му работа при защитата на магистърска степен в Академията за музикално, танцово и изобразително изкуство. Много преди да се насочи към правото роденият в Чирпан Христо се запалил под фотографията, първият си апарат „Смяна 8“ получил още като ученик в началните класове. След прожекция на игрален филм , чийто главен герой сам проявявал лентите си се обзавел и с лаборатория в домашната баня. За  първата си вече професионална изложба  му се наложило да подбира измежду над 400 кадъра, заснети с апарат „Никон“  по време на екскурзии по далечните и екзотични дестинации във времето между 2012-2015 година.По съвета на научния си ръководител доц. д-р Николай Лаутлиев е разделил кадрите в три раздела: пейзаж, портрет и жанрова композиция. Сред портретите особен интерес предизвиква образът на възрастен мъж с характерната за някогашния виетнамски „вожд и учител“ Хо Ши Мин/1890-1969/ брадичка.Оказва се, че пред обектива е попаднал  витнамец, монах в манастир по делтата на река Меконг. “Много азиатски страни, за които преди години само бяхме чували и трудно намирахме на картата, днес развиват изключително бързо своя туризъм. Удивително е да посетиш кътчета в Турция, Шри Ланка, Индокитай и Индонезия, където хората живеят без телефон и интернет, но простичко и щастливо.Там природата, хората и средата, в която  живеят и работят, в съчетание с невероятното осветление и цветове са силно фотогенични, предизвикателни. Те предлагат фантазия за фотографа, нестандартни композиционни решения, колористични варианти, всичко което бих искал да покажа…“, коментира авторът, който е прибавил към снимките и кратки текстове – обяснения за местата , където е натискал спусъка на апарата си.  ", "date": "2018.06.04", "title": "Апелативен съдия влезе в амплоато на фотограф-художник"}
{"url": "https://www.monitor.bg:443/bg/a/view/da-razchitash-na-kysmeta-101606", "text": "Пияни шофьори със стари и амортизирани автобуси возят ученици до училище или пък на екскурзии из страната и чужбина. Когато преди 14 години се случи трагедията в река Лим и загинаха 12 български деца, се вдигна страшна истерия. Бяха набелязани какви ли не мерки за подобряване сигурността на децата при транспорт с автобуси. Въведоха се куп забрани и разпореждания. Всичко обаче се оказа от ден до пладне. Днес децата и учениците продължават да бъдат сериозно застрашени по пътя си от дома до школото и обратно. След въвеждането на специалните училищни автобуси в повечето училища вече отпадна превозването на учениците с всевъзможни антични и архивни останки от гордостта на някогашната соцавтобусна промишленост. Сега училищата разполагат с прилични автобуси, а изцяло от тях си зависи как ще се грижат за тях и как ще ги стопанисват. Остана обаче проблемът с човешкия фактор. Или иначе казано, шофьорите, които трябва да се грижат за тези автобуси и да превозват децата. Едва ли е нужно да казваме, че те трябва да бъдат избрани измежду най-добрите и внимателни водачи с голям стаж и опит зад волана. Защото в техните ръце е поверен животът на най-малките и беззащитни пътници. Вместо това обаче в много от случаите се назначават водачи, които поради различни причини никъде другаде не ги искат. Било поради страстта към чашката, било поради многото нарушения, или пък заради страстта към рисковото каране или скандалджийското поведение. За поставените в затруднено положение директори на училищата обаче като че ли е най-важното да намерят шофьор, който да превозва децата. И едва когато се случи непоправимото, всички започват да се тюхкат, да кършат ръце и да се чудят как е възможно такъв водач с дебело досие и цял куп нарушения да бъде взет на работа да вози деца. Не по-малък е проблемът и със самите автобуси, които превозват учениците. Там, където няма училищен автобус, директорите са принудени да сключват договори с частни превозвачески фирми за извозване на децата до училище и обратно. По традиция обаче тези фирми отделят за учениците най-старите си и раздрънкани автобуси, с които пътуването се превръща в истински сървайвър. Това особено важи за планинските общини и населени места, където никой никога не се е интересувал от състоянието на превозните средства, с които се возят учениците. Родител от село в община Елена признава, че автобусът, с който пътува детето му всеки ден до училище и обратно, цяла година не е минавал технически преглед. А каква е гаранцията, че водачът сутрин минава на теста за алкохол? Ами никаква. По тесните междуселски пътища, далеч от полиция и дрегери, той може да си кара и на бутилка ракия. А животът и здравето на малките пътници кучета ги яли. И накрая все разчитаме на късмета.", "date": "2018.06.04", "title": "Да разчиташ на късмета"}
{"url": "https://www.monitor.bg:443/bg/a/view/ubiecyt-na-hazartnija-bos-syjaljavam-che-streljah-po-simona-101593", "text": "37-годишният Михаил Станчев, който разстреля хазартния бос Коста Николов е направил пълни самопризнания и разказал пред разследващите всички подробности около екзекуцията. Посочил как стигнал до мисълта за убийство и разкрил мотивите си, а накрая излял и любовните си чувства. Директно заявил, че умопомрачителна ревност и изпепеляваща любов го подтикнали да дръпне спусъка. \"Призна всичко, но не се разкайва, нито изпитва поне малко съжаление за това, че е убил бизнесмена. За момичето обаче плаче и искрено се разкайва. Не е в състояние да обясни защо е стрелял и по нея. Сам се пита - защо го направих\", разкри източник запознат с разследването, който пожела анонимност. Михаил твърдял пред разследващите, че е лудо влюбен в Симона и ги молел да му кажат какво е състоянието й и дали ще се оправи. \"Съжалявам, че стрелях по Симона, обичам я много. Тя е истинската и най-голяма любов на живота ми. Не трябваше да го правя, не знам защо го направих. причерня ми и стрелях. Не мога да си простя, че й причиних това\", ридаел влюбеният Михаил. Най-големият му страх бил Симона да не издъхне. След самопризнанията му, процесът срещу него вероятно ще се гледа по съкратената процедура и може да приключи без събиране на доказателства и разпити на свидетели, коментираха запознати.  Шефът на окръжната прокуратура в Бургас Георги Чинев потвърди, че убиецът е направил самопризнания. \"Имаме признание от страна на извършителя. Изрично е посочил и мотива - силна ревност, което дава да се разбере, че всякакви спекулации за мотив, различен от ревност, са несъстоятелни. Срещу лицето е повдигнато обвинение за убийство и опит за убийство\", каза окръжният прокурор Чинев. Той допълни, че държавното обвинение разполага вече с достатъчно доказателства. Тепърва предстои обаче провеждането на допълнителни действия и извършването на множество експертизи.  \"Обвиняемият Казва, че няма спомен, \"защо е посегнал на любовта на живота си\", ако мога да го цитирам. До момента не ни е известно пострадалата да е получава заплахи\", коментира още прокурор Георги Чинев. Събраните до момента доказателствата от разследващите потвърждават категорично версията за необуздана ревност, като единствен мотив за извършване на престъплението, казаха от прокуратурата.  Връзката на Михаил и Симона е с давност едва от един месец. Двамата се запознали в края на април, когато момичето започнало работа като крупие в едно от казината на Коста Николов. На 1-ви май започнала любовната й връзка с Михаил. Пред гаджето си, момичето се оплаквало, че шефът й се държи много грубо с нея, че я хока и я обижда. Друг път се оплаквала, че я гледа пренебрежително и се отнася неуважително. После обаче започнал хазартния бос проявил внезапен интерес към Симона и започнал да я кани на обяди и вечери, понякога в компанията на негови приятели, разказал Михаил пред разследващите. Според него Коста показвал към любимата му специално отношение, но в същото време понякога се държал с нея арогантно и лошо. Според Михаил, шефът на Симона я тормозил умишлено като редувал унизителни подмятания с галантни покани за срещи в тузарски заведения. Водел я в скъпи ресторанти и й подарявал цветя. 55-годишният Коста Николов започнал и упорито да я ухажва, въпреки че знаел че тя си има приятел, разказал Михаил пред разследващите. Това тотално го извадило от релси, признал убиецът.  По всяка вероятност Михаил Станчев и 22-годишната Симона са имали любовни отношения до деня на екзекуцията, тъй като момичето е споделяло с него за проблеми в работата си и конкретно с шефа си Коста Николов. От самопризнанията и разказите на обвиняемия става ясно, че той е бил в течение на нейните проблеми, на отношенията с колегите и шева й, като и на нейното ежедневие в казиното, където работела като крупие. Знаел също и че във фаталната нощ Симона е получила поредна покана и ще излиза на вечеря с хазартния бос.  Разследването вече има яснота как са протекли събитията около зловещия разстрел в Слънчев бряг. Михаил пристигнал в апартамента на Симона около 30 минути преди уречения час за вечеря и двамата се скарали жестоко. Тя го умолявала да си тръгне, но той отказвал. 37-годишният мъж изчакал на място, явно с намерение да спре Симона и да провали срещата й. Младата жена обаче тръгнала, когато шефът й се обадил, че я чака пред хотела, а след нея тръгнал и Михаил. Щом видял Коста Николов зад волана на тузарския Мерцедес, той обезумял и хукнал към него. Извадил пистолет, насочил го към главата му през отворения прозорец на лимузината и изпразнил пълнителя в него. Симона започнала да пищи и го умолявала да не стреля, но той изобщо не й обърнал внимание. След като приключил с Николов, убиецът насочил дулото към Симона и стрелял. От прокуратурата съобщиха, че до момента не е ясно дали убиецът е имал предварителен план за екзекуцията или е действал импулсивно и на момента.", "date": "2018.06.04", "title": " Убиецът на хазартния бос: Съжалявам, че стрелях по Симона"}
{"url": "https://www.monitor.bg:443/bg/a/view/angelkova-ne-moje-da-prevyrnem-cjaloto-chernomorie-v-sanatorium-101594", "text": "Черноморието не може да бъде превърнато в санаториум, заяви в Созопол министърът на туризма Николина Ангелкова, по повод дискусията около промените за шума. \"Няма как след 23.00 ч. да се налага вечерен час. Това време отдавна е минало. Трябва да се съобразим с вида на курортите и техните туристи, които са се насочили към конкретното място именно, избирайки го, според своите предпочитания. На старта на сезона не трябва да се правят такива резки движения с проверките. Вместо да изпишем вежди, може да избодем очи. Да не стане така, че в движение да се сменят туристи, да се отменят резервации и да отчетем следващата година драстичен спад\". Така коментира в Созопол промените в Закона за шума и проверките след 23.00 часа. Министърът посочи, че промените трябва да бъдат подложени на широко обсъждане с бранша, за да има предвидимост. \"Това е важно за туроператорите, когато насочват вниманието си към България като предпочитана дестинация, важно е за всеки един турист, когато планира своята почивка да има предвидимост какво ще очаква в дадената дестинация. Проверките са необходими, но не трябва да пречат на почиващите. Изложили сме много добре в промените в Закона за туризма, които са за обществено обсъждане в момента, че е нужен специален статут за националните курорти, за да се знае какво се очаква от тях. Не можем да превърнем цялото Черноморие в санаториум\" каза Ангелкова. Тя допълни, че има места, които осигуряват спокойствие и такива, които са за забавление, затова трябва да се категоризират. Според нея това ще може да се случи реално до средата на 2019 г. Кметът на Созопол Панайот Рейзи също обяви, че не е съгласен с промените в Закона за шума в последния момент.  \"Надявам се да има много слънце, за да можем през октомври месец да се поздравим с отлични резултати. Созопол е подготвен за летния сезон, но изчакваме какво ще се случи с наредбата за шума. Изразявам своето несъгласие в последната минута да се сменят правилата. Държа да уточня, че за сезон 2018 по сега действащите правила и в тази посока да се въвеждат нови в този момент е повече от некоректно. Като градоначалник на Созопол представлявам интереса и на бизнеса в града, и мой дълг е да ги защитя\", коментира наредбата за шума кметът Рейзи. В неделя вечер в Созопол бе даден официален старт на туристическия сезон. Градът очаква това лято стотици хиляди туристи от цял свят.  Министър Ангелкова отчете сериозен ръст от 24% за туристите в Бургаска област още за първите три месеца на годината. Тя похвали усилията на местната власт за създаване на регионален фонд към летищата Бургас и Варна за привличане на нискотарифните авиокомпании. От следващата година стартира \"Jet to hollydays\"- втората по големина нискотарифна авиокомпания от Великобритания, която ще лети от девет български града. С нея и останалите нискотарифни авиокомпании смятам че ще е успеем да превърнем страната в целогодишна туристическа дестинация. Министърът заяви, че очаква силен сезон това лято. Първоначалните прогнози сочат 5% ръст на туристите. От тази седмица започват и проверките по плажовете. Ще се следи за броя на спасителите, наличието на медицински екипи и хигиената на ивиците.", "date": "2018.06.04", "title": "Ангелкова: Не може да превърнем цялото черноморие в санаториум"}
{"url": "https://www.monitor.bg:443/bg/a/view/pozvoljavat-na-djipitata-da-sa-i-bolnichni-lekari-101583", "text": "Джипита със специалност, различна от обща медицина, ще имат възможност от средата на тази година да работят допълнително и в болниците. Те ще могат да поемат пациенти в приемните отделения, да помагат в медицинската дейност, но няма да бъдат основни лекавущи лекари там. Това съобщи д-р Гева Стоилова, началник отдел „Договаряне, методология и анализ на болничната медицинска помощ” в дирекция „Болнична медицинска помощ” в Националната здравноосигурителна каса по време на семинар, който се провежда във Велинград. Например, ако един джипи има и специалност по кардиология, ще може да работи като кардиолог и в болница, но без право да отчита самостоятелно клинична пътека, като ще работи в тандем с колега. По този начин на общопрактикуващите лекари със специалност се дава възможност да поддържат нивото и по другата специалност, ако имат такава, поясни д–р Стоилова. НЗОК вече ще плаща вече само за влято действително количество лекарства на онкоболен в болницата или диспансера, а не както до сега, за цялата опаковка, в която е останало количество неупотребен медикамент, но не е използвано за друг пациент, а е излято в канала. По изчисления на касата сега по този начин се разхищават между 10 – 15 на сто от цитостатиците за раковоболни. Вече се изисква преди вливания  те да бъдат разтваряни и смесвани до състоянието за вливане в болничните или диспансерните аптеки в специални затворени съдове, а не от медицинските сестри по болничните стаи, както се практикуваше до сега. Целта е остатъкът да не се изхвърля, тъй като в закрития съд той остава годен, а да се прилага на друг пациент, поясни д-р Гева Стоилова.    ", "date": "2018.06.04", "title": " Позволяват на джипитата да са и болнични лекари"}
{"url": "https://www.monitor.bg:443/bg/a/view/prohazka-syrceto-mi-ostava-na-gerena-101585", "text": "Любимецът на „синя“ България Роман Прохазка бе изпратен подобаващо от привържениците на „Левски“. Словакът прекара емоционален ден в София, като за няколкото часа, които бе на родна земя феновете го накараха да се почувства като истински шампион. Универсалният футболист пристигна рано сутринта на „Герена“, където уреди всички документални въпроси с клуба, а по обед След това Прохазка се насочи към националния клуб на привържениците, където го очакваха десетки „сини“ фенове, за да го изпратят и да му пожелаят успех в новото му предизвикателство с тима на „Виктория“ (Пилзен). Сърцатият играч отдели време на всеки за снимки и автографи, поговори си с тях за любимия тим, след което се насочи към летището. Там именно го очакваше най-голямата изненада. На фона на мощни възгласи и скандирания, Прохазка се насочи просълзен към изходите, споделяйки, че сърцето му завинаги ще остане на „Герена“. „Привържениците на „Левски“ имат една приказка, че левскар не се става, левскар се раждаш. Е, при мен стана обратното. Аз станах левскар и завинаги ще остана такъв. Словакът разкри, че единственото, за което съжалява, тръгвайки си от „Левски“, е че не е успял да спечели трофей с отбора.“Бях няколко пъти на косъм, изиграх два финала и не успях. Това бяха много тежки мигове за мен. Исках да вдигна купа с „Левски“. Исках да празнувам заедно с феновете, исках да видя радостта в очите им. Да го изживеем заедно. Това щеше да е най-незабравимия миг за мен. Уви не се случи, но си тръгвам щастлив. Аз бях част от „Левски“ и съм благодарен за това“, завърши словашкият футболист.", "date": "2018.06.04", "title": "Прохазка: Сърцето ми остава на „Герена“"}
{"url": "https://www.monitor.bg:443/bg/a/view/inovativna-tehnologija-sledi-za-otpadycite-po-plajovete-i-morskata-povyrhnost-101580", "text": "Иновативна технология с използване на безпилотен летателен апарат с мултиспектрална камера, ще осъществява мониторинга на отпадъците по плажовете и морската повърхност. С нейна помощ ще могат да се наблюдават обширни и труднодостъпни райони и акватории, съобщиха от Института по океанология във Варна по време на заключителната работна среща по проект „Инструменти за оценка на отпадъците, еутрофикацията и шума в морските води – MARLEN”. По проекта са събрани данни за отпадъците в пилотни полигони от плажовете, морското дъно и морската повърхност, с което частично се попълва липсата на данни за морските отпадъци, необходими за оценка на екологичното състояние, изготвянето на плановете за мониторинг и програмата от мерки за достигане на добро екологично състояние на морските води по изпълнение на Рамковата директива за морска стратегия на ЕС. По проекта е създадена и високоефективна система за регулярен мониторинг на еутрофикацията на повърхностните води в големи акватории, с използването на океаграфски инструменти за мониторинг в Черно море, инсталирани на кораби и с доброволци, събиращи данни по време на тяхното плаване. С помощта на стационарни инструменти с широколентови хидрофони за пасивен акустичен мониторинг, са събрани данни за подводния шум, с което се поставя началото на регулярен процес за попълване на липсата на данни за морската среда, необходими също за оценка на екологичното състояние на морските води в Черно море. По време на работната среща бе отчетено, че с проекта е разширено сътрудничество между Института по океанология, Басейнова дирекция „Черноморски регион” и Община Бургас за подобряване на мониторинга на морските води. Повишена е и информираността на населението за екологичното състояние и ползите от опазване на чистотата на морските води.", "date": "2018.06.04", "title": "Иновативна технология следи за отпадъците по плажовете и морската повърхност  "}
{"url": "https://www.monitor.bg:443/bg/a/view/belgija-bistri-dojivoten-zatvor-za-teroristite-i-radikaliziranite-101582", "text": "Председателят на най-голямата белгийска партия Нов фламандски алианс (НФА) Барт де Вевер предложи терористите и радикализираните граждани да бъдат лишавани от свобода за цял живот. Предложението предизвика различни реакции и показа, че по този въпрос правителството в Белгия е разделено.     Де Вевер, който освен политик, е и историк, отбелязва, че военнопленници не се освобождават преди края на войната. Според него е необходимо осъдените за тероризъм и за крайни възгледи да бъдат под надзора на властите до отпадането на необходимостта. Темата се поставя на дневен ред след няколко атентата в страната в последните четири години. Разследванията показаха, че повечето извършители са бивши затворници, а някои от тях са се радикализирали зад решетките. Тази година предстои да бъдат освободени заради изтърпяване на присъдите 28 терористи. В Белгия досега няма терорист, получил доживотна присъда. Доживотните присъди са предвидени в наказателния закон, но обичайно съдът постановява наказания до 25 години затвор. За осъдените с най-тежките присъди се предвиждат възможности да поискат предсрочно освобождаване след 15, 19 или 23 години от първоначалното задържане. Ако искането бъде отхвърлено от съда, затворникът може да внесе нова молба всяка следваща година.", "date": "2018.06.04", "title": "Белгия бистри доживотен затвор за терористите и радикализираните"}
{"url": "https://www.monitor.bg:443/bg/a/view/lalova-i-demireva-vtori-i-v-hengelo-101587", "text": "Ивет Лалова и Мирела Демирева се представиха силно и завършиха на втори позиции в своите дисциплини на турнира по лека атлетика в Хенгело (Хол). В спринта на 200 м Ивет допусна пред себе си само местната фаворитка Дафне Схипърс. Българката финишира за 22,79 сек., а Дафне победи с 22,44 сек. Трета се нареди американката Кира Джеферсън с 22,81 сек. Преди четири дни Лалова отново бе втора на Диамантената лига в Рим, когато даде най-доброто си време за сезона – 22,64 сек. Както и в Рим, така е сега Демирева отново бе победена само от световната шампионка на скок височина Мария Ласицкене. Олимпийската ни вицешампионка от Рио преодоля 194, а рускинята регистрира 203 см, с което покачи с още един сантиметър върховия си резулта в света за сезона. За нея това бе 41-ва поредна победа в официално състезание. Тя няма загуба почти две години, като за последно остана втора на националния шампионат на Русия в Чебоксари на 23 юни 2016 г.", "date": "2018.06.04", "title": "Лалова и Демирева втори и в Хенгело"}
{"url": "https://www.monitor.bg:443/bg/a/view/skandal-zaradi-isljamisti-s-bejanski-statut-se-vihri-v-germanija-101584", "text": "Германското министерство на вътрешните работи потвърди, че от 2000 г. насам поради нарушаването на правилата в Бремен при обработка на молби за бежански статут е дадено разрешение за пребиваване в Германия на десетки хора, които може би са имали екстремистко минало, предаде ДПА. Потвърждението дойде след журналистическо разследване, стигнало до извода, че в Бремен в над 115 случая са издадени разрешителни за пребиваване в Германия на хора, станали обект на интерес от страна на разузнаването, като поне 46 от тях са ислямисти, а други 40 имат екстремистко минало, пише в. „Билд“. В резултат на това германският канцлер Ангела Меркел е да вземе отношение по твърденията, че още миналата година е знаела за нередностите в работата в едно от управленията на Федералната служба по проблемите на бежанците и мигрантите, предаде АП. В неделя генералният секретар на Германската социалдемократическа партия (коалиционните партньори на Меркел) Ларс Клингбайл заяви, че канцлерът трябва да обясни кога е научила за проблемите. Преди това в. \"Билд\" съобщи, че се е сдобил с документи, показващи, че Меркел е била информирана по въпроса още в началото на 2017 г. от бившия началник на Федералната служба по проблемите на бежанците и мигрантите. Миналата седмица германският министър на вътрешните работи Хорст Зеехофер лиши до второ нареждане филиала на службата в Бремен от правомощия да се произнася по случаи на кандидати за убежище. Причината бяха обвинения, че филиалът неправомерно е удовлетворил стотици молби за бежански статут. През 2015 и 2016 г. Германия прие над 1 милион бежанци и мигранти. В края на миналата седмица крайнодясната партия \"Алтернатива за Германия\" призова за парламентарно разследване на миграционната политика на канцлера Ангела Меркел след скандала за неправомерно предоставяне на убежище по време на наплива от над 1,6 млн. мигранти преди 2 години. Заместник-председателката на парламентарната група на партията Беатрикс фон Щорх напомни за \"Wir schaffen das\" (Можем да се справим\"), която Меркел използва в разгара на бежанската криза през 2015 г., като заяви: \"Примерът със скандала в Бремен показва, че не можем да се справим. Федералната служба не може да се справи. Беше невъзможно тогава и няма да е възможно и в бъдеще\". Управляващите в Германия консерватори се опасяват, че скандалът може да увеличи подкрепата за \"Алтернативата\" на регионалните избори в Бавария през октомври.", "date": "2018.06.04", "title": "Скандал заради ислямисти с бежански статут се вихри в Германия"}
{"url": "https://www.monitor.bg:443/bg/a/view/krisija-debutira-pred-kamera-za-falshiv-geroj-101586", "text": "Крисия Тодорова ще направи своя актьорски дебют в комедията „Фалшив герой“, снимките към която се очаква да стартират съвсем скоро във Варна. След като спечели второ място на детската „Евровизия“ през 2014 г., момичето с чудовищен глас ще изпробва и таланта си пред камерата, а сред звездите, с които вероятно ще си партнира е Калин Врачански. Действието на „Фалшив герой“ ще се развива около млад мъж, близо 30годишен, край когото има много жени, разкри наскоро Димитър Гочев, един от авторите на проекта, който е известен със сериалите „Под прикритие“, „Стъклен дом“ и „Революция Z”. Сериалът ще се състои от 12 епизода, като се предвижда те да се завъртят по Нова тв през зимата на 2018 г. или следващата пролет. Общинската финансова комисия във Варна отпуска 288 хиляди лева с ДДС за реализирането на продукцията, като морската ни столица ще получи и клип, който ще присъства в рекламната кампания за сериала.  ", "date": "2018.06.04", "title": "Крисия дебютира пред камера за „Фалшив герой“"}
{"url": "https://www.monitor.bg:443/bg/a/view/skrimov-1-na-servis-ostaviha-go-da-pochiva-101590", "text": "Тодор Скримов е №1 на сервис в индивидуалната класация на волейболния турнир Лига на нациите. Националът ни има общо 12 аса или средно 0,50 точки на гейм за 6-те изиграни мача от тима ни. Той направи 6 от тях при загубите от Сърбия с 2:3 и от Австралия с 0:3 на кръга в София, а срещу Русия при разгрома с 0:3 не успя да се разпише. След него е Дмитрий Мусерский (Рус) с 10 аса (0,48 на гейм). Отличникът на началния удар за отбора ни обаче не замина за третия турнир в Япония, където нашите играят този уикенд с японците на 8 юни, с Италия на 9-и и с Полша на 10-и. Старши треньорът Пламен Константинов обяви, че му дава почивка за възстановяване заради травми в коляното и рамото. Вместо него в състава влезе Димитър Маринков, който се готвеше с втория ни тим. Добромир Димитров пък смени при разпределителите Георги Братоев, който няма да тренира поне 10 дена след като изкълчи глезена си в мача с Австралия. След трите загуби отборът ни се смъкна с 3 позиции надолу в класирането - от 8-а на 11-а с 2 победи и 4 загуби от 6 мача. Начело са световният шампион Полша и Бразилия с по 5 победи и 1 загуба, следвани от САЩ със същия актив. Въпреки ранния час (6.00 сутринта) волейболистите ни бяха изпратени от група свои привърженици от Националния фенклуб. Те бяха подготвили и специални сувенири за играчите и треньорския щаб. Пламен Константинов оцени жеста с лаконичното\" \"Нещо положително в този черен уикенд...\". След загубата от Русия, в която тимът ни беше абсолютно безпомощен, Константинов се обърна с молба към представителите на медиите да щадят състезателите. \"Тези момчета все пак избраха да играят, раздават се, имат желание, каза той. - Не ги винете прекалено много, пощадете ги. Те преживяват също тежко загубите и искат успехи. Това са ни играчите, нямаме други. Могат да отидат и да си почиват, но играят. Дори за това заслужават подкрепата.\" Селекционерът призна, че вината за загубата от Австралия е негова заради решението да даде почивка на титулярите. Целта била да бъдат свежи срещу Русия. Това обаче се оказало грешка. При успех срещу Сърбия според него нещата в София са щели да се развият по съвсем различен начин. Според Константинов тимът на Русия а надиграл нашия с огромно физическо превъзходство. \"Аз такъв мач на руснаците не съм гледал, каза той. - Статистиката показа ефективност на нашата атака в първия гейм - нула, а за тях - 100%! Сега в Лигата ще играят и контузени, много ни се напълни лазаретът, и момчетата от втория състав. Това за тях все пак е шанс да се покажат. Ще гоним победи над отбори от нашата черга, надявам се във Варна да покажем нещо по-добро за феновете. Сервисът ни не е никак на ниво, а срещу такива противници, каквито ни чакат, без сервис не можеш нищо да постигнеш. Има психологически проблем в отбора, трябва да го преборим. Извикал съм всички играчи, които стават, ако ми посочите някой, който съм пропуснал, ще е голяма находка.\"", "date": "2018.06.04", "title": "Скримов №1 на сервис, оставиха го да почива"}
{"url": "https://www.monitor.bg:443/bg/a/view/rim-za-migrantite-v-italija-partito-svyrshi-101588", "text": "Италия повече няма да бъде бежанският лагер на Европа, заяви новият министър на вътрешните работи Матео Салвини, цитиран от Ройтерс. Той обеща сурови мерки за намаляване на притока на мигранти и връщане на вече пристигналите в страните им. Салвини, лидер на крайнодясната партия \"Лига\" и вицепремиер в евроскептичната управляваща коалиция, превърна овладяването на имиграцията в мото на своята партия, чиято популярност бързо нараства в допитванията, отбелязва Ройтерс. Два дни след като правителството положи клетва, вътрешният министър замина за Сицилия - една от основните входни точки в Италия за над 600-те хиляди мигранти, пристигнали от Северна Африка от 2014 г. За мигрантите в Италия \"партито свърши\", каза Салвини преди посещението си в приемен център на пристанището в Поцало, където пристигащите биват регистрирани. Партия \"Лига\" твърди, че огромната част от мигрантите в Италия нямат право на бежански статут, че Италия не може да си позволи да им помага, а освен това съгласявайки се да работят при ниско заплащане, тези хора влошават трудовите условия за италианците. Салвини подхрани напрежението, като заяви в радиоинтервю днес, че Италия \"не може да бъде превръщана в бежански лагер\", и обеща да лобира партньорите на страната да получат по-значително съдействие от страна на Европейския съюз за справяне с проблема. \"Очевидно е, че Италия беше изоставена, сега трябва да осъзнаем фактите\", каза той, помолен да коментира изказване на германския канцлер Ангела Меркел, че Европа се нуждае от нов подход по имигрантския въпрос. Салвини, който иска във всяка италианска област да има център за задържане или депортиране на мигранти, по-късно написа в Туитър: \"Или Европа ще ни подаде ръка, за да направим страната си сигурна, или ще изберем други методи\".", "date": "2018.06.04", "title": "Рим: За мигрантите в Италия \"партито свърши\""}
{"url": "https://www.monitor.bg:443/bg/a/view/vesko-policaja-ne-se-javi-po-deloto-mareshki-otlojiha-go-za-esenta-101576", "text": "С разпит на Веско Полицая във Варненския окръжен съд трябваше да започне тридневната сага по делото „Марешки”. То бе обявено за гледане в три последователни дни - понеделник вторник и сряда, в които да се разпитат свидетели и вещи лица, но приключи безуспешно още в първия ден. Една от причините за това бе неявяването на свидетеля Веселин Жеков, добре познат на съда и известен в местния Ъндурграунд, като Веско Полицая. Според обвинителния акт, Марешки му е дал 25 000 лева, за да окаже натиск върху Асен Миланов и той да започне да плаща наема за заведението на фармацевтичния бос. Марешки и бизнес дамата Красимира Колева са обвинени в изнудване на Асен Миланов, наемател на заведение „Red Hot Pizzа“ на ул. „Студентска“ във Варна, чрез заплаха за увреждане на имущество. Срещу зам.-председателя на Народното събрание има и обвинение за причиняване на лека телесна повреда на общинския съветник Костадин Костадинов, който в качеството си на длъжностно лице, бе ударен от Марешки при конфликтна ситуация. Делото беше отложено за есента и поради неявяване на обвиняемата Красимира Колева. Адвокатът й заяви, че отсъствието й се дължи на здравословни проблеми и пътуване в чужбина, за което бил информиран твърде късно. Защитата не представи пред ВОС обаче медицински документи, удостоверяващи твърдението си. От своя страна обвинението поиска промяна на мярката за неотклонение на Колева с отнемане на внесената парична гаранция в полза на държавата и определянето на по-висока. Съдът обаче остави без уважение искането и назначи съдебно-медицинска експертиза, която да изясни, какво е било здравословното състояние на обвиняемата и дали причините за неявяването й са уважителни. Съдебният състав предупреди, че ще измени мярката за неотклонение при следващо подобно поведение на Колева - отсъствие от заседание без предварително да бъде уведомен съда, което е проява на неуважение към институцията. Поради ангажимент в Специализирания наказателен съд, софийският адвокат на депутата Марешки също не присъства на съдебното заседание. В искане до ВОС, той помоли изслушването на вещите лица, изготвили тройна съдебно-психиатрична експертиза с психологическо изследване, да бъде отложено за есента. Експертизата беше поискана, за да бъде установено, какво влияние е оказала заканата срещу Миланов, можел ли е той правилно да възприема фактите, които имат значение за делото и можел ли е да дава достоверни показания за тях. Следващото съдебното заседание по делото е насрочено за 25 и 26 септември.  Варненският окръжен съд определи и  резервни дати за заседания през октомври, ноември и декември и посочи, че забавянето на делото няма да бъде толерирано от съдебния състав.", "date": "2018.06.04", "title": "Веско Полицая не се яви по делото „Марешки”, отложиха го за есента"}
{"url": "https://www.monitor.bg:443/bg/a/view/ehografijata-na-shtitovidnata-jleza-stava-bezplatna-101572", "text": "Ехографията на щитовидната жлеза става безплатна от 1 януари 2019 г. Ендокринологът  вече ще трябва да прави и това образно изследване, ако пациентът е здравноосигурен и отиде при него с направление от личния лекар. Това стана ясно по време на семинар на Националната здравноосигурителна каса, който се провежда в момента във Велинград. Към момента ехографията на щитовидната жлеза е за сметка на пациента независимо дали той е здравноосигурен или не е. Цената му в различните кабините варира между 40 и 60 лева.  Пак от 1 януари догодина акушер-гинекологът ще има право да насочи пациентката към колкоскопия, но при необходимост вече и в комбинация с биопсия,  която също ще се поема от НЗОК, каза д-р Галя Йорданова, директор на дирекция „Извънболнични медицински дейности” във финансово-осигурителната институция. Така пациентът няма да се разкарва до джипито за две направления, а с едно талонче ще си осигури прегледа от „А” до „Я.  Тази възможност се отнася за тези, които имат по пряка линия в рода си хора с онкологични заболявания, диабет и сърдечно-съдови заболявания, каквито са хипертониите, инсултите, инфарктите и ихемичната болест на сърцето. Към момента те имат право само на един такъв преглед в рамките на една календарна година. Занапред, ако при първия специалистът забележи някакви отклонения в показателите, веднага ще му направи втори преледи и пусне изследвания. За неявяване на профилактичен преглед при първа покана и при втора остават, както и до сега, от 50 до 100 лева и лишаване от здравноосигурителни права за един месец. Администрацията на НЗОК няма информация да има санкционират здравноосигурен, който не се е явил на такъв преглед. Още от месец септември тази година хората от 60 до 65 – годишна възраст, които са останали  без зъби ще заплащат само изработката на зъбните протези, но самата изработка ще се поема от Нацоналната здравноосигурителна каса. За жените от 30 до 40-годишна възраст се предвижда един акушеро-гинекологичен преглед годишно, но вече с безплатна цитонамазка. Профилактичните прегледи за децата остават без промяна, както до сега, каза д-р Ганка Аврамова, директор на дирекция „Бюджет и финансови параметри” в здравната каса. Годишно на бебетата от 0 до 1 година се полагат 14 прегледа, на децата между 1 и 2 г. – 4 прегледа, 2 – 7-годишните имат право на 2 прегледа, а тези между 7 и 18 години на един. Новият рамков договор орязва наполовина времето на болничните лекари за работа в доболничната помощ. До сега медиците в лечебните заведения имаха право да работят по 10 часа седмично в медицински центрове извън клиниката. Занапред, ако те искат да работят по договор с НЗОК, ще трябва да ограничат тази си практика до 5 часа.      ", "date": "2018.06.04", "title": "Ехографията на щитовидната жлеза става безплатна "}
{"url": "https://www.monitor.bg:443/bg/a/view/izleze-klasiraneto-za-priem-v-pyrvi-klas-v-stolicata-101581", "text": "Стана ясно кои деца са успели да се класират в желаното от тях или техните родители столично училище и кои ще трябва да се изчакат второ класиране. Във всяко едно школо може да бъде намерен списък с класираните деца, като родителите могат да идентифицират техните деца спрямо входящия номер, с който са подали заявленията си. В интернет страниците на някои училища по същия начин (с входящ номер) родители също мога да проверят дали тяхното дете е класирано. По този начин няма да се налага да обикалят всички школа, в които са подали документи. Още от обяд имаше училища, които започнаха да качват списъци на приетите първолаци. От утре 05 юни до 07 юни вкл. до 17.00 часа родителите могат да запишат децата си в избраното от тях школо.", "date": "2018.06.04", "title": "Обявиха класирането за първи клас в столицата"}
{"url": "https://www.monitor.bg:443/bg/a/view/karageren-se-zavyrna-v-lokomotiv-pd-101574", "text": "„Локомотив“ (Пловдив) се уреди с второ попълнение преди старта на новия сезон в Първа лига. „Смърфовете“ си върнаха Бирсент Карагерен, който идва от „Дунав“. За русенци той направи много силен сезон и бе в трансферните планове на няколко тима от Първа лига, но реши да се завърне на „Лаута“. „Да, вече отново съм футболист на „Локомотив“. Разбрах се с господин Крушарски и подписах договор за 3 години“, коментира бързоногото крило, който бе с огромна роля за оставането на „Дунав“ в елитната група. 25-годишният халф разкри още, че е отхвърлил оферта на „Славия“. Карагерен е второто ново попълнение на „Локомотив“ (Пд), след като преди дни договор подписа и Георги Кременлиев. Младият защитник идва от втородивизионния „Арда“ (Кърджали) и е известен с това, че е син на бронзовия медалист от САЩ '94 Емил Кременлиев.", "date": "2018.06.04", "title": "Карагерен се завърна в „Локомотив“ (Пд)"}
{"url": "https://www.monitor.bg:443/bg/a/view/shvejcarija-ne-se-dade-na-ispanija-101573", "text": "Националният отбор на Испания започна с равенство в контролите преди световното първенство. “Ла Фурия” направи 1:1 с Швейцария в проверка, играна на “Естадио де ла Серамика” във Виляреал. Домакините доминираха в мача и поведоха с попадение на младия Алваро Одриосола в 29-ата минута, но грешка на Давид де Хеа в 62-рата минута позволи на Рикардо Родригес да изравни резултата. Испания ще изиграе още една проверка преди мондиала срещу Тунис на 9 юни. “Кръстоносците” също имат планирана още една контрола, която ще бъде срещу Япония на 8 юни. В същото време пък бившата звезда на „Ливърпул“ Филипе Коутиньо усети „любовта“ на феновете по време на контролата между Бразилия и Хърватия (2:0). Мачът се игра на стадиона на мърсисайдци „Анфилд“, а част от феновете освиркваха Коутиньо при всяко докосване на топката, показвайки, че не са му простили за трансфера в „Барселона“ през зимата. В други контроли Коста Рика би Ейре с 3:0, а Перу удари със същия резултат Саудитска Арабия.", "date": "2018.06.04", "title": "Швейцария не се даде на Испания"}
{"url": "https://www.monitor.bg:443/bg/a/view/3-koncerta-izlojbi-i-igri-za-decata-v-starinen-plovdiv-101562", "text": "Продължава поредицата от събития, организирани от Общински институт „Старинен Пловдив“ по повод  Международния ден на детето, които се провеждат от 31 май до 10 юни. За 11 дни са предвидени над 20 прояви, като входът за всяка една от тях е безплатен. Всички малчугани, техните родители, приятели и гости на града са поканени, съобщиха от ОИ \"Старинен Пловдив\".  На 5 юни, вторник, от 11ч. в къща „Клианти“ ще се представят резултатите от обучението по програма „Твоят час“ на учениците от ОУ „Александър I“, проведено съвместно с Общинския институт „Старинен Пловдив“. Пак там от 17:30 ч. деца и родители са поканени на концерт под надслов „Да се завърнеш в бащината къща“ на популярния ФАФ „Куклици“. Изпълнителите – малки и големи ученици, ще представят български песенен фолклор от различни фолклорни области, ще рецитират и любими детски стихчета. На 6 юни, сряда, от 10:30 ч. в Аптека „Хипократ“ децата от ЦДГ „Майчина грижа“ и приятели ще се запознаят с различните начини за изготвяне на хранилки за птици. Очакват ги много игра и научно-популярна презентация. На 8 юни, петък, от 18:00 ч. Арт-група „Славена“ ще се включи в поредицата от събития с концерт „Български мистерии в Малката базилика” в Малката базилика. На 9 юни, събота, от 11:00 ч. отново в Малката базилика, съвместен концерт ще изнесат Хор на пловдивските момчета „Стефка Благоева“ и детско-юношески хор „Катаян машияш“ от гр. Пори, Финландия. Финалът на Празника на детето идва на 9 и 10 юни, събота и неделя, когато Сдружение „Духовно огледало“ с подкрепата на програма “Еразъм+” на ЕС ще представи ”Панорама на младежкото творчество – Пловдив 2018”. В програмата са включени творчески ателиета, изложби, музикални и танцови изпълнения, а за място на събитията е определено пространството около къща-музей \"Златю Бояджиев\". Програмата е допълнена от обучение „Структурен диалог и културно предприемачество“ за участниците в дните 7, 8 и 11 юни.  ", "date": "2018.06.04", "title": "3 концерта, изложби и игри за децата в Старинен Пловдив"}
{"url": "https://www.monitor.bg:443/bg/a/view/jivko-milanov-stava-svoboden-agent-101575", "text": "Кипърският шампион АПОЕЛ (Никозия) е обявил на защитника Живко Миланов, че е свободен да си търси нов отбор, твърди Pfile news, като се позовава на свои източници. Десният бек в момента е на почивка на остров Бали със семейството си, а след нейния край е свободен да подпише с клуб, който го пожелае. От АПОЕЛ няма да искат трансферна сума за него. Клубът вече е надхвърлил квотата от 15 чужденци и е решил да се лиши от услугите на бранителя. Миланов има договор до лятото на 2019 година. Кипърският тим ще трябва да плати неустойка на българина, ако иска да се раздели с него. Медията твърди още, че годишната заплата на Живко е 200 хил. евро. Все още не е ясно в кой клуб бившият национал ще продължи кариерата си. Приоритет за него е да подпише с чуждестранен тим, но ако липсват добри оферти, не е изключено да се завърне и в Първа лига. В момента Миланов е на 33 години, а преди АПОЕЛ е носил още екипите на „Левски“, „Васлуй“ и „Том“ (Томск). Преди време бранителят се отказа от националния отбор, като финишира кариерата си с 28 мача за държавния тим.", "date": "2018.06.04", "title": "Живко Миланов става свободен агент"}
{"url": "https://www.monitor.bg:443/bg/a/view/treta-jertva-za-dva-dni-101578", "text": "Трети инцидент с удавен турист в началото на сезона се случи на Южното черноморие. Трагедията е станала на Централния плаж в курорта Лозенец. Загиналият е 22-годишен мъж от софийското село Кокаляне. Трупът на удавника е бил изхвърлен от вълните рано сутринта в неделя. Ранобудни туристи са се натъкнали на тялото в около 8.30 часа, докато се разхождали по пясъчната ивица. Предполага се, че туристът се е удавил предишният ден в района. Свидетели на инцидента няма. По всяка вероятност мъжът е влязъл сам в морето извън работното време на спасителите.  При извършения оглед видими следи от насилие не са установени. Тялото на Х.Г. е откарано за аутопсия в болницата в Бургас. По случая е образувано досъдебно производство. От началото на месеца, когато всички плажове бяха открити, морето е изключително бурно, а мощните вълни дълбаят опасни подводни ями по дъното. Освен това се наблюдава и коварно мъртво вълнение, което засмуква като вакуум и тегли към дъното. Обикновено така нареченият \"сулоган\" се появява през август, но през последните две-три години мъртвакът се наблюдава почти през целия сезон и по цялото крайбрежие.  Жертви на смъртоносното мъртво вълнение преди два дни станаха и братята Мирослав и Христо Средеви от Пловдив, които се удавиха едновременно на плажа в Поморие, след което тялото на млад мъж изплува на плажа в Лозенец, съобщават от полицията. На 3 юни около 8.30 ч. в районното управление в Царево е получено съобщение за това, че на централния плаж в с. Лозенец от морето е изваден трупът на 22-годишния Х.Г. от с. Кокаляне, община София.  ", "date": "2018.06.04", "title": "Морето погълна и 22-годишен край Лозенец"}
{"url": "https://www.monitor.bg:443/bg/a/view/trymp-otbeljaza-500-dni-na-vlast-v-tuityr-101577", "text": "Американският президент Доналд Тръмп изтъкна днес в публикация в Туитър това, което възприема като своите най-големи постижения след 500 дни на власт, предаде АП. \"Постигнахме много - мнозина вярват, че повече от всеки друг президент в първите си 500 дни\", написа Тръмп. Като част от своите постижения той изброи прокараната от него данъчна реформа, приноса си към въоръжените сили и ветераните, в борбата с престъпността и нелегалната имиграция, за засилването на граничния контрол, съдебната система, икономиката и създаването на работни места. Тръмп наложи законодателни мерки за значително намаляване на данъците и назначи голям брой консервативни съдии. САЩ продължават да регистрират икономически растеж, а безработицата е на най-ниското са равнище от 18 години, отбелязва АП. Нелегалната имиграция в Съединените щати обаче се увеличи след идването на Тръмп на власт и той все още търси допълнително финансиране за отдавна обещаната от него стена по границата с Мексико.", "date": "2018.06.04", "title": "Тръмп отбеляза 500 дни на власт в Туитър      "}
{"url": "https://www.monitor.bg:443/bg/a/view/kim-uvolni-kajmaka-na-armijata-si-101568", "text": "      Лидерът на КНДР Ким Чен Ун освободи тримата най-висши севернокорейски военни от постовете им, предаде Ройтерс. Това става в навечерието на планираната историческа среща между американския президент Доналд Тръмп и Ким на 12 юни в Сингапур. Ким е уволнил служителите, защото са възникнали разногласия в севернокорейските въоръжени сили за подхода на лидера на КНДР към Южна Корея и Съединените щати Това коментира представител на администрацията на Тръмп пред Ройтерс. Южнокорейски медии съобщиха, че в Северна Корея са били освободени министърът на народните въоръжени сили ген. Пак Йон Сик и началникът на генералния щаб на Корейската народна армия (КНА) И Мьон Ду. На техни места са били назначени съответно заместниците им Но Гуан Чхол и И Йон Гил. А още преди месец директорът на Главното политическо бюро на КНА Ким Чен Гак бе сменен с армейски генерал Ким Су Гил. За момента няма коментар по темата от САЩ. Рокадата в командването на севернокорейските въоръжени сили е била направена на фона на срещите в САЩ миналата седмица, между Тръмп и държавния секретар на САЩ Майк Помпео с втория човек в режима в Пхенян, заместник-председателя на управляващата Корейска трудова партия Ким Йон Чхол, в рамките на подготовката за историческата двустранна среща на върха в Сингапур. В петък президентът на САЩ потвърди датата и мястото на срещата, но отбеляза, че едва ли ще бъдат подписани конкретни документи. Тръмп подчерта, че няма намерение да оттегля американските сили от Южна Корея. Междувременно стана ясно, че Пхенян търси лимузина под наем за Ким за срещата му с Тръмп в Сингапур, докато американската делегация ще достави возилото Cadillac на Тръмп, наречено „Звярът“. Пхенян няма да направи същото, но според източниците севернокорейската делегация, която вече е пристигнала още на 28 май за съгласуване на подробностите, е поискала да се осигури автомобил, луксозен поне колкото този на Доналд Тръмп. Пхенян се предполага, че ще избере от местните компании за наемане на автомобили. Най-вероятните автомобили са Rolls-Royce Phantom, Mercedes-Maybach и Bentley. Премиерът на Сингапур Ли Сян Лун, който е своеобразен домакин, обаче се придвижва с обикновен Mercedes S-Class. Американската делегация пък търси начин да плати разходите за престоя на севернокорейската делегация в Сингапур, включително нощувките на Ким в хотела, съобщи в събота „Вашингтон пост“. На този фон президентът на Русия Владимир Путин покани Ким да посети Русия през септември, предаде Ройтерс, цитирайки заместник-председателя на долната камара на руския парламент Иван Мелников. Министърът на външните работи на Русия Сергей Лавров, който посети Пхенян през миналата седмица, е предал поканата на Путин по време на срещата си с Ким. Путин кани лидера на КНДР да посети Русия по време на ежегодния икономически форум във Владивосток, поясни Мелников.", "date": "2018.06.04", "title": "Ким уволни каймака на армията си"}
{"url": "https://www.monitor.bg:443/bg/a/view/18-godishen-smenja-vezenkov-za-lagera-na-basketbolistite-101579", "text": "18-годишният Цветомир Чернокожев ще трябва да замени в тренировките звездата на тима ни Александър Везенков до неговото присъединяване към лагера на националите. Това се разбра, след като старши треньорът Любомир Минчев обяви група от 14 баскетболисти за предстоящите световни квалификации с Исландия на 29 юни и с Чехия на 2 юли. Националите ще се готвят до 22 юни в зала \"Триадица\", а след това се местят в Ботевград. Съставът не се различава коренно от този, на който Минчев разчита и за предишния квалификационен прозорец, като сред избраниците освен Везенков са и натурализираният американец Дий Бост („Страсбург“) и играещите в Македония, Румъния и Италия Чавдар Костов, Павел Маринов и Николай Вангелов. „Нямам все още яснота кога Везенков, Бост и Павел Маринов ще могат да се присъединят към тима и заради ограничената група съм помолил Деян Карамфилов и Николай Стоянов от „Левски Лукойл“ да се включат в заниманията“, разясни Минчев. Той обясни, че е повикал Чернокожев, а не някой от младежките национали до 20 г., за да пречи на подготовката им да предстоящото европейско първенство, на което сме домакини. \"Мачовете, които ни предстоят, са много важни за нас и се надявам, че срещу Исландия по трибуните ще има прекрасна обстановка\", пожела си президентът на БФБаскетбол Георги Глушков. От федерацията обявиха, че за предстоящия мач с островитяните на 29 юни в Ботевград ще има организирано пътуване от София за всички желаещи да гледат на живо срещата. Освен това към важния мач ще има и съпътстващ турнир по баскетбол 3х3 за любителите на играта.  1. Дий Бост - гард - Страсбург (Франция)  2. Станимир Маринов - гард - Левски Лукойл  3. Венцислав Петков - гард - Балкан Ботевград  4. Божидар Аврамов - гард - Левски Лукойл  5. Чавдар Костов - гард - Работнички Скопие (Македония)  6. Павел Маринов - крило - Стяуа Букурещ (Румъния)  7. Злати Георгиев - крило - Рилски спортист  8. Христо Захариев - крило - Балкан Ботевград  9. Александър Янев - крило - Берое  10. Димитър Димитров - крило - Академик Бултекс  11. Александър Везенков - крило - Барселона (Испания)  12. Цветомир Чернокожев - крило - Академик София  13. Станислав Ваклинов - център - Академик Бултекс  14. Николай Вангелов - център - Куоре Наполи (Италия)", "date": "2018.06.04", "title": "18-годишен сменя Везенков за лагера на баскетболистите   "}
{"url": "https://www.monitor.bg:443/bg/a/view/tursti-tir-katastrofira-v-hainboaz-101561", "text": "Самокатастрофирал трски ТИР предизвика затрудение на движението в прохода Хаинбоаз, съобщават от Областната дирекция на МВР във Велико Търново. Инцидентът станал около 15,00 часа край разклона за село Въглевци. Според първонаалната информация товарен автомобил, с прикачено полуремарке, управляван от турски гражданин, движещ се в посока от Велико Търново към Стара Загора е навлязъл в насрещната лента и се е ударил в крайпътен скат. Пострадали няма. В района има разлив на нафта. Уведомени са компетентните служби. Движението се регулира от екипи на Пътна полиция.", "date": "2018.06.04", "title": "Турсти ТИР катастрофира в Хаинбоаз"}
{"url": "https://www.monitor.bg:443/bg/a/view/iznenada-ot-liov-germanija-bez-sane-na-svetovnoto-101566", "text": "Селекционерът на Германия Йоаким Льов шокира с избора си на национали за световното първенство в Русия. Селекционерът остави извън състава направилия уникален сезон за „Манчестър Сити“ Льорой Сане, който в крайна сметка не намери място в състава на Бундестима. Халфът стана шампион на Англия и попадна в тройката на най-полезните играчи в шампионата, след като завърши сезона с 14 гола и 19 асистенции. Въпреки това обаче той остана извън 23-мата избараници на Льов за мондиала. Останалите трима, които отпаднаха от разширение състав, са Бернд Лено, Жонатан Та и Нилс Петерсен. “Томас Мюлер и Марко Ройс пасват идеално на своите позиции. Юлиан Дракслер направи силен турнир за Купата на конфедерациите. Трябваше да избираме измежду Юлиан Брант и Льорой Сане. И двамата разполагат с прекрасни качества, и двамата са много силни на дрибъл. Сане е много голям талант и от септември отново ще бъде с нас”, коментира Йоаким Льов. В състава пък очаквано място намери вратарят Мануел Нойер, който се възстанови след дълго лечение на травма и ще пази вратата на световните шампиони. В състава на Египет пък голямата въпросителна бе звездата Мохамед Салах, който се възстановява от травма. Голаджията на „Ливърпул“ попадна в окончателния списък на „фараоните“, като до последно ще бъде под въпрос за мачовете от груповата фаза. Подобно е и положението в лагера на Белгия с участието на контузения капитан Венсан Компани. Той получи травма по време на контролата с Португалия, но попадна сред избраниците на селекционера Роберто Мартинес. Не такъв късмет обаче имаха датчаните, които загубиха основния си нападател Никлас Бендтнер, известен с прякора си Лорда. Той се контузи по време на последния мач на „Розенборг“ и няма да успее да се възстанови до началото на световното. „Бендтнер е футболист, който ще липсва. Световното първенство губи от отсъствието му“, коментира треньорът на Дания Оге Харейде. Любопитно име има и във финалните избраници на Перу за мондиала. Сред тях попадна нападателят Паоло Гереро, който получи разрешение от швейцарски съд да играе след първоначалната санкция от 16 месеца лишаване от състезателни права заради положителна проба за кокаин.", "date": "2018.06.04", "title": "Изненада от Льов: Германия без Сане на световното"}
{"url": "https://www.monitor.bg:443/bg/a/view/bylgarski-ezik-shte-se-izuchava-v-hyrvatski-universiteti-101567", "text": "Преподаватели по български език и литература ще бъдат изпращани в Загребския университет, като по този начин Хърватия ще подпомага изучаването на български език. Това предвижда двустранно споразумение за сътрудничество в областта на науката и образованието, подписано днес от министъра на образованието и науката Красимир Вълчев и хърватската му колега Блаженка Дивяк в Загреб, предаде МОН. По същия начин в Софийския университет „Св. Климент Охридски“ ще бъдат изпращани лектори по хърватски език. Според споразумението двете държавите ще отпускат до две стипендии за по един семестър на бакалаври или магистри, които се обучават по български или хърватски език, литература, култура и история. Освен тях, за научноизследователска дейност и следдипломна квалификация или обучение ще се предоставят и осеммесечни стипендии. Всяка година четирима български студенти на година ще се обучават в лятната школа по славистика в Дубровник. Четирима техни колеги от Хърватия ще получават средства за участие в летните семинари по български език и литература на Софийския и Великотърновския университет. Министрите на двете държави се договориха още да се финансират пет съвместни научноизследователски проекта годишно и учени от двете държави да обменят опит.", "date": "2018.06.04", "title": "Български език ще се изучава в хърватски университети "}
{"url": "https://www.monitor.bg:443/bg/a/view/obsyjdaneto-na-koncepcijata-za-zakona-za-socialnite-uslugi-startira-do-kraja-na-sedmicata-101571", "text": "Предлагат за обществено обсъждане проекта на концепцията за Закона за социалните услуги до края на седмицата, това заяви зам.-министърът на труда и социалната политика Росица Димитрова . Очакванията са по-широк кръг от хора да изкажат становището си.  „Разработването на закона е отговорно предизвикателство, никои не обещава, че промяната ще бъде лесна, но със закона целим да постигнем регулация в сектора на социалните услуги.Цели се осигуряване на по-добър достъп до социална подкрепа и ефективно функциониране на системата за национално и местно ниво“, заяви Димова. Сред акцентите, заложени в проекта на нормативния акт са доброто географско планиране за достъпност на социалните услуги в различните части на страната, разработване на стандарти и критерии за качество, механизъм за мониторинг и контрол, интегрираност на подкрепата, професионални стандарти. ", "date": "2018.06.04", "title": " Обсъждането на концепцията за Закона за социалните услуги стартира до края на седмицата "}
{"url": "https://www.monitor.bg:443/bg/a/view/jordanskijat-premier-podade-ostavka-101570", "text": "Йорданският премиер Хани ал Мулки подаде днес оставка пред крал Абдула Втори след няколко дни на протести срещу икономическата политика на правителството, предаде Ройтерс. Монархът натовари Омар Разаз да състави ново правителство. Разаз е бивш икономист от Световната банка. Той беше министър на образованието в досегашното правителство. По-рано кабинетът заяви, че има нужда от повече средства за обществени разходи, и се аргументира, че данъчната реформа ще намали социалната неравнопоставеност чрез прогресивно подоходно облагане. Опонентите обаче твърдят, че строгият план за фискална консолидация, наложен на Йордания от Международния валутен фонд, е влошил положението на по-бедните граждани и е притиснал средната класа. Вчера хиляди йорданци излязоха по улиците на столицата Аман и основни градове в провинцията на протести, които разтърсиха страната, която е близък съюзник на САЩ, останал стабилен през годините на размирици в региона. Началникът на йорданската полиция генерал-майор Фадел ал Хамуд заяви, че силите за сигурност са задържали 60 души за закононарушения по време на протестите, а 42-ма техни служители са били ранени. Протестите се засилиха в събота, когато премиерът Мулки заяви, че не се отказва от закон, увеличаващ данъците на физическите лица и корпоративния данък, казвайки че решението зависи от парламента. \"Исканията ни са легитимни. Не, не на корупцията\", скандираха демонстрантите, призовавайки крал Абдула Втори, разглеждан като обединителна фигура, да се намеси и да се справи с корупцията в държавния сектор.", "date": "2018.06.04", "title": "Йорданският премиер подаде оставка "}
{"url": "https://www.monitor.bg:443/bg/a/view/evrosredstva-za-instalacii-za-prerabotka-na-otpadyci-v-sofijski-obshtini-101560", "text": "Изграждат се инсталации за преработка на отпадъци с европейски средства в общините Костинброд, Горна Малина и Марица, съобщи министърът на околната среда и водите Нено Димов. Първият проект ще обслужва общините от Костинброд. Очаква се да бъдат изградени 4 съоръжения - една инсталация за предварително третиране на битовите отпадъци с капацитет 21 хил. тона годишно и 3 инсталации за компостиране на разделно събрани зелени и/или биоразградими отпадъци с общ капацитет 10 000 тона годишно. Населението, което ще се обслужва от четирите съоръжения е 61 237 жители, а общият размер на инвестицията е над 17,4 млн. лв. Безвъзмездната финансова помощ, която ще осигури Оперативна програма „Околна среда 2014-2020 е в размер на 13 млн. лв. Срокът за изпълнение на проекта е 30 месеца. В Горна Малина и Елин Пелин също ще бъдат изградени 2 съоръжения за преработка на отпадъците. Предвидена е инсталация за предварително третиране на битовите отпадъци с капацитет 12 000 тона годишно и инсталация за компостиране на зелени и биоразградими отпадъци с проектен капацитет 4000 тона годишно. Новоизградените съоръжения ще обслужват близо 28 000 души. Размерът на инвестицията е над 9,6 млн. лв., като над 7,2 млн. лв. са осигурени по оперативната програма. Срокът за изпълнение е 24 месеца. С инсталация за разделно събрани зелени и/или биоразградими отпадъци ще се сдобие и община Марица. Проектът е на стойност над 5.5 млн. лв., като 41.1 млн. лв. е безвъзмездната помощ. Съоръжението е с капацитет 6200 тона годишно и ще обслужва над 30 000 души. Срокът за приключване на дейностите е 19 месеца.", "date": "2018.06.04", "title": " Евросредства за преработката на отпадъци в софийските общини"}
{"url": "https://www.monitor.bg:443/bg/a/view/mma-boec-i-matador-pazjat-ronaldo-v-rusija-101569", "text": "Суперзвездата на Португалия Кристиано Роналдо си нае персонални бодигардове, които да го охраняват по време на световното първенство в Русия. Както е ясно, нападателят на „Реал“ получи заплахи от „Ислямска държава”, а освен това на зловещите колажи присъства и Лео Меси. За да е спокоен, Роналдо си нае за частни гардове ММА боеца Гонсало Салгадо и матадора Нуно Марекос. За Марекос обаче бикоборството е по-скоро забавление, а не професия, като доскоро се подвизаваше като елитен войник. Назначаването на персонални охранители за Роналдо обаче не е нещо ново в историята на световните първенства. На предишния мондиал преди 4 години в Бразилия Португалия имаше шестима охранители, четирима от които бдяха персонално за спокойствието на Роналдо. В момента звездата е на почивка със семейството си в испанския курорт Марбея, а утре трябва да се присъедини към лагера на националния отбор преди световното.", "date": "2018.06.04", "title": "MMA боец и матадор пазят Роналдо в Русия"}
{"url": "https://www.monitor.bg:443/bg/a/view/rumynskata-transgaz-zapochna-stroeja-na-trybata-kym-bylgarija-101557", "text": "Румънската компания „Трансгаз“ е започнала строежа на газопровод, който свързва Румъния с България, Унгария и Австрия (БРУА), съобщава румънското издание Бизнес24, цитирано от БТА.В съобщение на министерството на икономиката се посочва, че „Трансгаз” е започнала строежа на първата част от газопровода БРУА - проект от национален и регионален интерес, подкрепен от Европейската комисия.  Проектът предвижда изграждането на тръбопровод за пренос на природен газ между румънските населени места Подишор -на границата с Унгария и Рекаш - в южната част на черноморския бряг с дължина 479 километра. Стойността на първата фаза се оценява на 478,6 милиона евро. Министърът на икономиката Дануц Андрушка подчерта важността на проекта. \"Проектът е стратегически за Румъния, за министерството на икономиката и за „Трансгаз”. Календарът на строителните работи трябва да бъде спазен стриктно, защото това е твърде важен инвестиционен проект, за да има отклонения от графика\", посочи той. При завършването на проекта ще се осъществява двупосочен пренос на природен газ към България - чрез интерконектора Гюргево-Русе - и към Унгария - чрез интерконектора Хория-Чанадпалота.", "date": "2018.06.04", "title": "Румънската „Трансгаз“ започна строежа на тръбата  към България"}
{"url": "https://www.monitor.bg:443/bg/a/view/d-r-stiljanova-na-volejbol-i-predi-da-rodi-101553", "text": "Половинката на националното либеро Теодор Салпаров – Ралица Паскалева, не пропусна да подкрепя любимия си по време на мачовете му, въпреки напредналата си бременност. Д-р Стилянова от сериала „Откраднат живот“ проследи на живо и трите мача на националите ни от Лигата на нациите в столичната „Арена Армеец“, веднага след като се завърна от морската си ваканция. Изглежда чаровната актриса вече е станала близка с останалите половинки на националите, като често се закача и с децата им. Очаква се до седмица-две Ралица да роди първото си дете от любимеца на феновете Теодор Салпаров, на когото пък му предстоят тежки мачове с националите в далечна Япония този уикенд и във Варна следващата седмица. Според запознати, актрисата, колкото и да не иска, е издала пола на очакваната рожба. Наскоро Ралица пусна снимка в Инстаграм с новата си визия, на която доста е скъсила косата си. Това според разбирачите е знак, че бебето ще е момиче. \"Важното е да е живо и здраво\", все отклонява въпросите за пола му Паскалева.", "date": "2018.06.04", "title": "Д-р Стилянова на волейбол и преди да роди"}
{"url": "https://www.monitor.bg:443/bg/a/view/mila-georgieva-se-zavryshta-u-nas-s-mendelson-101556", "text": "Виртуозната цигуларка Мила Георгиева се завръща в родината, за да гостува на Софийската филхармония с Концерта за цигулка и оркестър в ми минор на Менделсон. Музикалното събитие ще се състои на 7 юни в зала „България“. Популярното произведение на Менделсон – последната му голяма оркестрова творба, е един от най-често изпълнявани концерти за цигулка на всички времена. Директорът на Софийската филхармония – диригентът Найден Тодоров, е избрал за негов солист някогашното дете чудо Мила Георгиева. Безкрайно талантлива, Мила започва да учи цигулка на 4 години, на 9 прави дует с Минчо Минчев, а на 14 вече е носител на десетки отличия от различни точки на света. Професионалният й път я отвежда в Лондон, където гради кариерата си и създава семейство. Любовта към България обаче кара 42-годишната днес Мила Георгиева с готовност да приеме поканата за участие в концерта на 7 юни. Втората част от концертната вечер ще е отделена за представяне на едни от най-красивите български гласове във вълнуващото произведение на бележития съвременен композитор Карл Дженкинс „Меса за мир“. Сопраното Мария Цветкова, мецосопраното Олга Михайлова-Динова, тенорът Ивайло Михайлов и басът Пламен Кумпиков са солистите. Мащабът на събитието нараства с участието на Националния филхармоничен хор „Светослав Обретенов” с диригент Славил Димитров.   на съвременната класика, а диригент на 7 юни ще бъде един от най-големите му почитатели – Найден Тодоров, който разкрива, че в произведението са използвани не само частите, характерни за християнската меса, но има и свързани с други религии. Билетите за впечатляващото събитие са на цени от 25 до 40 лв. Следващият сезон на Филхармонията ще бъде изцяло посветен на 90-годишния й юбилей. По този повод на сцената й ще гастролират прочути изпълнители, някои от които – за първи път. Сред тях е румънската оперна дива Анджела Георгиу, която ще има концерт на 25 февруари под диригентската палка на маестро Тодоров. Друго световно име в операта – Паата Бурчуладзе, един от най-големите баси на нашето време, публиката ще чуе още на 21 септември със сцени из „Борис Годунов“. Седмица по-късно, на 27 септември, е концертът, с който официално ще се открие юбилейният сезон. Солист е прочутият цигулар Вадим Репин. Именитият австрийски диригент Паул Бадура-Скода, който продължава да радва публиката и в своето девето десетилетие, ще застане на пулта в зала „България“ на 14 октомври. Най-забележителният му полски колега Антони Вит пък ще представи програма от своята родина на 11 ноември. На 30 ноември Софийската филхармония ще свири под палката на друг прочут диригент - Юка-Пека Сарасте, който е поставил   затова ще направи и майсторски клас. Виртуозите Светлин Русев - цигулка, и Георги Черкин - пиано, ще си разделят сцената на 4 ноември. Прочутата виолистка Табеа Цимерман ще свири за първи път с нашия оркестър на 14 декември. На 1 април на сцената ще излезе знаменитият цигулар Джошуа Бел, а на 6 юни – младото дарование Рейджун Хю, ученичка на Юрий Башмет. Елена Башкирова, Веско Пантелеев-Ешкенази, Людмил Ангелов, дуото Аглика Генова и Любен Димитров, Евгени Божанов, Марио Хосен, Милена Моллова, Лия Петрова, Виктория Василенко, Мартин Пантелеев, Емил Табаков също са сред именитите артисти, които ще имат изяви с филхармонията през юбилейния й сезон.      ", "date": "2018.06.04", "title": "Мила Георгиева се завръща у нас с Менделсон"}
{"url": "https://www.monitor.bg:443/bg/a/view/borisov-i-kosovskija-premier-obsydiha-transportnite-proekti-v-regiona-101563", "text": "Премиерът Бойко Борисов обсъди с косовския си колега Рамуш Харадинай изграждането на транспортните коридори за свързаност между страните на Балканите. Двамата държавни ръководители разговаряха в рамките на срещата по Процеса Акаба по въпросите на Балканите в Тирана по искане на Харадинай, съобщиха от „Дондуков“ 1. Акцент в разговора бил изграждането на Коридор №8, който ще свърже Адриатическо с Черно море. „Необходима е много работа, и да свържем региона с Европа“, заявил българският премиер. Той изтъкнал, че значението и ползите от реализирането на проектите за свързаността на страните от региона ще допринесат както за подобряване на живота на народите, така и за задълбочаване на добросъседските отношения в тази част на континента. „Това е задължително условиe за и просперитет на Балканите“, категоричен бил Борисов. От своя страна Харадинай отбелязал лидерската позиция на Борисов за фокусиране на вниманието на Европа върху страните от Западните Балкани и благодарил за усилията на българското председателство за постигане на напредък в интеграцията на държавите от този регион.", "date": "2018.06.04", "title": "Борисов и косовският премиер обсъдиха строежа на магистрали"}
{"url": "https://www.monitor.bg:443/bg/a/view/ford-eko-sport-sreshtu-4-20-lv-v-stara-zagora-101554", "text": "Лекият автомобил \"Форд Еко Спорт\" от \"Втори ТОТО шанс\" за играта \"6 от 49\" е най-атрактивната печалба в тираж №44 на Българския спортен тотализатор. Той се падна на късметлия, заложил в Стара Загора на фиш с 4 комбинации за \"6 от 49\" и 1 за \"Тото Джокер\" за 4,20 лева. Номерът на неговия фиш 489134952 беше изтеглен чрез жребий от всички пуснати фишове без допълнителен залог. Стойността на този автомобил в зависимост от модела е към 40 000 лева. Джакпотът в \"6 от 49\" порасна с 69 256,83 лв. за последните три дни и след тегленето в неделя в него се събраха 4 263 145,90 лева. До четвъртък се очаква към тях да се прибавят още към 70 000. В тираж 44 цели 18 тото фенове стигнаха до 1 число от заветната шестица, но трябваше да се задоволят с петици по 1282,50 лева. Един от тях обаче уцели 2 петици и 5 четворки по 37,70 лв. и ще прибере 2753,50 лева. Той е играл със 7 числа пълно комбиниране (ПК) в 1 област за 7 лева. В \"5/50 - 1/12 Зодиак\" си стоят непроменящите се 3 млн. лева, а в \"6 от 42\" джакпотът достигна 786 771,65 лева с последните 25 637,44. Той ще скочи с още към 20 000. В \"Рожден ден\" пък ще чакат към 14 000 лв. Така общо във всичките сумата ще мине 8 150 000 лв.    Числа - (6, 12, 16, 32, 38, 43); 6 - няма, 5 - 18 по 1282,50 лв., 4 - по 37,70 лв., 3 - по 3,70 лв.; ДЖАКПОТ: 4 263 145,95 лв.  Числа - (5, 10, 17, 19, 21, 41); 6 - няма, 5 - 4 по 2863,80 лв., 4 - по 33,90 лв., 3 - по 2,80 лв.; ДЖАКПОТ: 786 771.65 лв. : I теглене - (6, 11, 13, 18, 20); 5 - 3 по 8658,20 лв., 4 - по 62,60 лв., 3 - по 3,70 лв.; II теглене - (10, 12, 20, 26, 29); 5 - 3 по 8658,20 лв., 4 - по 93,50 лв., 3 - по 4,70 лв.  Числа - (2, 16, 18, 35, 44); Зодия 11 - Водолей; 5+1 0- няма, 5 - няма, 4+1 - няма, 4 - 3 по 500,00 лв., 3+1 - 14 по 100,00 лв., 3 - 195 по 10,00 лв., 2+1 - по 5,00 лв., 1+1 - по 1,50 лв., 2 - по 0,80 лв., 0+1 - по 1,00 лв.; ДЖАКПОТ: 3 000 000,00 лв. : Позиции - (6, 8, 9); Цифри - (0, 3, 9); 3 - 9 по 2358,20 лв., 2 - 1165 по 18,20 лв.; ДЖАКПОТ: 0,00 лв.  Година 51, месец 06, дата 24, ден 1; I група - няма, II - няма, III - 1 от 369,10 лв., IV - 3 по 76,90 лв., V - 7 по 33,00 лв., VI - 6 по 30,80 лв., VII - 18 по 12,80 лв., VIII - 22 по 8,40 лв., IX - 46 по 6,00 лв., X - 51 по 6 30 лв., XI - по 2,20 лв., XII - по 2,60 лв., XIII - по 2,10 лв., XIV - по 1,10 лв., XV - по 1,30 лв.; ДЖАКПОТ: 12 314,60 лв.", "date": "2018.06.04", "title": "\"Форд Еко Спорт\" срещу 4,20 лв. в Стара Загора"}
{"url": "https://www.monitor.bg:443/bg/a/view/remontite-po-trakija-prikluchvat-do-15-uni-101558", "text": "Ремонтните дейности по автомагистрала „Тракия“ ще приключат до 15 юни. Това заяви в Шумен министърът на регионалното развитие и благоустройството Николай Нанков. Заради задръстванията, които се образуват заради ремонтните дейности между 160 и 140 км на автомагистрала „Тракия“, министър Нанков призова шофьорите да бъдат търпеливи. „Дейностите ще приключат до 15 или 16 юни. Това са 22 км пълна рехабилитация на автомагистралата в двете посоки за движение, като дейностите се осъществяват в рамките на под 30 дни. Работи се денонощно, през месеците май и юни текат активни строителни ремонти по пътищата в страната. Тежко е да се пътува в подобни условия, но е тежко да се пътува и по нарушена асфалтова настилка, която особено в активната лента за движение беше нетърпима по автомагистрала „Тракия“, заяви министър Нанков. По думите му в района има поставена сигнализация, а на сайта на Агенция „Пътна инфраструктура“ са указани и обходните маршрути. Регионалният министър коментира, че ще бъде направена проверка и по отношение на подаден от журналисти сигнал за липса на маркировка при 66 км на автомагистрала „Тракия“. „През летния сезон ще се пътува спокойно“, увери министърът на регионалното развитие.", "date": "2018.06.04", "title": "Ремонтите по „Тракия“ приключват до 15 юни "}
{"url": "https://www.monitor.bg:443/bg/a/view/24-ryst-na-noshtuvkite-v-burgas-101555", "text": "24% ръст на нощувките в област Бургас преди откриването на лятото, отчете министърът на туризма Николина Ангелкова по време на откриването на новия летен сезон в Созопол. По думите й за първото тримесечие област Бургас е отчел близо 7% ръст на пренощувалите лица в местата за настаняване с поне 10 легла, а нощувките са с ръст 24%. Приходите от тях пък са близо 3,64 млн. лв., увеличавайки се с близо 21 на сто спрямо същия период на миналата година. Ангелкова съобщи още, че вече стартират и проверките по плажовете, които ще отчетат как концесионерите и наемателите спазват договорите си. Стриктно ще се следи и за необходимия брой спасители, наличието на медицинско обслужване и дали разрешените проценти за търговска дейност са спазени, каза Ангелкова. Тя подчерта, че специална грижа е достъпността до плажа на хората с увреждания – миналата година го въведохме като изискване към договорите за концесия и наем съобразно възможността на ивиците, релефа и разположението им. За 44 плажа вече има подписана готовност за изграждане на такива пътеки.", "date": "2018.06.04", "title": "24% ръст на нощувките в Бургас"}
{"url": "https://www.monitor.bg:443/bg/a/view/basyt-ulian-konstantinov-oglasja-narodnija-teatyr-101564", "text": "Големият български бас Юлиан Константинов, покорил с таланта си най-престижните световни оперни сцени и отдал се напоследък на телевизионна кариера, ще зарадва отново почитателите на своето изкуство с превъплъщението си в ролята на Раймондо от операта „Лучия ди Ламермур“ от Гаетано Доницети. Утре вечер от 19.00 часа на сцената на Народния театър „Иван Вазов“ Държавна опера - Стара Загора, гостува с една от най-впечатляващите си продукции: на белкантовия шедьовър „Лучия ди Ламермур“. Юлиан Константинов прави своя дебют като Раймондо на сцената на Софийската опера – незабравими мигове, които певецът свързва с партньорството на оперната дива Дарина Такова в ролята на Лучия, тенора Георги Чолаков, диригента Недялко Недялков. Бляскавата международна кариера на Константинов го налага повече като изпълнител на вердиев репертоар, но той остава с най-свидни спомени от участията си в главните роли на няколко заглавия като „Пуритани“, „Норма“, „Лучия ди Ламермур“ – големите образци на белкантото. С удоволствие приема предизвикателството да участва в ролята на Раймондо в постановката на „Лучия ди Ламермур“ на Старозагорската опера на сцената на Народния театър във вторник. В спектакъла участват още Емилия Иванова, украинският тенор Назар Тацишин, Свилен Николов, Георги Динев, Пламен Долапчиев, Нели Нечева, хор и оркестър на Държавна опера – Стара Загора, деца от ДЮСОБ „Маргаритки“, представители на Прабългарската школа за оцеляване „Бага-Тур“. На диригентския пулт ще застане главният диригент на Старозагорската опера Ивайло Кринчев. Творческият екип на постановката на операта „Лучия ди Ламермур“ (режисьор Огнян Драганов, сценография Димо Костадинов, художник на костюмите Салваторе Русо от Италия) получи през 2016 г. две отличия: наградата „Стара Загора“ и „Кристална лира“ на Съюза на българските музикални и танцови дейци и Класик ФМ радио. Юлиан Константинов е пял в най-големите оперни театри по света – Миланската скала, Метрополитън, Ковънт Гардън, Парижката опера „Бастилия“, Виенската Щатсопера, Театро Колон в Буенос Айрес, Лисео – Барселона, Кралската опера в Мадрид, както и оперите в Рим, Парма, Венеция, Флоренция, Токио, Мюнхен, Тулуза, Ница, Страсбург, Тел Авив, Женева. През тези години софиянецът има щастието да работи с именити диригенти като Клаудио Абадо, Рикардо Мути, Зубин Мета, Джеймс Конлъм, Едуард Доунс, Густаво Дудамел, Владимир Федосиев.  ", "date": "2018.06.04", "title": "Басът Юлиан Константинов оглася Народния театър"}
{"url": "https://www.monitor.bg:443/bg/a/view/proveriha-signal-za-myrtva-riba-v-reka-marica-kraj-pazardjik-101559", "text": "Експерти от Регионалната инспекция за околната среда и водите в Пазарджик, Басейнова дирекция „Източнобеломорски район“ (БДИБР) и Регионалната лаборатория към Изпълнителната агенция за околната среда провериха подаден сигнал на тел. 112. Сигналът за мъртва риба в река Марица, при моста между селата Синитево и Мирянци, е подаден в обедните часове от жител на с. Синитево. Извършеният оглед по течението на реката установи специфично помътняване и запенване на водите в посочения участък и наличие на единични бройки мъртва риба. Взетата водна проба е анализирана на място по показателите рН, температура, електропроводимост, разтворен и наситен кислород. Резултатите от водната проба са в норма. Извършен е оглед и на река Пишманка. Установено е, че тя също е с променен цвят, мътна е и носи дребни частици пластмасови отпадъци и единични бройки мъртва риба. Взети са водни проби преди и след замърсяването – от моста, при „Каучук” АД и от моста – при „Джордан” АД. Извършен е оглед на площадките на фирми, предполагаеми източници на замърсяване – „Репак груп” ООД и „Екоинвест”ООД. Взети са водни проби и от локалните пречиствателни съоръжения на обектите.За резултатите от анализа на водите и предприетите административни мерки, БДИБР и РИОСВ – Пазарджик ще уведомят своевременно.  ", "date": "2018.06.04", "title": "Провериха сигнал за мъртва риба в Марица"}
{"url": "https://www.monitor.bg:443/bg/a/view/djoni-dep-shokira-s-bolnavija-si-vid-101550", "text": "Актуални снимки на Джони Деп, изтекли в мрежата, породиха буря от спекулации – болен ли е един от най-големите актьори в Холивуд или се е променил до неузнаваемост заради роля. Отговор от звездата все още няма, но факт – капитан Джак Спароу е значително отслабнал, блед, без емблематичния си грим, брадичка и дълга коса. Новите фотоси са правени в руския град Санкт Петербург, заедно с фенове на актьора, където той се изявява като музикант – част от супер групата Hollywood Vampires. В нея той свири с рок легендите Алис Купър и Джо Пери. Вече три години Деп съвместява снимачната площадка и концертната сцена, като се отдава на любимата си електрическа китара. Бандата има един издаден албум, който също носите името Hollywood Vampires, а в него гостуват цяла плеяда звезди – Пол Макартни, Дейв Грол, Джо Уолш и Кристофър Лий.", "date": "2018.06.04", "title": "Джони Деп шокира с болнавия си вид"}
{"url": "https://www.monitor.bg:443/bg/a/view/chasten-izpylnitel-prodava-centralata-na-bdj-101552", "text": "Частен съдебен изпълнител е пуснал за продан централата на БДЖ, намираща се на ул. „Иван Вазов“ №3, гр. София. От Регистъра на публичните продажби става ясно, че се продава половината от административната сграда, т.е. застроена площ от 1 854 кв. м. и разгъната застроена площ 7 803 кв. м. Търсената цена е малко над 7 млн. лв. Миналата седмица стана ясно, че „Холдинг БДЖ“ не може да обслужва задълженията си по втория облигационен заем с обща стойност малко над 100 млн. лева. С решение на съда кредитор блокира сметките на „БДЖ-Пътнически превози“ и по думите на изпълнителния директор Владимир Владимиров са изтеглени 40 млн. лв. Той отрече категорично да се стигне до разпродажба на подвижен състав, но явно други кредитори са пристъпили към запор и разпродажба на недвижими имоти. Общите остатъчни задължения на БДЖ по Втория облигационен заем са 103 млн. лв. Сумата е част от онези 250 млн. лв., които през 2007 г. бяха взети от правителството на Тройната коалиция за плащане на други заеми и за ремонти на подвижен състав. След като стана ясно, че сметките на БДЖ са запорирани, правителството се активира. В крайна сметка, в петък, Министерството на финансите взе решение да отпусне 20 млн. лв. заем на ВДЖ, за да се разплати с кредитора, който претендираше пред съда за 40 млн. лв. В сектора е необходима цялостна политика чрез ограничаването или поне правила за конкуренция между автомобилния и железопътния превоз, обяви тогава финансовият министър Владислав Горанов.", "date": "2018.06.04", "title": " Частен изпълнител продава централата на БДЖ"}
{"url": "https://www.monitor.bg:443/bg/a/view/ministyr-nankov-izpitva-uchenici-v-shumen-101551", "text": "С 20 точки актив отборът на Шумен се класира на първо място в първия полуфинал на МРРБ от кампанията \"Моят град е моята крепост\". Знанията на тийнейджърите от седемте области на Североизточна България оценява лично министърът на регионалното развитие и благоустройството Николай Нанков, който оглави конкурсното жури. Кампанията на МРРБ освен чисто образователните цели има и чисто патриотичен подтекст - да накара децата и младежите да се гордеят с родните си места, а преди нейният старт министър Нанков обяви, че с нея МРРБ иска да мотивира младите хора да намерят причини да градят живота си там, където е сърцето - у дома. На първия полуфинал в Шумен се явиха отбори от Варна, Добрич, Силистра, Разград, Търговище, Русе и на града домакин. Надпреварата мина в три състезателни кръга. В първия тур състезателите трябваше да отговарят на два въпроса от родния си край и да разпознаят по снимка обект от местната културна и туристическа инфраструктура, който е бил финансиран от Оперативна програма \"Регионално развитие\". Във втори кръг трябваше да разпознаят изпълнителя на песен по кратък откъс. В последния кръг имената на всички области в България бяха качени на Колелото на късмета и със завъртане всеки отбор трябваше да отговаря на въпрос за областта, която му се падне. Въпросите задаваха Димитър Рачков и Васил Василев - Зуека, а оценките освен Николай Нанков поставяха още кметът на Шумен, областният управител и заместник-министри на МРРБ и на МОН. Още в самото начало патриотичният градус в залата на Младежкия дом скочи заради появата на сцената на певеца Веселин Маринов. Маринов, който в понеделник има концерт в града се засякъл с организаторите на \"Моят град е моята крепост\" и поискал да изпее една песен за състезателите и публиката. Правилото, че на собствен терен и стените помагат се доказа в крайното класиране. Първото място и награди от МРРБ получиха младежите от Шумен, следвани от отборите на Добрич и Силистра. На 5 юни е полуфиналът в Кюстендил, а след лятната ваканция в Габрово и Стара Загора. Големият финал ще е през ноември в София.", "date": "2018.06.04", "title": "Министър Нанков изпитва ученици в Шумен"}
{"url": "https://www.monitor.bg:443/bg/a/view/years-years-shte-vzrivjat-varnenskija-plaj-s-elektronna-muzika-101547", "text": "Британската група Years&Years ще отправят поздрав към българските меломани на 12 август в рамките на концерта MTV Presents Varna Beach. Това ще е първо участие на родна земя за Оли Алигзандър, Майки Голдсуърти и Емре Тюркмен, известни още като младите повелители на елекронната музика. Изпълнителите на Take Shelter ще застанат под светлината на прожекторите редом до Рита Ора и рапъра Redfoo, който се включи в музикалния форум и миналата година. Списъкът с чуждестранни певци тепърва ще бъде допълнен. Българска следа на концерта ще оставят хитмейкърът Криско, тийнсензацията Дара, антилопата на БГ попа Тита, дуото Павел и Венци Венц и победителките от последния сезон на X Factor - 4Magic. За организацията на фестивала този август постоянната комисия „Култура и духовно развитие“ към Общинския съвет във Варна реши да отпусне 150 хиляди евро. Мащабното шоу на плажа, се очаква да струва над 2 милиона евро. Билетите за събитието на цена от 20 евро вече са в продажба.", "date": "2018.06.04", "title": "Years&Years ще взривят варненския плаж с електронна музика  "}
{"url": "https://www.monitor.bg:443/bg/a/view/populjarna-svetska-lyvica-v-nu-jork-se-okaza-moshenichka-ot-rusija-101537", "text": "Известна в елитните среди на Ню Йорк светска лъвица се оказа най-обикновена мошеничка от Русия, пише New York Magazine. 27-годишната Анна Делви в продължение на няколко години е била на гребена на вълната в средите на художници и финансисти, като дори е тръбяла за плановете си да открие собствен клуб на няколко етажа, който едновременно с това да представлява и център за съвременно изкуство. Интересен е фактът, че Анна твърдяла, че е родом от Кьолн, Германия, и при това не говорела сносен немски, но това не направило впечатление никому – все пак подвизите й се случвали в САЩ. Успяла е да излъже не само случайни познати, но и няколко големи банки и редица инвеститори. На едни разказвала, че баща й е дипломат, на други, че е собственик на петролна компания, на трети – че се занимава с антикварна търговия. Нещата стигнали до там, че Анна съумяла да открие няколко едри риби, които се съгласили да инвестират в създаването на елитен клуб и център за съвременно изкуство – може би защото ги е уверявала, че разполага със средства, при това сумата, която назовавала съвсем не била малка – 25 милиона долара, а търсела поне още толкова. Известни американски финансисти и юристи като Джоел Коен, който е разследвал мошеничествата на Джордън Белфорт – героя от филма „Вълкът от Уолстрийт“, безрезервно вярвали на думите й. Някои дори ходатайствали пред City National Bank да й бъде предоставен голям кредит под предлог, че мис Делви разполага със сметка в швейцарска банка. Анна водела доста разкошен начин на живот. Настанила се в известен бутиков хотел през февруари 2017 г., като цената на престоя в него струва 400 долара дневно. Оставяла на служителите на хотела по 100 долара бакшиш и след няколко месеца дори започнала да се разхожда по коридорите по халат с чаша вино в ръка – досущ като вкъщи. Когато на рецепцията не й обръщали веднага внимание заради други клиенти, тя ритмично слагала на плота едра банкнота след банкнота, докато служителят не сметне, че може да игнорира всичко, за да получи тлъстата сума. За това поведение на Анна Делви разказва служителката на хотела Неф Дейвис, с която измамницата се сближила. С нейна помощ Анна организирала елитни вечери и срещи с топ мениджъри на известни компании, спортисти и всевъзможни знаменитости. Сред гостите й били актьорът Маколи Кълкин и скандалният Мартин Шкрели – най-мразеният милионер в САЩ (богатството му се дължи на нагла спекула с лекарства за болните от СПИН, неотдавна той бе осъден на 7 години затвор за финансови машинации). Според свидетели Делви се държала високомерно, като едновременно с това правела впечатление за старомодна принцеса, дошла в съвременния свят от европейски замък. „Наоколо е пълно с деца от заможни семейства. Тук всеки е най-добрият ти приятел, но не знаеш нищо за него“, споделя по повод запознанството си с Анна художникът Андре Сарайва. Независимо от факта, че някои от познатите на мис Делви все пак подозирали, че в нея има нещо гнило, други пък не пропускали удоволствието да платят сметката й в хотела или такситата. Тя закономерно не си правела труда да връща дълговете. Приятелите й просто мислели, че тя е толкова богата, че просто не помни подобни „дреболии“. Големите подозрения започнали, когато Делви не дала номера на банковата си карта в хотела, а сметката й била набъбнала до 30 000 долара. След известно време тя все пак платила престоя си, но била помолена да напусне хотела. По-късно два други хотела се оплакали, че не си е платила и срещу нея започнало разследване. В крайна сметка станало ясно, че Делви е измислено име и дамата всъщност се казва Анна Сорокина. Родена е в Русия, а когато е била на 16 семейството й се преместило в Германия. Баща й бил шофьор, а по-късно се захванал с дребен търговски бизнес – съответно не разполагал с големи пари. През 2011 г. Анна се мести в Лондон, където учи в колеж, но не го завършва и отива да живее в Париж. От там заминава за САЩ, където с куп машинации успява да вземе кредит от 200 000 долара, който не смята да върне. Анна Сорокина е арестувана в Малибу и са й повдигнати обвинения за кражби. В момента я чака съд в Ню Йорк. „Прекрасно си прекарвах времето“, признава тя пред New York Magazine.", "date": "2018.06.04", "title": "Популярна светска лъвица в Ню Йорк се оказа мошеничка от Русия"}
{"url": "https://www.monitor.bg:443/bg/a/view/jenite-stavat-nevidimi-sled-45-godishna-vyzrast-101539", "text": "Жените започват да чувстват, че не предизвикват интерес, когато навършат 45 години, а мъжете - на 47, установи британска анкета, цитирана от в. \"Дейли мейл\". Почти две трети от дамите, анкетирани от клиника за пластична хирургия, са се оплакали, че интересът на мъжете към тях е спаднал още щом са навършили 40 години. На 45 вече това става съвсем осезаемо. 46 процента са казали, че биха искали да върнат времето и да получават същото внимание като на 20 и 30 години. Мъжете също започват да се чувстват пренебрегнати, но малко по-късно. Една пета от тях забелязват, че привлекателността им намалява на 40 години. Те посочват като черти, от които се срамуват, появата на бюст, увисналите бузи и двойната брадичка. Повечето от мъжете и жените на тази възраст се притесняват да пускат свои снимки в социалните мрежи заради външния си вид. Анкетата е направена сред 2000 души. Британските пластични хирурзи отчитат повишаване на интереса към предлаганите от тях интервенции с 15 процента, както сред жените, така и сред мъжете.", "date": "2018.06.04", "title": "Жените стават \"невидими\" след 45-годишна възраст"}
{"url": "https://www.monitor.bg:443/bg/a/view/drakon-gasi-pojari-101543", "text": "Вдъхновени от танцуващите дракони, които неизменно съпътстват празненствата в Китай, японски учени са създали първия по рода си \"летящ роботизиран пожарникар\", пише в. \"Асахи шимбун\". Роботът - на този етап все още прототип, е изобретен от специалисти от университета Тохоку. Той се контролира от разстояние и е предназначен да потушава пожари на труднодостъпни места. \"Драконът\", както го наричат създателите му, е оборудван и с термична камера, благодарение на която може да локализира източника на пожара. Роботизираният огнеборец представлява дълъг маркуч, снабден със специални устройства с по четири отвора в предната и средната част. Излизащите през отворите струи вода \"придвижват\" робота във въздуха, подобно на летящ дракон. Концептуалният модел е дълъг три метра. Създателите планират да увеличат дължината на робота до 20 метра и да го пригодят за прикрепване към пожарни автомобили.", "date": "2018.06.04", "title": "Дракон гаси пожари"}
{"url": "https://www.monitor.bg:443/bg/a/view/butat-zavedenijata-na-kakao-bijch-v-slynchev-brjag-101548", "text": "Пет култови заведения от комплекса „Какао бийч\" на Южния плаж в Слънчев бряг ще бъдат премахнати, съобщи в Бургас вицепремиерът Валери Симеонов. Те били изградени без никакъв одобрен проект и без строително разрешение, а мерките им за сигурност не гарантирали безопасност на големия брой посетители. Сред нарочените за премахване заведения е и прочутото заведение \"Бедрум\", едноименното \"Какао бийч\", \"Дъ Уан\" и \"Кубанита\". За събарянето им Валери Симеонов подал сигнал до министъра на регионалното развитие Николай Нанков преди седмица-две. Според него процедурата по събарянето им вече била задвижена. \"Ако нещо с тези молове, както са се кръстили, стане, недай си боже, тези огромни метални конструкции паднат и смачкат 20-30 души, тогава ще разберете за какво става въпрос, ще разберете защо съм се фиксирал върху тях. Те са абсолютно незаконни. Съгласно ЗУТ след като имаш 200-300 човека, обектът трябва да е 1, 2 или 3-та категория. А това са 4000 човека, по 4000 билета входни такси са регистрирани. И още нещо - има и бариера на общински път, незаконни паркинги, навеси. Там просто е на принципа решил Маджо, Брендо ли е и си направили каквото искат\", заяви Симемонов. Вицепремиерът отказа коментар дали нарочените за премахване обекти попадат в одобрената схема от Министерството на туризма за разполагане на временни обекти.", "date": "2018.06.04", "title": "Бутат заведенията на „Какао бийч“ в Слънчев бряг"}
{"url": "https://www.monitor.bg:443/bg/a/view/lora-prijpon-kaza-da-na-ben-fostyr-101538", "text": "Актьорите Лора Прийпон и Бен Фостър си казаха заветното „да“. За сватбата на звездната двойка стана ясно от пост на булката в социалните мрежи. написа тя. Звездата от сериала „Оранжевото е новото черно“ и 37-годишният актьор се сгодиха през октомври 2016 г. и още тогава дадоха заявка, че искат скромна венчавка. „Искаме малка сватба, но има много хора, които обичаме и на които държим. Странно е, но очевидно списъкът с гостите за нашата сватба може да докара някои неприятности. сподели чаровната брюнетка. Прийпон и Фостър възпитават дъщеричка – едногодишната Ела. Двамата се редуват кой да стои вкъщи и да гледа момиченцето.  ", "date": "2018.06.04", "title": "Лора Прийпон каза „да“ на Бен Фостър "}
{"url": "https://www.monitor.bg:443/bg/a/view/pijani-se-klaha-v-drjanovsko-selo-101534", "text": "Пиян мъж уби свой съселянин при битов скандал в дряновското село Скалско. Сигналът за престъпението е получен в полицията на 1 юни около 17,30 часа. Според първоначалната информация между убиецът и жертвата избухнала първоначално словесна кавга, прераснала след това в размяна на юмруци. В хода на скандала един от мъжете, 60-годишният И.А. нападнал и намушкал с нож в гърдите опонента си – мъж на 57 години с инициали М.А. Когато на адреса пристигнали полицията и екип на спешна помощ, раненият вече бил мъртъв. Тялото на жертвата е транспортирано в болницата в Габрово за съдебно-медицинска експертиза. 60-годишният извършител на убийството е задържан за 72 часа. Предстои държавното обвинение да внесе в съда искане за вземане и на постоянна мярка за неотклонение „задържане под стража”. От окръжната прокуратура в Габрово съобщиха, че на И.А. е повдигнато обвинение за извършено умишлено убийство, престъпление по чл. 115 от Наказателния кодекс. По случая се води досъдебно производство. Под ръководството на окръжна прокуратура – Габрово се извършват процесуално следствени действия: огледи разпити на свидетели. Назначени са и различни експертизи.  ", "date": "2018.06.04", "title": "Пияни се клаха в дряновско село"}
{"url": "https://www.monitor.bg:443/bg/a/view/nikol-si-pojela-svatba-v-havaj-101549", "text": "Венчавка край океана и дори в родния Хавай си пожела в интервю за британския вестник „Мирър“ половинката на Григор Димитров – Никол Шерцингер. В него тя говори за живота си, както и за това къде желае да се венчае някой ден. \"Аз съм най-добрият човек, с когото може да излезеш. Обичам да танцувам, да се разхождам из плажа, както и да посещавам най-добрите ресторанти. Обичам адреналина и спусканията с парашут\", разкрива Никол. \"Най-романтичната страна за мен е Италия. Или английските предградия тип ферма. Нямам предвид да доя крави... просто обичам такива места\", добави шеговито половинката на Гришо. \"Аз съм хавайка, същество на водата. Плажът е моят втори дом. Някой ден бих се венчала там. Не знам къде точно, може би в родния Хавай. Имам привързаност към морето. Аз съм океански ангел\", споделя още певицата. Певицата бе за кратко и в Париж преди старта на „Ролан Гарос“, но не остана да гледа изявите на своя любим, който достигна до третия кръг на турнира от „Големия шлем“. За разлика от нея доста големи звезди можеше да се забележат по трибуните на кортовете на комплекса. В неделния ден в ложите на „Филип Шатрие“ беше и актьорът Гари Дурдан – звездата от \"От местопрестъплението\", който беше в България за снимките на филм на Ники Илиев. Легендарният боксьор Майк Тайсън пък два дни подред бе сред зрителите на турнира. Първо той подкрепяше шампионката от US Open Слоун Стивънс, а после и сънародничката им Серена Уилямс. В ложата до Желязния Майк седна и звездата на „Пари Сен Жермен“ и френския национален отбор Килиан Мбапе. Футболистът се похвали със снимка с бившия световен шампион в супертежка категория. През седмицата и други френски национали посетиха „Ролан Гарос“ - Оливие Жиру и Юго Лорис, както и бившите играчи Лилиан Тюрам, Силван Вилтор и Бафетимби Гомис. Няколко победителки от конкурса Мис Франция пък се разходиха в сектора, отделен за ВИП гости. Повечето от тях не стигнаха до корта, а заложиха на коктейлите и позиране за фотографите.", "date": "2018.06.04", "title": "Никол си пожела сватба в Хавай"}
{"url": "https://www.monitor.bg:443/bg/a/view/vsjaka-sedmica-ima-po-edin-zadyrjan-pedofil-v-neta-101524", "text": "През тази година всяка седмица има по един задържан педофил в интернет, съобщи във Велико Търново Явор Колев, началник на Компютърни престъпления към ГДБОП. Последните два случая са от Кюстендил, като единият се занимавал с разпространение на материали със сексуален характер, а вторият изнудвал жертвите си да се събличат пред камерата и да ги записва. Такива хора отиват на съд, но тъй като обикновено това са техни първи престъпения, се разминават с условни присъди. Смо през миналата година у нас има разкрити над 70 случая на сексуално насилие над деца в интернет. Най-уязвими са децата във възрастта между втори и шести клас, тъй като тогава те все още са неопитни и лесно се поддават на манипулация. От своя страна родителите също не са доре информирани за опасностите, които дебнат в интернет и смятат, че след като е в стаята си пред компютъра, детето им е в безопасност. Това обче не е така, предупреди още Явор Колев. Във Велико Търново той участва в дискусия на тема „Киберсигурност и безопасно поведение в ерата на дигиталната революция”, организирана от българския еврокомисар Мария Габриел. Евродепутатът Ева Майдел, която е посланик на кампанията пък информира, че 85% от българските деца са в интернет, а всяко пето от тях се е срещало с човек, с когото се е запознало в нета. Българсикет деца на възраст между 5 и 15 години прекарват по най-малко 15 часа седмично онлан в Мрежата и са застрашени от всички съществуващи там опасности.", "date": "2018.06.04", "title": "По един задържан педофил в нета всяка седмица"}
{"url": "https://www.monitor.bg:443/bg/a/view/guma-za-vsichki-tereni-s-re-tyre-101536", "text": "Сериозните велосипедисти често сменят гумите на велосипеда си, в зависимост от терена, по който планират да карат, но смяната на гуми всеки път не е много приятно занимание. За това, е разработена системата ReTyre, която използва цип за смяна на грайфера на външната гума. Разработената в Норвегия система се състои от основна, вътрешна и външна гладка гума с тегло 568 грама, която се монтира на каплите по стандартен начин и остава на велосипеда и вече може да се кара, като се разработва вариант и без вътрешна гума.   ReTyre предлага и разнообразие от външни гуми, които се прикрепват с цип върху основната гума, като всяка има различен вид фрайфери. Поставянето и подмяната им отнема само няколко секунди, а прикрепването им с цип гарантира, че ще се въртят заедно с основната гума, като ципата се заключва след като е закопчан.   За сега, предлаганите външни гуми са с грайфер за пресечени терени и модел за каране през зимата, като създателите на системата имат планове за варианти с вградени светодиоди и електроника, които комуникират със смартфона на велосипедиста, както и модели, изработени от специални материали като кокосови влакна и 100% рециклирана гума.  Гумите и допълнителните грайфери са с размер 700c / 29 цолови капли, въпреки че са планира и 26 цолова версия. Цените започват от $ 36 за стандартната версия на базовата гума до $ 70 по-висок клас, като допълнителните грайфери се продават между $ 55 и $ 70 за модела с шипове.", "date": "2018.06.04", "title": "Гума за всички терени с ReTyre "}
{"url": "https://www.monitor.bg:443/bg/a/view/obshtinski-detski-kompleks-shte-obuchava-mladi-ogneborci-101528", "text": "Школа „Огнеборец“ ще бъде открита в Общинския детски комплекс във Варна. Инициативата е на Регионалната дирекция „Пожарна безопасност и защита на населението“ със съдействието на Общината и Регионалния инспекторат по образование във Варна. Школата е част от лятната работа на ОДК-Варна. В нея ще могат да се включат деца и младежи от варненските училища от трети до 12-ти  клас. Тренировките ще се провеждат на стадион „Локомотив” всеки вторник и четвъртък от 18 часа и събота от 10 часа ,казаха инициаторите на идеята, които поемат и обучението. Школата ще продължи дейността си и през учебната  година. Заявления за записване могат  да се подават до 31 август в електронната система на ОДК, а записаните ще започнат да посещават тренировките веднага. Целта е най-добре подготвените 15 момчета и 15 момичета да участват в подбора за сформиране на представителен отбор на България за участие в Световното  първенство по пожароприложен спорт.", "date": "2018.06.04", "title": "Общински детски комплекс ще обучава млади огнеборци  "}
{"url": "https://www.monitor.bg:443/bg/a/view/venci-venc-pravi-zanimalnja-za-vyzrastni-v-lozenec-101532", "text": "„Налей“ - така ще се казва барът в Лозенец, от който хип-хоп звездата Венци Венц' ще заразява с добро настроение, разливайки коктейли и развличайки посетителите в своеобразна занималня за възрастни. Певецът ще организира игри на билярд (който се играе с крака – б.а.), дартс и др. обясни пред медии Димитър Тодоранов, управител на Hacienda Beach и идеолог на паралелния летен фестивал \"Арт поток\". Фестивалът на изкуствата ще се проведе за трета поредна година в Царево в края на следващия месец. Старт на събитията на 20 юли ще даде Стоянка Мутафова, за която отскокът до морския бряг за „Арт поток“ се превърна в традиция през последните години. След като направи национално турне с биографичната си книга „Добър вечер, столетие мое“, дело на дъщеря й Мария Грубешлиева-Муки, комедийната прима ще представи томчето и пред феновете си в Царево. Още три книжни представяния ще бележат фестивала тази година. Георги Мамалев и Татяна Лолова - също добър познайник на форума, ще се присъединят към театралните асове, които ще се срещнат с феновете си на автограф разстояние. обясни още Тодоранов. Общо четири постановки ще бъдат изиграни на сцената на „Арт поток“ в Царево. Това са „На живо от оня свят“, „Маршрутка“, „Мъже под чехъл“ и премиерната „Тя, той и още двама-трима“ с участието на Аня Пенчева. Константа на сцената и във четирите представления ще бъде Кирил Ефремов. Изложбите също за поредна година ще са неразривна част от фестивала. Откриващото събитие ще побере над 30 театрални плаката от световно известни майстори, информира артдиректора на феста Стефан Божков. Експозицията ще се състои по-малко от месец след закриването на представителна международна изложба „Силата на социалния плакат“ в НДК. „Арт поток“ ще представи и сборна изложба, в която творби ще представят Евгени Йонов, Божков, Коста Данев, ще има и отбрани произведения на покойния Кольо Карамфилов. От тази година, посетителите на Hacienda Beach пък ще могат да резервират местата си предварително и чрез комуникация с чат-робот, който ще информира гостите и за ежедневната програма на терен.", "date": "2018.06.04", "title": "Венци Венц' прави занималня за възрастни в Лозенец"}
{"url": "https://www.monitor.bg:443/bg/a/view/dragirat-dunav-za-po-dobro-koraboplavane-101535", "text": "За първи път от няколко десетилетия насам България извършва драгиране на Дунав в общия българо-румънския участък от Сомовит до Силистра с цел подобряване на корабоплаването по реката. Това съобщи пред „Монитор“ изпълнителният директор на Агенцията за проучване и поддържане на река Дунав инж. Павлин Цонев. За първи път от няколко десетилетия насам България извършва драгиране на Дунав в общия българо-румънския участък от Сомовит до Силистра с цел подобряване на корабоплаването по реката. Това съобщи пред „Монитор“ изпълнителният директор на Агенцията за проучване и поддържане на река Дунав инж. Павлин Цонев. Двете машини, които извличат пясък за удълбочаване на фарватера /плавателния път/, работят от 2 юни в района на остров Вардим, който е един от най-критичните. Там трябва да се достигнат дълбочини от 3 метра под ниското корабоплавателно ниво, уточни инж. Цонев. Драгите ще работят в участъка около месец. След това едната ще остане на същото място, а другата – ще се премести в района на остров Малък Кондур. Наносните отложения ще се депонират в близост до българския бряг. Дейностите по драгирането се извършват в рамките на възложена от Министерството на транспорта и Агенцията за Дунав обществена поръчка. Според условията трябва да се извърши извличане на около 560 кубически метра земна маса от дъното на реката за три поредни години с опция за още три. Стойността е 6,8 млн. лева. Румъния извършва драгиране с цел подобряване на корабоплаването в общия участък много по-рано от България – още от 2012 г. Преди над 30 години Агенцията за Дунав е извършвала драгажни дейности в критичните участъци с произведената в Чехословакия през 1967 г. дълбачка „Приста“, която след дълга експлоатация е бракувана.", "date": "2018.06.04", "title": "Драгират Дунав за по-добро корабоплаване"}
{"url": "https://www.monitor.bg:443/bg/a/view/schupiha-policejska-kamera-za-skorost-101522", "text": "Неизвестни повредиха полицейска стационарна видеокамера за скорост. Устройството било монтирано на главния път София – Варна, край разклона за село Джулюница. При направена проверка преди няколко дни било установено, че камерата умишлено е счупена. Това вероятно е станало скоро, тъй като само преди две седмици същата камера е записала автомобил, прелетял по пътя с над 200 км/ч. На шофьора нарушител е съставен акт. Възможно е той или негови познати да са потрошили записващото устройство за отмъщение.", "date": "2018.06.04", "title": "Счупиха полицейска камера за скорост"}
{"url": "https://www.monitor.bg:443/bg/a/view/v-panagurishte-pokazvat-zaedno-zlatnoto-i-srebyrnoto-sykrovishta-v-mestnija-muzej-101533", "text": "Прочутото Панагюрско златно съкровище и сребърното съкровище, също прославило града по света, ще бъдат изложени в Историческия музей в столицата на Четвърти революционен окръг, който ще отбележи 75 години от създаването си. Това съобщиха от културната институция в средногорския град. Местни историци разказват, че всъщност сребърното съкровище за първи път ще бъде показано в цял комплект. Съкровището е открито през 1903 година  в местността“ Мрамор“ край Панагюрище и за неговото популяризиране в онези времена заслуга има бележитият общественик и министър-председател Богдан Филов, историк по образование. Сребърното панагюрско съкровище съдържа над 70 артефакта и се съхранява в Националния археологически музей в столицата, откъдето е транспортирано в панагюрския музей. Реставрацията на съкровището и издаването на луксозен каталог са подкрепени от „Асарел-Медет“ АД, което преди години дари средства за изграждането на зала-трезор в музея, където всяка година гостува и оригиналът на световноизвестното Панагюрско златно съкровище. Благодарение на спомоществувателството на медно-обогатителния комбинат панагюрци се радват на изящна реплика на златното съкровище, а втората реплика е предоставена на Националния исторически музей в София. „Идеята на музейния екип е за една седмица ние да съберем и двете съкровища, защото би трябвало хората да разберат, че откриването на Панагюрското златно съкровище в землището на Панагюрище не е изолирано явление“, коментира директорът на Историческия музей доц. Атанас Шопов. В сребърното съкровище освен от сребро има и накити от бронз, керамика и злато от бита на траките. Двете съкровища  ще могат да се видят на едно място-в Историческия музей в Панагюрище само седмица-от 5 до 11 юни, когато изтичат трите месеца, през които оригиналът на Панагюрското златно съкровище гостуваше в родното си място по силата на договор между културното министерство, НИМ, местната община и дружеството-меценат. Витрините в залата-трезор обаче няма да останат празни-в тях ще бъдат подредени репликите на  съдовете на тракийския владетел, подарени на Панагюрище от „Асарел Медет“АД. Сребърното съкровище на Панагюрище пък ще остане до края на годината в местния музей.  ", "date": "2018.06.04", "title": "В Панагюрище показват заедно двете съкровища"}
{"url": "https://www.monitor.bg:443/bg/a/view/trima-ot-postradalite-pri-verijnata-katastrofa-s-drogiran-ostavat-v-bolnica-101523", "text": "Трима от пострадалите общо осем човека при верижната катастрофа от неделя, станала между селата Труд и Граф Игнатиево, остават за лечение в две болници в Пловдив, съобщиха от здравните заведения. В УМБАЛ „Свети Георги” са настанени двама от докараните четирима от този инцидент, уточниха от болницата. Това са двама мъже на 26 г. и на 19 г., които имат гръдно-коремни контузии. Останалите двама пациенти, които са потърсили лекарска помощ в университетската болница „Св. Георги” след катастрофата - мъже на 30 г. и на 26г., са били освободени за домашно лечение. Пътното произшествие стана в неделя около 15,35 часа между селата Граф Игнатиево и Труд на пътя от Пловдив за Карлово. Лека кола „Мазда” нацелва отзад „Форд”, който от своя страна се блъска в движещото се пред него „Рено”. По данни от полицията при верижния сблъсък са пострадали общо 8 човека – четирима възрастни и четири деца, които били откарани в болници в Пловдив. Шофьорът на реното на 42 години бил тестван с дрегер и резултатът бил отрицателен. На шофьора на форда била взета кръвна проба, а водачът на маздата бил проверен с драг чек и резултатът за наркотици се оказал положителен. Междувременно обаче станаха ясни свидетелски показания, според които не дрогираният шофьор е карал джипа „Мазда”. Според шофьорите на другите коли в инцидента зад волана на джипа е била млада дама, която ги е молила да не казват, че тя е шофирала. От полицията разследват случилото се.", "date": "2018.06.04", "title": "Трима от пострадалите при верижната катастрофа с дрогиран, остават в болница"}
{"url": "https://www.monitor.bg:443/bg/a/view/bremennata-desi-banova-shte-nosi-dve-familii-101529", "text": "Доскорошната водеща на прогнозата за времето Деси Банова ще носи две фамилии, след като каже заветното „да“ на президента Росен Плевнелиев. Макар двойката да не издава подробности около сватбата си, чаровната блондинка заяви, че ще се прекръсти на Банова – Плевнелиева. Междувременно бившият държавен глава и синоптичката вече са избрали име на общия си наследник, но засега го пазят в тайна от суеверие. Деси обаче издаде, че момченцето им няма да е кръстено на дядо си. Тя е бременна вече в петия месец и изпитва страх от кантара. разказа пред Нова тв тя. Първите месеци от бременността си Деси изкарала почти на легло, тъй като постоянно й прилошавало. Това провокирало дъщеричката й Йоана да изяви желание да я отмени в домашните задължения. Детето няма търпение да бута количката на братчето си, но отказва да се включи в смяната на памперси. Връзката между чаровната блондинка и Плевнелиев стана обществено достояние миналия ноември. Тогава двамата обясниха, че искрата помежду им е пламнала близо половин година по-рано.", "date": "2018.06.04", "title": "Бременната Деси Банова ще носи две фамилии"}
{"url": "https://www.monitor.bg:443/bg/a/view/sofija-richi-zarjaza-skot-disik-101526", "text": "Моделът София Ричи прекрати почти едногодишната си връзка с телевизионния водещ Скот Дисик. Че щерката на легендарния Лайнъл Ричи е била шута на любимия си издадоха близки до двойката, а причината най-вероятно е изневяра. заяви анонимен източник пред E! News. Преди дни Дисик е бил забелязан в компанията на неизвестна жена в Джаксън Хол, Уайоминг, непосредствено след като той и София се върнаха от романтична ваканция по случай честването на 35-ия му рожден ден. Това беше най-сериозната връзка на Скот след раздялата му с риалити сензацията Кортни Кардашиян. Те претопляха отношенията си на приливи и отливи близо десетилетие. Плод на връзката им са 8-годишният Мейсън, 5-годишната Пенелопи и малкият Рейн, който се появи на бял свят през 2014 г.", "date": "2018.06.04", "title": "София Ричи заряза Скот Дисик"}
{"url": "https://www.monitor.bg:443/bg/a/view/ludogorec-vze-kapitan-na-rumynija-101525", "text": "“Лудогорец“ направи удар още при първия си входящ трансфер от чужбина за лято 2018. Договор със седемкратните шампиони подписа един от капитаните на румънския национален отбор - Драгош Григоре. Централният защитник започва тренировки с \"орлите\" на 7 юни в Смолян, съобщава официалният сайт на клуба. Драгош Григоре е твърд титуляр в националния отбор на Румъния, в който до момента е записал 33 мача. Григоре игра основна роля в тима на северните ни съседи по време на европейското първенство във Франция през 2016 г., където Румъния бе в група с домакините, Албания и Швейцария. Григоре започва кариерата си в „Тимишоара“, като през 2008 г. преминава в „Динамо“ (Букурещ). С екипа на столичния отбор защитникът за шест сезона изиграва 135 мача и вкарва 9 гола. Следва трансфер във френския „Тулуза“, където Драгош записва 27 мача. От 2015 г. Драгош Григоре е футболист на катарския „Ал Сайлия“. До момента румънецът има 65 мача с 5 гола с фланелката на арабския отбор. Както е известно, „Лудогорец“ вече реализира и друг входящ трансфер. В отбора се завръща добре познатият халф Димо Бакалов. Той бе част от първия шампионски тим на „орлите“, като записа името си в историята на седемкратния шампион с това, че реализира първия гол в \"А\" група срещу „Берое“ за победата с 2:1.", "date": "2018.06.04", "title": "„Лудогорец“ взе капитан на Румъния"}
{"url": "https://www.monitor.bg:443/bg/a/view/poveche-sredstva-za-biozemedelie-sled-2020-g-101516", "text": "Субсидиите за биологично земеделие и животновъдство през следващия програмен период ще бъдат увеличени. Това прогнозира министърът на земеделието на България Румен Порожанов, който заедно с негови колеги от страните от ЕС и еврокомисарят по земеделието и развитието на селските райони Фил Хоган посетиха оранжерия за производство на биозеленчуци в с. Звъничево, край Пазарджик. Порожанов обаче не уточни с каква сума ще бъде нарастването. Той припомни, че броят на биопроизводителите на земеделска продукция в последните години достигна 8000 и субсидии. „Разговаряме с асоциацията им и ще направим анализ на това, което би се освободило от други мерки, ще преценим дали да поемем допълнителен ангажимент към тях.“ каза той. Според него темата за малко по-достатъчен бюджет в следващия програмен период за биоземеделие е актуална. На въпрос дали средствата за целта ще бъдат взети от 40-те процента, които се въвеждат в правилата на новата Обща селскостопанска политика, за опазване на околната среда, министърът отговори утвърдително. „Приоритетът за опазване на природната среда е основен приоритет в бюджета“, добави той. Той припомни и въвеждането на инструментариум за допълнителни приходи, като един от тях е вносните мита на стоки в ЕС. „Добре е, че намалението на евробюджета за кохезионна политика  допълни Порожанов. За България орязването на директните плащания е минимално - с 0.79 на сто. Предложението е страната ни да получи общо над 5,6 млрд. евро за директни плащания на фермерите. Това е средно около 800 млн. евро годишно, колкото получаваме и в момента. По-чувствително е понижението на средствата по Програмата за развитие на селските райони (ПРСР), където предвидените за България средства са 1.97 млрд. евро при 2,3 млрд. евро за настоящия програмен период, предлагат от ЕК. Според изискването за въпросните 40% за екомерки, страната ни ще трябва да инвестира за целта 2,24 млрд. евро от първия стълб. От ПРСР (вторият стълб) за тази цел трябва да изхарчим поне 788 млн. евро през следващия програмен период. Освен възможността за прехвърляне на 15% от първия към втория стълб за развитие на селските райони, то още толкова те ще могат да прехвърлят и за финансиране на мерки за опазване на околната среда и във връзка с климата, при това без задължително национално съфинансиране, предлага ЕК за следващия програмен период.", "date": "2018.06.04", "title": "Повече средства за биоземеделие след 2020 г. (обновена)"}
{"url": "https://www.monitor.bg:443/bg/a/view/domashni-kucheta-nahapaha-momiche-101520", "text": "Домашни кучета нападнаха и нахапаха 16-годишно момиче в Горна Оряховица. Инцидентът станал в неделя около 20,30 часа. Пострадалата отишла на гости на свой познат и позвънила на входната врата на жилището. С отварянето обаче, върху нея се нахвърлили двете едри домашни кучета на стопанина, които я ухапали по ръката и крака. След намесата на собственика, животните били прогонени, а момичето било откарано в спешна помощ. След направения преглед и обработката на раните още същата вечер то е освободено за домашно лечение. На местопроизшествието е извършен оглед. По случая е започнато досъдебно производство.  ", "date": "2018.06.04", "title": "Домашни кучета нахапаха момиче"}
{"url": "https://www.monitor.bg:443/bg/a/view/student-vilnja-v-hotel-v-svishtov-101521", "text": "Студент от Армения вилня в хотел в Свищов и се наложи да бъде усмиряван от полицията. В неделя в 21,00 ч. в местната полиция е получен сигнал от администратор на хотел в крайдунавския град за възникнало сбиване между две групи младежи, чуждестранни студенти. Изпратеният на мястото полицейски патрул установил че инициатор за мелето е 19-годишен младеж от Армения. При вида на униформените той продължи да се държи арогантно, като блъснал единия от полицаите, направил опит да удари другия и побягнал. За задържането му се наложило да бъде използвана сила и помощни средства. Срещу 19-годишния младеж е образувано бързо производство за хулиганство и той ще бъде изправен на съд да отговаря за дръзкото си деяние.", "date": "2018.06.04", "title": "Студент вилня в хотел в Свищов"}
{"url": "https://www.monitor.bg:443/bg/a/view/kyrleji-nalaziha-plovdiv-101517", "text": "Кърлежи напъплиха зелените площи в Пловдив. Само през последните 5 дни в Инфекциозна клиника са постъпили за прегледи 6 човека, ухапани от кръвопиещото, което може да причини лаймска болест или марсилска треска. Четирима от ухапаните са били хоспитализирани, а другите двама са прегледани амбулаторно. Това съобщи д-р Милена Коларова, началник отдел „Противоепидемичен контрол” в РЗИ – Пловдив. Тя уточни, че шестимата пациенти, които са отишли да бъдат прегледани от 30 май до 3 юни т.г. в Инфекциозна клиника към УМБАЛ „Св. Георги”, са от Пловдив. Всички те ще бъдат изследвани за лаймска болест или марсилска треска, като резултатите ще бъдат готови след около две седмици. В Пловдив вече има заболели от тези две болести, сочи седмичният бюлетин на РЗИ. От 24 до 30 май т.г. в Инфекциозна клиника са били приети за лечение петима пациенти с марсилска треска, двама от които са от околните на града села. С лаймска болест е лекуван един човек за същия период. Пръскането по тревните площи в Пловдив срещу кърлежи се проведе през април и в началото на май. Приоритетно е било да се обработят първо зелените площи на училищата, детските градини и яслите, а така също детските площадки на открито, междублоковите пространства, градини и паркове, както и площадките за разхождане на кучета.", "date": "2018.06.04", "title": "Кърлежи налазиха Пловдив"}
{"url": "https://www.monitor.bg:443/bg/a/view/zadyrjaha-dvama-gorski-za-dlyjnostni-prestyplenija-vyv-velingrad-101518", "text": "Две длъжностни лица от Държавно горско стопанство „Алабак“ са задържани заради незаконна търговия с дървесина. Това е в резултат на провежданите активни действия на служителите от сектор „Противодействие на икономическата престъпност“ при ОДМВР-Пазарджик по противодействие на престъпленията, свързани с горите. Преди няколко дни органите на реда установили, че са извършва товарна дейност от временен склад, позициониран на сечище, чиято експлоатация е спряна още през 2017 година. Въпросното сечище и горски масив са общинска собственост и поради това е преустановен добивът в този район. В хода на работата по случая органите на реда разбрали, че в основата на извършеното престъпления стоят К.А.- 41г., който е началник на горски участък и неговия подчинен лесничей М.Д.- 50г. Двамата са служители на Държавно горско стопанство „Алабак“  и са организирали превоз на общо 24 куб. метра иглолистна дървесина за огрев,  която е взета от временния склад на нефункциониращото сечище.В хода на работата станало ясно, че данните в издадения превозен билет не отговарят на реалните. Транспортирането е станало с помощта на камион „Мадара“ , управляван от  водач, който доставил дървата на съвсем различно от описаното в превозния билет място. Той взел парите от клиента и след като си удържал сума за транспортните разходи предал остатъка на двамата горски служители. При разследването са извършени  разпити на свидетели, огледи на местопроизшествия, образувано е досъдебно производство. Случая е докладван на Районната прокуратура в курортния град. Междувременно служителите от сектор „Противодействие на икономическата престъпност“ извършили проверки на фирми за преработка на дървесина функциониращи на територията на гр.Пещера. Инспекциите били извършени съвместно с представители на ТДНАП-Пловдив, Регионалната дирекция по горите и Дирекция „Инспекция по труда“ в Пазарджик. В една от фирмите съвместният екип констатирал разлика в наличностите  на дървесина между водещите се в електронния дневник и реално съхраняваните в склада. Установена е и липса на задължителното за обекта фискално устройство, за което инспекторите от приходната администрация са съставили акт за установяване на административно нарушение.  ", "date": "2018.06.04", "title": "Задържаха двама горски във Велинград"}
{"url": "https://www.monitor.bg:443/bg/a/view/vilner-napravi-luksozna-jahta-za-ulicite-na-monte-karlo-101506", "text": "„Достатъчни са около 20 секунди и покривът потъва в задната част на автомобила. Доста по-малко време отнема преценката, дали ви харесва това, което гюрукът разкрива”, казва Атанас Вилнер. „Понякога са ви нужни и по-малко от 3,9 секунди, за да си създадете мнение. По-малко от тези 3,9 секунди, за които колата вдига 100”. В случая обаче, преценката на салона от страна на Вилнер отнема повече време, защото той не само го наблюдава като познавач, но и като артист. „Серийните изпълнения на Mercedes за S-Class определено са достойни за ранга на колата, но понякога малки изменения могат да придадат изцяло ново излъчване, да създадат изцяло нова атмосфера”, допълва Вилнер. Vilner Design избират именно подхода на умерената индивидуализация за този S63 Cabriolet. Екипът запазва централните кожени секции на спортните седалки, като изработва нови страници от фина кафява кожа с перфорация. Тя прелива през лумбалната област на облегалките, създавайки хомогенно излъчване. Контрастните шевове в бяло са положени вълнообразно, което подсилва контраста им спрямо геометричната ориентация на заводските тегели по седалките. Същата дизайнерска идея е продължена и по облицовките на вратите, завършвайки концепцията. Специално внимание е отделено на самия проект на перфорацията на кожата. Позициите на дупките са съобразени с тези на шевовете, така че вторите да не попадат в отворите при съшиването на отделните парчета в цели детайли. Самата форма на перфорираните групи пък е модерна интерпретация на класическите ромбове, а използваната от Vilner Design кожа, е същата, като тази положена от Mercedes-AMG по таблото на автомобила. Производителите често се отнасят лекомислено към ключа на автомобила, което е особено видно при конкретния Mercedes-AMG S63 Cabriolet. Стандартната визия на това електронно устройство може да бъде проследена повече от десетилетие назад, без почти никаква промяна, като единствено логото на AMG го прави малко по-специално. Vilner Design променят това, като покриват ключа със същата фина кафява кожа, която е използвана и в салона. Така логото на тунера от Афалтербах изпъква допълнително и устройството вече е доста по-приятно и на допир. Резултатът е стилно надграждане над проекта на Mercedes-AMG S63 Cabriolet, без намесата на Вилнер да оспорва оригиналната. Онези, които видят автомобила със свален гюрук по улиците на Монте Карло, където често се движи той, ще се убедят в това. Под предния капак на луксозния Mercedes-AMG S 63 4MATIC Cabriolet се крие 5,5-литров 8-цилиндров V-образен битурбо бензинов двигател с мощност 585 конски сили и максимален въртящ момент от 900 Нм при 2250 об/мин. Огромната тяга се предава автоматично към четирите колела, благодарение на системата за двойно задвижване 4MATIC. Двигателят е комбиниран със 7-степенна автоматична скоростна кутия с двоен съединител MCT. Мощният V8 biturbo ускорява тежащия 2235 кг кабриолет от 0 до 100 км/ч за 3,9 секунди, а максималната скорост е електронно ограничена до 250 км/ч.", "date": "2018.06.04", "title": "Vilner направи луксозна яхта за улиците на Монте Карло"}
{"url": "https://www.monitor.bg:443/bg/a/view/bezdomni-kucheta-i-kotki-umirat-v-adski-myki-v-bobov-dol-101514", "text": "Бездомни кучета и котки умират в адски мъки в квартал „Миньор“ в Бобов дол, сигнализираха местни жители. До гибелта на не едно или две животни се стигнало, след като неизвестни засега извършители разпръснали кюфтета напоени с антифриз в района. „Първо отровиха кучето Росен. То нападнало някаква жена в миналата сряда. Явно по някакъв начин е предизвикала агресията му, защото до този момент не е имало проблеми с него. Намерихме го до блока да рита и стене от болка. Гледката беше потресаваща, всички плакахме. Същата участ сполетя и друго бременно куче, което също не успяхме да спасим. Десетки са вече и умрелите котки, които най-вероятно са погълнали от колбасите, напоени с отрова“, разказаха група природозащитници. Те самите вчера са подали сигнал до полицейското управление и се надяват извършителят на зверското деяние да бъде установен. Най-вероятно ще има още жертви, тъй като колбасите убийци са разпръснати из целия район. „Ако мислите, че това е начина да се справите с бездомните кучета жестоко се лъжете. Имате проблем с едно куче, не с всички. Днес пострада едно невинно куче, утре може да е някое домашно, а защо не и някое дете“, обяснява и Валентина Велинова. По думите на бобовдолци в квартал „Миньор“ има много деца, които играят в тревните площи и не е изключено те също да пострадат, докосвайки се до отровата. „В неделя около 22 часа дойде екип от полицейското управление и ветеринар към общината. Взеха труповете на животните за аутопсия, за да се установи точно с какво са отровени. Надяваме се да има развръзка на случая, защото в района има камери, от които може да се види кой е извършителя на това зверство“, уточниха още природозащитници от Бобовдолско. Това е втора подобна акция срещу бездомните животни в миньорската община. Преди около 4 месеца няколко кучета, сред които и домашни, бяха отровени по идентичен начин, а извършителят все още не е установен.", "date": "2018.06.04", "title": "Бездомни кучета и котки умират в адски мъки в Бобов дол"}
{"url": "https://www.monitor.bg:443/bg/a/view/luna-gotvi-skandal-v-chereshkata-na-tortata-101519", "text": "Фолкиконата Луна ще забърка меню от подигравдки в рамките на „Черешката на тортата“. За завръщането си в телевизионния ефир се похвали самата тя с пост в социалните мрежи. гласят думите й. На една маса с изпълнителката на „Бягайте крачета“ ще седнат Даниел Петканов, познат още като Лудия репортер, риалити героинята Мариела Нордел, фризьорът Ивайло Колев и репортерката Деси Павлова. Макар самообявилата се за президент певица и Мариела да демонстрираха приятелски отношения в последния сезон на „Биг Брадър: Most Wanted“, се очаква най-големият скандал да се разрази между тях.", "date": "2018.06.04", "title": "Луна готви скандал в „Черешката на тортата“"}
{"url": "https://www.monitor.bg:443/bg/a/view/sedmichen-horoskop-za-2-6-uni-101515", "text": "Съботният ден вледенява отношенията, особено ако вчера сте имали някои забежки. Родените в третата декада ще получат това, което са заслужили с грижата или безгрижието си към семейството и приятелите. В неделя не се срещайте с хора, които често ви зарибяват и насочват към губещи проекти. Внимавайте с контактите в мрежата. Неблагоприятен ден за съвместни инициативи и сключване на брак. Единият със сигурност ще използва чувствата и рeсурсите на другия. На 4-и чупите с лекота прегради и ограничения, може да счупите и личния си рекорд в дадена област. Направeте първата си крачка напред в нова територия на възможности и влияние. Сега е момента да подпишете нови договори и да стартирате нов бизнес. Във вторник продължавате с устрема си напред и нагоре към върховете на славата и деловите постижения. 6-и е ден за преговори на наученото и овладяното. Предстоят изпити и конкурси, не може да се явиш неподготвен. 6-и е зареден с огромна доза агресия. Ще се раждат гениални деца, но и големи глупаци. Слънцето е в съвпад с Меркурий. За родените около 10 април се очартават проблеми във връзките и секса. Венера от Рак и Плутон от Козирог ви гледат пречупващ аспект. На 7-и сексуалната енергия подкопава здравето. Контролирайте апетитите. В петък започват реформи, включете се, за да не ви изключат.   В събота си гоните интереса и не се съобразявате с никого. Ден на преобразяването. От мили и галантни вчера, ставате студени и недостъпни днес. В неделя много хора ще бъдат излъгани в мрежата. И не помисляйте да влизате в казиното. Не участвайте в облози и залози. Вероятни са конфликти и попадане в мрежата на порока. Нищо да не се опитва за пръв път. Не е ден за нови запознанства и предложения. С пълна сила върви зарибяваща и обсебваща програма. В понеделник ще трябва да вложите цялата си сила и старание, за да постигнете замислите си. На всяка крачка ще има бариера, а и сами си слагате спирачки в някои връзки. На 5-и ще постигнете максималното следобед. Уредете си делови и работни срещи. Дори и след работа мислете за работа. Ден за пътуване, за търсене на нови възможности и ресурси. Стартират базови проекти. 6-и е много особен ден. Ще се раждат гениални деца, ще имате и гениални хрумвания, които може да ви насочат към нова пазарна ниша. Не бива да се смесват чувствата и любовта с работата. На 7-и властват агресивни аспекти. Никой на никого на прави път. Вероятно е да подложите крак на конкуренцията, да се уредите с нов договор и престижна поръчка. Ще ви хрумват блестящи идеи. На 8-и старото се руши, тръгва се по пътя на реформите на работното място, а в любовта хващате пътя на изневерите. Ако сте изостанали с определена работа в събота е добре да я свършите. В противен случай в неделя ще останете зависими от хора, на които нещо сте обещали или предложили. 3-и е силен ден за родените в първата декада, които ще притиснат околните с лични претенции и желания. Ще доминирате в групата, ще налагате и личния си избор над околните. Ако сключите брак вие ще управлявате семейните амбиции и ресурси. На 4-и може да постигнете повече от предвиденото. Включете се в състезания и конкурси, явете се на прослушвания. Ще прескочите всяка летва, колкото и високо да е вдигната. 5-и е ден за пътуване, за нови търговски инициативи, за реклама, за посещение на пазари и изложби. Всичко, което се предприеме ще тръгне добре и в бъдеще ще носи предимства и доходи. 6-7-и ще са тежки дни. Ще правите грешки, ще избирате път, от който в последствие ще се откажете, ще изпадате в зависимости и може да се решите на изневери. Ако ви хрумнат идеи не ги споделяйте, за да не ви ги откраднат. Каквото научите на 6-и запазете го в тайна и не коментирайте намеренията си. Водените дела ще се развиват в полза на конкуренцията. И като за капак не е изключен здравословен проблем. 8-и е ден на откровение. Включете резервите на пълна мощност. Ще влезете в конфликти с родители и деца. Всеки търси своя път. 2-и е особен ден показващ кой какви награди и прегрешения е натрупал. Родените в третата декада свалят маските, своите и чуждите и преживяват колапс в отношенията. Опитайте да се видите отстрани и не прекалявайте в чувствата. На 3-и е по добре да си останете у дома, вместо да излезете с непроверени хора и да залитнете отново в посоката, от която сте се отказали. Не се подавайте на илюзии, увещания и чужди мисли. Венера в хороскопа на родените около 10 юли, сключва аспект на чук и наковалня със Слънцето на родените около 10 април и 10 октомври. Всичко между вас ще става по трудния начин, с удар и болка, но пък нещо ценно ще се изкове в тежките моменти. 4-и е ден за преосмисляне на връзките. Прочистете се от вредни присъствия, прекъснете мъчителните контакти и не създавайте нови. 5-и е магичен ден, в който много неща ще потръгнат, много проблеми ще се решат и много отношения ще се подобрят. Вечерта си поръчайте сън. 6-и ще ви разкрие нечии тайни. Очертават се сблъсъци на интереси и с родените около 10 януари. Пътувайте, участвайте във всички планирани сбирки и делови връзки. До вечерта може да получите подарък от съдбата или така чаканото повишение. Все пак 5-7-и са три дни на повече късмет и всякакви екстри за водните знаци. Но на 8-и ви чакат проблеми и премеждия. Не планирайте делови и лични срещи. Предприетото в съботния ден ще ви вдига нивото и ще позволи да разширите територията си на влияние в бъдеще. Отнесете се с внимание към получените предложения и дори да сте ангажирани поемете нещо допълнително, което може да стабилизира връзките ви. Неделният ден носи негативни обрати, опасност от обсебване и желание да използваш парите, ресурсите и чувствата на другия. Бъдете много внимателни в приятелските връзки. Най-лошият ден за брак в този месец. Родените в първата декада ще изживеят стресови моменти, в които ще се почувстват ощетени и предадени. На 4-и за всичко ще ви трябват повече усилия и ресурси. Трудно ще се споразумеете за цени на стоки и услуги. На 5-и може да започнете с пропуски и разправии, но до вечерта ще извлечете максимални ползи от водените разговори. Родените в третата декада да не бързат. Почти в края на работното време ще получите това, за което отдавна претендирате или се трудите. На 6-и Меркурий е в точен съвпад със Слънцето. Може да направите изгодна сделка поради грешните ходове на конкуренцията. Губят тези, които не са в голямата игра. 7-и отприщва неустоими желания и апетити. Дано успеете да се овладеете и да контролирате ситуацията. 8-и е свързан с основата и постамента, на който ще стъпите. Стабилизирайте отношенията си с точен договор. В събота успехът ще следва родените в третата декада, особено ако се откажат от старите илюзии. Сега е момента да се действа с ум и точни сметки, а не по инстинкт. Някой ще се опита да ви изчисли и да пресметне ходовете ви. В неделя може да се окажете в капана на нечия амбиция. Не участавйте в залагания, не правете предложения и не давайте обещания. Едно обвързване в този момент ще ви навреди. Не правете прибързан ход, особено в любовта. Ако в нещо не сте сигурни, не го започвайте. 4-и ще ви донесе късмет и победа, ако се концентрирате само над най-важната си цел и не се разсейвате с дреболии. Проблемът на родените под Дева е, че често затъват в подробности и детайли, а така цялото ви се губи от погледа. На 5-и може да направите важен и обезпечаващ ход и да получите предложението, на което се надявате. Участвайте в конкурси, пътувайте, уточнете на място възникналите въпроси. Вечерта ще бъде трудна за родените в първата декада. На 6-и интересите ви ще се сблъскат с тези, които искате да привлечете за съюз, обща работа или за любов. Ще сбъркате, ако започнете връзка на работното място. Не смесвайте удоволствията със задълженията и на 7-и, когато апетитите са огромни и всеки се бори за кокала. Може да бъдете използвани като страна в чужда битка. Отложеното за 8-и ще ви осигури нова база за развитие. Тежка събота за родените в третата декада. Ще видите някого в истинската му светлина, без маска и грим. Направете си изводите. В неделя намалете контактите до минимум, постойте край огън, спретнете си барбекю в съвсем тесен кръг. Не е ден за запознанства и обвързване. Не приемайте предложения и покани, независимо екстрите, които ви се предлагат. В следващите два дни късметът ще ви следва. Ще получавате изгодни делови предложения, ще бъдете център на внимание и може да спечелите конкурс. В понеделник ще преодолеете всяка преграда, ще се решите на обезпечаващ ход и във вторник може да стартирате нова дейност. Сега е момента да се подпише и нов трудов договор. Очертават се изгодни сделки и нещо допълнително, което ще ви зарадва. 6-и е тежък и рисков ден за родените около 10 октомври. Пазете си тайните и не разгласявайте чуждите. Не смесвайте служебните с личните дела. Вечерта може да ви хрумнат блестящи идеи. Но каквото споделите в четвъртък ще работи за чужд интерес. Намалете контактите с непознати, не се обвързвайте на никаква цена. Може да продадете за жълти стотинки труда си и да работите за чужди интереси. В петък проблемите ще са повече за родените до 1 октомври. Ще се наложат ремонти и преустройствени дейности. Дано това не провали планираната почивка и пътуванията ви. Съботният ден се свързва с преобразяването, с възможноста да се измъкнем от вредни и губещи връзки и да бъдем себе си. Проблемът е, че ако се откачите от едно, в неделя може да се закачите за друго, което ще ви влезе под кожата, ще изисква цялото ви внимание, ресурси и интерес. 3-и е най-неблагоприятният ден в този месец за обвързване, годежи и брак. Символ е мрежата, паяжината от прилепващи и обсебващи връзки. Този път вие може да се окажете използвания и употребения. Ограничете до минимум кръга от познанства и ако обстоятелствата позволяват останете си у дома. В понеделник лесно се отдава енергия дори по незначителни поводи. Ще напредвате бавно, на всяка крачка ще срещате прегради. От вторник на обед навлизате в силен период. До петък ще получите ново назначение или преназначение, ще ви повишат или ще свършите много важна за семейството ви работа. За вторник вечер насрочете срещи, които биха привлекли спонсори. 6-и е денят на гения-глупак, на човека който с лекота ще сподели творчески проекти и откритя пред някой, който ще го ограби. Контролирайте чувствата. На 7-и ще действате безкомпромисно и ще си върнете отнети територии на влияние. Захапката е зверска, никой не пуска кокала, така че не очаквайте съдействие. 8-и е ден свързан с основата и фундамента. Всичко да се прави здраво. В събота се оглеждате в кривото огледало на собствените си илюзии и страсти. Липсва обективност. Бъдете сигурни, че ще получите това, което сте си заслужили в миналите дни на загриженост или безгрижие към проблемите на близките. В неделя ограничете връзките в мрежата. Разходете се сред природата. Отделете повече време на децата. Забравете за компютъра, ограничете и телефонните разговори. Бъдете сигурни, че всеки който ви потърси ще има някакво желание и едва ли ще се съобрази с вашето. На 4-и с лекота прекрачвате ограниченията, взимате изпит и уреждате важни документи. 5-и е ден на неудържимо движение напред и нагоре към важна за вас и близките цел. Концентрирайте се максимално и до вторник на обед се постарайте да свършите належащата работа. От 5-и на обед до 7-и всичко при вас ще става по трудния начин, а тези с които се налага да контактувате още повече ще ви затрудняват. Не насрочвайте за 7-и важни делови срещи. Може да очаквате подмолна игра и неуредици на работното място. Трудно ще задоволите претенциите и на близките. Ревността е повсеместна. Каквото отложите за петък ще отвори нова страница в живота ви, ще помогне да се окопаете на сигурна и стабилна позиция и да започнете по-добра и високо платена работа. Започвате нова игра и в любовта. Съботният ден определя точна граница между тези, които са ви предали и тези, които въпреки всичко са останали приятели. Дайте си сметка на кого и какво може да разчитате. 3-и е зареден с агресия и желание за използване на чуждите ресурси. Контролирайте емоциите, не давайте прекалени предимства на тези, които с нещо са ви впечатлили. Всеки залага своята мрежа и се стреми да улови някой наивник. И в предложението за брак ще има задкулисни мисли и елементи на неравностойна игра. 4-и дава предимства на съвместните усилия. Денят е магичен, ще намерите ново рашение на проблема, с който от доста време се сблъсквате. Концентрирайте се над главната задача и цел и не се разсейвайте с друго преди да я постигнете. 5-и е ден за нови контакти, за пътувания и огледи на нови места и терени, за преговори и спонсорски инициативи. На 6-и проблемите ще са повече за родените около 10 януари. Плутон от вашия знак е в точна опозиция на Венера от Рак. Вероятни са изневери и нова връзка по остеството на работата и бизнес ангажиментите ви. Не смесвайте работата с интимноста и ще избегнете проблемите. Ако не сте сигурни в себе си, не нападайте и не се дръжте манипулативно на 7-и. Това е ден на големите апетити, на желанието да вземеш и да употребиш всичко, което е оставено без контрол и грижа. На 8-и се занимавайте само с базови проекти. В събота всеки е изправен пред своето огледало. За един то е криво, за друг право. Всеки вижда нещата така както му изнася. На 3-4-и Луната от вашия знак е в брилянтен аспект със Слънце и Меркурий и в проблемна позиция спрямо Юпитер. Ако спазвате закона и не прекрачвате правилата всичко ще е наред. Родените в първата декада ще поставят своите ултиматуми в неделния ден и няма да допуснат на късмета да им се изплъзне. Играта не е равностойна, дано вие сте водещата страна. Но в понеделник всичко запланувано ще се постигне с лекота. Ще се появи неочаквана подкрепа, може да се прескочи всяка бариера и да се надживеят и надраснат страховете и проблемите. В този ден ще излезете победители от всяка битка, стига да се съобразявате със закона. За родените в третата декада 5-и ще донесе покани, предложения и възможност за сключване на нови договори. Пътувайте, търсете начин за внедряване в нова среда. Ще се намерят спонсори и съюзници в една нова игра. Но на 6-и не се намесвайте в играта на другите, за да не пострадате. 7-и ни разделя на хищници и тревопасни, на гладни и постещи. Няма друго положение освен това на хищникът и неговата жертва. И посредниците може да бъдат изядени и употребени. Отложенето за петък ще ви помогне да се окопаете на стабилизираща позиция.   2-и е ден на промяната. Ще видите някого в истинската му светлина и ще разберете намеренията му. Не започвайте и не планирайте за неделния ден дълготрайно обвързване. Ако се вържете, после трудно ще се развържете. На 4-и може да постигнете лични рекорди, да преодолеете преградите по пътя и собствените си притеснения. Изправете се и заявете какво искате и към какво се стремите. Ден за гладуване и духовно прозрение за пътя напред. От обед на 5-и Луната навлиза в Риби и носи промени не само в отношенията и работната среда, но и в разбиранията и изискванията ви към околните. Пътувайте, преговаряйте, стиснете си ръцете с нови партньори и подновете договорите със старите. Добре е за търговия с полуфабрикати и с полуготова продукция. Може да намерите допълващ бизнеса ви партньор, чрез който да затворите взаимно произвадствения си цикъл. Дава се клетва за вярност и е много добре да се започне нова работа. На 6-и около вас ще гърми и трещи, ще има остри сблъсъци на интереси, в които не е препоръчително да се намесвате. Не давайте и непоискани съвети. Вечерта ще ви посети личната ви муза, ще ви хрумне нещо наистина специално. Петък е денят на основата и фундамента. Ако правите всичко здраво и влагате качествени материали няма начин да не успеете. Започнете нужните ремонти и преустройства.", "date": "2018.06.04", "title": "Седмичен хороскоп за 2 - 6 юни"}
{"url": "https://www.monitor.bg:443/bg/a/view/brajyn-de-palma-pravi-horyr-po-sagata-uajnstijn-101510", "text": "Американският режисьор и сценарист Брайън Де Палма пише сценарий на филм на ужасите, в основата на който ще бъде историята на Харви Уейнстейн. разказа Де Палма в интервю за вестник „Паризиен“.  Един от най-шумните скандали в Холивуд през последната година избухна, след като влиятелният кинопродуцент Харви Уейнстейн беше обвинен в сексуален тормоз и насилие над десетки жени, сред които прочутите актриси Анджелина Джоли, Ума Търман и Ашли Джъд. Той беше уволнен от собствената си компания, а властите на Ню Йорк се самосезираха и започнаха разследване.  Скандалният продуцент беше арестуван на 25 май и пуснат още същия ден под гаранция от 1 милион долара. Делото му ще бъде гледано на 30 юни.", "date": "2018.06.04", "title": "Брайън де Палма прави хорър по сагата „Уайнстийн“"}
{"url": "https://www.monitor.bg:443/bg/a/view/kmet-dade-kurban-za-sveti-duh-101511", "text": "В неделята след Свети Дух за 4-и пореден път на Заюва поляна над Благоевград, която днес се нарича храмов комплекс „Памет и вяра“ кметът д-р Атанас Камбитов даде курбан за здраве и благоденствие на жителите на областния град. Над 1000 граждани и гости дойдоха край 33-метровия Кръст, пазител на града и запалиха свещ в параклиса „Свети Дух“. Кметът Атанас Камбитов поздрави съгражданите си по случай  празника и припомни с благодарност и почит името на покойния Неврокопски митрополит Натанаил, „Днес сме тук да се помолим за здраве, за закрила,  и  на този ден, да си спомним за дядо Натанаил, Бог да го прости! Човекът, който освети кръста, благодарим и на Дядо Серафим, на нашите отци, за това, че винаги са с нас. Да благодарим и на хората, които помогнаха да може да бъде изграден този кръст. Благодаря и на кметовете, които се включиха в организацията за курбана. Желая на всички здраве! Бог да пази Благоевград!“ .    Отец Андон Шавулев от благоевградския храм „Въведени Богородично“ освети 14-те казана с курбан и заедно с другите отци от благоевградския храм отслужиха  литургия за здраве, после благословиха трапезата. РУМЕН ЖЕРЕВ Снимки: Велизар Еремиев - Чочо  ", "date": "2018.06.04", "title": "Кмет даде курбан за „Свети Дух"}
{"url": "https://www.monitor.bg:443/bg/a/view/obnoviha-713-kvartalni-gradinki-v-stolicata-101484", "text": "713 междублокови пространства са обновени по програма „Зелена София“ от 2011 година насам. Това сочи справка на Столичната община, изготвена за „Монитор“. За последните седем години от „Московска“ 33 са заделили над 2,5 млн. лв. за материали и оборудване, които са предоставили на живущите в блоковете, за да изградят или обновят градинките пред дома си. Така чисто нова градинка, засадена по вкуса на гражданите, струва на общината по-малко от 4000 лв. „Програмата „Зелена София“ има за цел обновяване на междублоковите пространства - общинска собственост с активното участие на гражданите, като създава възможност за озеленяване и изграждане на прилежащите към блоковете зелени площи, подмяна или ремонт на елементите на парковото обзавеждане, създаване на зони за отдих“, обясниха от Столичната община. Плановете за обновяването на пространствата се изработват от регистрираните етажни собствености или от неправителствени организации. „Зелена София\" не предоставя директно финансови средства, а осигурява материалите и оборудването за изпълнението на проектите. От „Московска“ 33 осигуряват безвъзмездно дървесна и храстова растителност, цветя, тревна смеска, паркова мебел, материали за ремонт - пясък, плодна пръст, бетонови плочи, боя и др. и инструменти и машини - лопати, мотики, ножици за храсти и жив плет, косачки и храсторези и др. В първата година от създаването на програмата са подадени едва 68 проекта за обновяване на зелената площ пред блока, а за изминалата те са били 125. Най-много искания са заявени през 2015 г. - 135 проекта. Финансирането на програмата е различно всяка година като зависи от бройката на кандидатстващите. От 21 май стартира тазгодишното кандидатстване с проекти за подобряване на градинките пред блока. Крайният срок за подаване на документи е 18 юни. Размерът на средствата за финансиране на проекти за 2018 година е 500 хиляди лева.", "date": "2018.06.04", "title": "Обновиха 713 квартални градинки в столицата  "}
{"url": "https://www.monitor.bg:443/bg/a/view/paketcheto-maslo-skochi-na-edro-s-53-za-godina-101483", "text": "За последната година пакетчето краве масло от 125 грама е поскъпнало на едро с цели 80 стотинки или с 53% и вече се предлага средно по 2,29 лв. В началото на юни 2017 г. цената му на борсите бе 1,50 лв./бр. По-голямата част от продукта е вносен и търговците се оправдават по-скъпите доставки от чужбина. При останалите млечни продукти разликите спрямо началото на миналото лято не са толкова големи. Масовият кашкавал „Витоша“ преди година се е продавал на едро средно по 10,09 лв./кг, а сега с десетина стотинки по-скъпо - по 11,21 лв. През последната седмица най-ниската цена на едро от по 8 лв./кг е била отчетена в Стара Загора и Добрич, а най-високата от почти 15 лв. в Ловеч, сочат данните на Държавната комисия по стоковите борси и тържищата (ДКСБТ). Само в 4 района на страната - Благоевград, Плевен, Сливен и Стара Загора максималните цени в периода 29 май - 2 юни са били под 10 лв./кг. Поскъпването при кравето сирене на едро за последните 12 месеца е малко по-голямо - в рамките на 15 ст. на кило. Средната му цена за миналата седмица е на ниво от 5,87 лв./кг, срещу 5,71 лв. лани. През миналата седмица най-ниската цена на едро от 4,80 лв./кг е регистрирана в Сливен. Най-високите от 8,12 лв./кг и 8,10 лв. са отчетени съответно във Велико Търново и Ловеч. В 9 области на България максималните борсови цени за миналите 5 работни дни на кравето сирене са били на ниво 6.00 лв./кг или под тази граница. Прясното и киселото мляко за последната година запазват сравнително стабилни цени на едро. В началото на миналия юни прясното мляко в кутия от 1 л с масленост от 3% е вървяло по борсите по 1,60 лв./л, а сега - по 1,49 лв. Киселото мляко пък в кофичка от 400 грама с масленост от 3% и нагоре се предлагаше през миналата седмица на едро по 0,81 лв., срещу 75 ст. преди година. Имитацията на сирене с хидрогенизирана растителна мазнина спрямо миналата година е по-евтино с 13 ст. и на борсите се предлага по 2,24 лв./кг.", "date": "2018.06.04", "title": "Пакетчето масло скочи на едро с 53% за година"}
{"url": "https://www.monitor.bg:443/bg/a/view/tom-kruz-snima-prodyljenie-na-top-gyn-101508", "text": "Том Круз отново е сложи слънчевите очила на Маверик, защото се връща на борда на любимия си самолет F/A-18 Hornet, който през 1986 г. го изстреля на върха на Холивуд. Той обяви в личния си профил новото начинание, като качи актуална своя снимка, на която се вижда как гледа към машината и надпис, който минава през кадъра „Почувствай нуждата“. Продължението, което ще носи името „Топ Гън: Маверик“, ще се развива 30 години след първия филм. Маверик се е превърнал от лейтенант в капитан, или поне така показват новие нашивки на униформата му. А Военноморските сили на САЩ отново дават достъп на филмовия екип до една от своите бази за снимките на продължението. Тя се намира в Коронадо, Калифорния. Говорителят на Пентагона Дейна Уайт коментира, че все още не е прочела сценария на филма, но ще се работи \"много близо\" със създателите му, за да се гарантира, че американските авиатори ще бъдат представени по един \"реалистичен начин\". Том Круз и продуцентите от Paramount Pictures са избрали да направят премиерата на втората част на „Топ Гън“ на 12 юли 2019 г. А докато камерата се върти, снимката на Том Круз неволно предизвика размяна на реплики в Twitter между Военновъздушните и Военноморските сили на САЩ. Двата клона на американската армия си размениха закачки през официалните си профили на тема самолета на Маверик. \"Ако Маверик наистина има нужда от скорост, той трябва да скочи в един от нашите F-15E Strike Eagle! Максималната им скорост е 2872 км/ч\", написха Военновъздушните сили. КОлегите им пък отвърнаха с култова реплика от първата лента: \"Помнете, момчета, не се дават точки за второто място\".", "date": "2018.06.04", "title": "Том Круз снима продължение на „Топ Гън“"}
{"url": "https://www.monitor.bg:443/bg/a/view/domoupraviteljat-v-primkata-na-mantaliteta-101495", "text": "От няколко години етажните собственици по закон трябва да са регистрирани в общината и са длъжни при всяка промяна на управата си да информират местните власти. На книга нещата изглеждат добре, но в действителност в много от кооперациите всеки гледа да се скрие в миша дупка, но да не си мръдне пръста за общите части. Един си продава апартамента и не плаща дори дребните суми за чистачката, какво остава да даде някой лев за ремонт. Втори докарва ромска бригада да оправи покрива и те естествено си оставят ръцете. Той обаче защитава „качеството“ на ремонта, независимо че и в неговия апартамент тече при всеки дъжд. Трети пък все иска нещо, но и той не знае точно какво. Изобщо мила родна картинка, която е видна и от хилядите олющени фасади в градовете ни. Най-потърпевш от скатаването на всички е нароченият за домоуправител. Той се чуди как да се съберат пари за да се оправят плочките в двора или да се смени вратата, счупена от друг съсед решил да отреже дърво, което пада върху нея. Накрая и домоуправителят го удря „на уволнение“ и тръгва да търси фирма да му върши работата, но и това е трудно, защото отново никой не иска да плаща. Какво да се прави, векове ще трябват за да се промени манталитетът на повечето от нас.  ", "date": "2018.06.04", "title": "Домоуправителят в примката на манталитета"}
{"url": "https://www.monitor.bg:443/bg/a/view/zemedelski-ministri-ot-es-i-chujdi-jurnalisti-na-obikolka-u-nas-101494", "text": "Земеделски министри от ЕС и група чужди журналисти днес ще са на обиколка в няколко района на страната. Мероприятието е в рамките на Неформалната среща на Съвета на министрите на земеделието и рибарството на ЕС с участието на Еврокомисаря по земеделие и развитие на селските райони Фил Хоган, която е в програмата на българското европредседателство. Гостите ще посетят оранжерия за биологично отглеждане на плодове и зеленчуци в с. Звъничево, област Пазарджик, винарска изба в с. Московец, община Карлово, Музея на розата и с Ясеново, Казанлъшко, където ще видят как се бере маслодайна роза.", "date": "2018.06.04", "title": "Земеделски министри от ЕС и чужди журналисти на обиколка у нас"}
{"url": "https://www.monitor.bg:443/bg/a/view/desetki-zaginali-i-stotica-raneni-pri-izrigvane-na-vulkan-v-gvatemala-101512", "text": "Десетки загинаха, а стотици бяха ранени след изригването на вулкана Фуего (в превод от испански огън) в Гватемала, предадоха световните информационни агенции.. Според данните на местната полиция, жертвите са най-малко 25, а пострадалите - 300 души. Засегнати от вулканичната дейност са 1,7 милиона души. Пепелта, изхвърлена от вулкана достигна височина от 10 километра, а потокът от гореща лава е дълъг 8 километра. В департаментите Чималтенанго, Сакатепекесе и Ескуинтле е обявено положение на стихийно бедствие. В Гватемала бе обявен тридневен национален траур в памет на загиналите. Бедствието е засегнало селища в радиус на около 25 километра. Вулканът е с надморска височина от 3700 м. Над 3000 души, живеещи в района, са били евакуирани. Свидетели разказват как виждат лавата да се движи към тях. Затворено е летище в столицата. Президентът Джими Моралес призова хората да сътрудничат на властите и обяви извънредно положение. Това е най-мощното изригване на вулкана за последните години. Израел храна, одеяла и лекарства на Гватемала, която последва примера на САЩ и премести посолството си в Израел от Тел Авив в Ерусалим, ставайки втората страна, направила това. .", "date": "2018.06.04", "title": "Ад под небето: Вулканът Fuego погреба десетки в Гватемала (ВИДЕО)"}
{"url": "https://www.monitor.bg:443/bg/a/view/samo-1-ot-20-kooperacii-plashta-za-domoupravitel-101479", "text": "Едва във всяка двадесета жилищна кооперация у нас съсобствениците плащат на избрания от тях домоуправител за да движи работата по поддръжка на общите части, научи „Монитор. Според председателя на Българската фасилити мениджмънт асоциация (БГФМА) Иван Велков обаче не повече от 1-2% от жилищните кооперации в България се управляват от професионални домоуправители. Той поясни, че в случая не става дума за домоуправителите избрани сред обитателите на етажната собственост, на които комшиите им плащат някаква минимална сума да се занимават с мениджмънта на сградата. „Професионален мениджмънт има основно в новите кооперации и в затворените комплекси в големите градове и в курортите”, уточни Велков. Даниела Грозева от една от посредническите агенции в София пояснява, че таксата за поддръжка на общите части в затворените комплекси е по-голяма дори е упомената в договорите за покупка на жилищния имот. „В по-малките тя е по-висока, защото общата сума се разпределя върху по-малко на брой собственици, а при по-големите е по-ниска”, обяснява тя. По думите й, за това и купувачите на апартаменти в такива комплекси се интересуват и от размера на въпросната такса и някои хора с неголеми финансови възможности дори се отказват от подобна инвестиция. „В масовите жилищни кооперации и панелните блокове в периферните квартали обикновено на избраните домоуправители се плащат дребни суми до не повече от 100 лв.”, казва още тя, но и това не се прави много често. Собственикът на агенция за недвижими имоти Тихомир Цаков смята, че именно заради подобни малки „хонорари” делът на етажните собствености плащащи на домоуправителя е по-голям. Така съкооператорите възмездяват съседа си за изхабеното време и нерви и в същото време си осигуряват по-голямо спокойствие. Наемането на външни домоуправители от фирма, според офертите им в сайтовете, излиза по 4-5 лв. на апартамент. В болшинството от случаите обаче те предпочитат да се занимават с големи блокове и едва ли биха отишли срещу 50 лв. на месец да обслужват кооперация от десетина апартамента. Административните услуги, които те предлагат, включени в общия им пакет обикновено включват организиране и провеждане на Общо събрание на етажната собственост, изготвяне и гласуване на правилник за вътрешния ред и контрол за неговото спазване, създаване и администриране на книгата на собствениците, регистрация на етажната собственост в общината и при желание на клиентите съхраняване на документи, касаещи сградата.", "date": "2018.06.04", "title": "Само 1 от 20 кооперации плаща за домоуправител"}
{"url": "https://www.monitor.bg:443/bg/a/view/moderno-semejstvo-s-tradicionno-chuvstvo-za-humor-101505", "text": "На фона на мрачни драми като „Историята на прислужницата“, разказваща борбата за свобода на секс прислужницата по неволя Офред, и медицински сапунки като „Анатомията на Грей“, където дори лекарите лягат под ножа, добър ситком винаги се явява глътка свеж въздух. Толстой казва, че всяко нещастно семейство е нещастно посвоему. Нелепите неволи на фамилия Причет обаче могат да ни разплачат от смях. В случай, че сте живели в пещера последните девет години и не знаете кои са те, барикадирайте се на дивана през уикенда и се потопете Членовете в това „Модерно семейство“ са толкова колоритни и различни, че ще се припознаете поне в един от тях. Глава на фамилията е поостарелия бизнесмен Джей Причет, който лази по нервите на много по-младата си втора съпруга.  В неговата кожа скача Ед О`Нийл, разсмивал от баба до бебе като Ал Бънди от култовия сериал „Женени с деца“. Ролята на половинката му с огнена кръв Глория е поверена на София Вергара, а образът няколко години подред  я поставя на върха на класациите за най-високоплатени телевизионни актриси. Идилията в луксозния им дом е допълнена от сина на Глория – Мани (Рико Родригез) , който се разкъсва между писането на поезия и бушуващите си хормони.  Скоро се появява и общ наследник на двойката – малкият Джо (Джереми Магуайър), който бързо става шефа вкъщи. Дъщерята на Джей – Клеър (Джули Боуен) е безскрупулна кариеристка, чиято най-голяма радост в живота е да плаши хората на Хелоуин. Съпругът й Фил (Тай Бърел) би се разделил с бъбрека си за да спечели одобрението на Джей, а когато не се опитва да го впечатли – прави фокуси и разхожда лами. Тази причудлива двойка има за задача да отгледа три деца – красивата, но глуповата Хейли (Сара Хайланд), непоправимата зубърка Алекс (Ариел Уинтър) и мързеливият Люк (Нолън Гулд). Джей има и син – некадърният адвокат Мичъл (Джеси Тайлър Фъргюсън), който не може да се отърси от демоните на детството си, белязано от предразсъдъци и страхове относно сексуалната си ориентация. Мичъл и капризният му партньор Камерън (Ерик Стоунстрийт) осиновяват малката Лили (Обри Андерсън-Емънс) от Виетнам, която с вълна от саркастични коментари. Привързаността към симпатично инфантилните герои е неизбежна след изповедите им пред камерата, тъй като продукцията е мокюментари ( б. а. – пародийна документалистика.) Добрата новина за тези, които знаят с кого си имат работа е, че „Модерно семейство“ се завръща с осми сезон в българския ефир. Сериите ще се въртят всеки делничен ден по bTV Comedy от 23 ч. Още първи епизод ще ни потопи в трагикомедия - сватба, погребение и по традиция – скандал, в който всеки е виновен и обвинява другия. Като ново попълнение в каста ще видим звездата на американския футбол Пейтън Манинг, който ще се разходи в маратонките на треньор Гари, в опит да насърчи спортните  начинания на Мани.", "date": "2018.06.04", "title": "„Модерно семейство“ с традиционно чувство за хумор"}
