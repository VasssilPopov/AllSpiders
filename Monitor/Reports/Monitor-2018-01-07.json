{"url": "http://www.monitor.bg/a/view/33371-%D0%91%D0%BE%D1%80%D0%B8%D1%81%D0%BE%D0%B2-%D0%A2%D1%80%D1%8F%D0%B1%D0%B2%D0%B0-%D0%B4%D0%B0-%D0%BF%D0%BE%D0%B4%D0%BE%D0%B1%D1%80%D0%B8%D0%BC-%D0%BE%D1%82%D0%BD%D0%BE%D1%88%D0%B5%D0%BD%D0%B8%D1%8F-%D0%BC%D0%B5%D0%B6%D0%B4%D1%83-%D0%95%D0%A1-%D0%B8-%D0%A2%D1%83%D1%80%D1%86%D0%B8%D1%8F-%D0%9E%D0%91%D0%97%D0%9E%D0%A0/", "text": "Историята не бива да е пречка за добросъседството ни, обяви Ердоган\n                    България трябва да подобри отношенията между ЕС и Турция през 2018 година, първата половина от която е председателстващ Съвета на съюза. Това посочи премиерът Бойко Борисов, който присъства на официалното откриване на обновения православен храм „Свети Стефан” в Истанбул. На церемонията заедно с него бяха патриарх Неофит, главният мюфтия на мюсюлманите в България Мустафа Хаджи, Вселенският патриарх Вартоломей, президентът и премиерът на Турция Реджеп Ердоган и Бинали Йълдъръм, дипломати и общественици. В двора на т.нар. Желязна църква българи от Истанбул и съседни градове пристигнаха специално за церемонията.„Обикновено смесените общности или изселниците се ползват за натиск, конфликт. Ние имаме редкия шанс да направим така, че българските изселници, мюсюлманите в България да бъдат мост на приятелство, мост на сигурност, да гарантират сигурността на етническата толерантност. България винаги се е старала да има перфектни отношения и с християнския, и с мюсюлманския свят. Премиерът Йълдъръм ясно каза – бият се мюсюлмани с мюсюлмани, християни с мюсюлмани, тероризъм навсякъде, дори в най-големите европейски столици. Само заедно можем да го преборим, само заедно можем да бъдем ефективни, само при пълен обмен на информация. София и Истанбул са столици, в които етническата толерантност са пример за подражание. В София на един квадратен километър имаме християнски храм, джамия, католически храм и синагога и всички ние живеем в мир. Бих цитирал президента Ердоган, защото съм солидарен с казаното от него”, посочи Борисов при откриването на храма. И добави: „Ние сме длъжни през 2018 година да нормализираме и да направим отношенията между ЕС и Турция такива, каквито само преди няколко години бяха. И бизнес отношенията, и културните отношения, и най вече сигурността и толерантността минават през подобряване на отношенията.”Тримата с Ердоган и Йълдъръм бяха единодушни, че събитието е знаково и показва толерантността между вероизповеданията и добрите отношения между двете държави. „Много е лесно да се говори и да се противопоставя, много е трудно да се гради мир. Европредседателството е за 6 месеца, а с Турция сме съседи от векове и за векове. България е важна държава, велика държава, но не бива да й се възлагат огромни отговорности. Можем да посредничим, можем да настояваме, защото само мирът, подобряването на отношенията с Турция и Европа дава решения на много въпроси\", посочи също така Борисов.\"България в момента е председател на ЕС и днешният ден всъщност е послание за международната общност. Истанбул показва, че различните култури и религии живеят заедно. Желязната църква е храм за българската общност, но тя показва красотата на Истанбул. Лошите спомени от историята не би трябвало да хвърлят сянка върху надеждата и възможността да си съжителстваме мирно, затова ние мислим, че трябва да има обединение на религиите и единство в многообразието\", заяви от своя страна Ердоган. Той даде примери за политиката на Турция спрямо всички религиозни храмове и изрази надежда, че както в Турция се реставрират и съхраняват храмове, така и в България също може това да се случва с усилията и на двете държави. \"Ние вярваме, че всеки трябва да е свободен да изповядва своята религия и ние трябва да гарантираме тази негова свобода. Надявам се това наше сътрудничество да продължи и с историческите, и с религиозните паметници, които се намират в България”, посочи още Ердоган. В своето изказване Йълдъръм също се спря на толерантността. \"Реставрирайки църквата „Свети Стефан\" ние я отворихме за нашите граждани християни и по този начин изпълнихме своя отговорност, идваща от нашите деди. Това е най-добрият пример за толерантността, която датира тук от стотици години насам. В нашата страна имаме граждани от различни религии и за да могат да изпълняват своята религия в спокойствие, мир и да могат да живеят заедно, Истанбул и нашето правителство полагат всички усилия и това е една от важните ни задачи”, отбеляза той.\"Да ни е честит обновеният храм \"Свети Стефан\" и да се издига българският дух в нашите отношения за доброто на нашите страни, църкви и народи“, каза пък по-рано патриарх Неофит, който се спря на факта, че денят е слънчев. И допълни: „Слънчево е и на душата ми, както и на душата на всички българи, които знаят каква стойност за нашата България има построяването на този храм.“  \n\n\n                    ", "date": "2018.01.07", "title": "Борисов: Трябва да подобрим отношенията между ЕС и Турция (ОБЗОР)"}
{"url": "http://www.monitor.bg/a/view/86269-%D0%A2%D1%8A%D1%80%D1%81%D0%B8%D0%BC-%D0%BF%D0%B0%D1%80%D0%B8-%D0%B7%D0%B0-%D0%A7%D0%B8%D0%BD%D0%B8%D1%8F%D1%82%D0%B0-%D0%BD%D0%B0-%D0%91%D1%83%D0%B7%D0%BB%D1%83%D0%B4%D0%B6%D0%B0-%D0%BE%D1%82-%D0%95%D0%B2%D1%80%D0%BE%D0%BF%D0%B0/", "text": "\n                    Българската държава търси средства от Европа за възстановяване на монумента на връх Бузлуджа, съобщи старозагорският областен управител Гергана Микова. Това става чрез създадената от младия архитект Дора Иванова фондация „Проект Бузлуджа“, която е представила идеите си през общественото движение за опазване на европейското културно и  природно наследство „Европа Ностра“ с президент Пласидо Доминго. Първото за тази година заседание на организацията е насрочено за 16 януари и ще се проведе в Люксембург съвместно с института на Европейската инвестиционна банка. На него се очаква да бъдат определени 12 проекта, които да продължат участието си в конкурсната надпревара. Финалът е на 15 март, когато ще стане ясно кои от тях ще получат подкрепа. Сред  представените освен проекта за монумента на старопланинския връх са разработки, свързани с историческите центрове на Виена и албанския град Аргирокастро.Проектът на арх. Дора Иванова под наслов „Бузлуджа паметта на времето“ предвижда с минимално финансиране /около 2 млн евро/ да се санира сградата и да бъдат спасени, доколкото е възможно, мозаечните пана вътре, а централната зала да бъде превърната в място за дискусии. Завършилата в Германия авторка предвижда монтирането на панорамен асансьор по 70-метровия пилон и направата на площадка на самия връх. Проектът е получил първоначалната „благословия“ на притежателя на авторските права арх. Георги Стоилов. До този момент няма пълна яснота как ще бъдат набирани средствата, невъзможно беше ад се кандидатства и за еврофинансиране поради липсата на категорично становище дали монументът и паметник на културата и ако е – от какъв тип, припомнят запознати. Междувременно почти ежедневно в старозагорската областна администрация, която пряко отговаря за стопанисването на обекта, който е държавна собственост, постъпват предложения от граждани и обществени организация за отварянето му за посещения. Няколко филмови студии са поискали Чинията да бъде използвана за снимачна площадка на различни продукции.От седмица монументът е вече с жива полицейска охрана, шестима униформени денонощно патрулират в района, за да предотвратят несанкционирани опити на българи и чужденци да проникнат във вътрешността.Като повече от естравагантна мнозина окачествиха една от последните идеи пилонът на чинията да бъде трансформиран в гигантска статуя на Христос.\n                    ", "date": "2018.01.07", "title": "Търсим пари за Чинията на Бузлуджа от Европа"}
{"url": "http://www.monitor.bg/a/view/36753-%D0%A0%D0%B5%D0%B3%D0%B8%D1%81%D1%82%D1%80%D0%B8%D1%80%D0%B0%D1%85%D0%B0-18%D1%87%D0%B0%D1%81%D0%BE%D0%B2%D0%BE-%D0%B7%D0%B0%D0%BC%D1%8A%D1%80%D1%81%D1%8F%D0%B2%D0%B0%D0%BD%D0%B5-%D0%BD%D0%B0-%D0%B2%D1%8A%D0%B7%D0%B4%D1%83%D1%85%D0%B0-%D0%B2-%D0%94%D0%B5%D0%B2%D0%BD%D1%8F/", "text": "\n                    Наднормено замърсяване на атмосферния въздух по показателя „фини прахови частици“ отчете Автоматичната измервателна станция „Изворите“ в Девня. Запрашеността на въздуха е продължила около 18 часа, като е измерванията са регистрирни от 13,30 часа на Йордановден до 7,30 часа в неделя на Ивановден.Диаграмите показват, че са достигнати стойности от близо 80 микрограма на кубически метър въздух при пределно допустима норма от 50 микрограма, показва справката в специалното приложение на сайта на Община Девня за качеството на въздуха.Според РИОСВ-Варна, източник на наднорменото запрашаване на въздуха в Девня е битовото отопление на твърдо гориво. Тезата на екоинспекцията обаче бе сериозно разколебана миналото лято, когато същата станция отчете наднормено замърсяване с фини прахови частици в продължение на 3 денонощия през неотоплителния месец август, припомнят хората от Девня. От общината в Девня също не са съгласни с обснението на екоинспекцията, зашото Автоматичната измервателна станция „Изворите“ е промишлено ориентирана и с обхват на действие от 2 километра. Ето защо в нейния периметър попадат само замърсявания от производствата от Индустриална зона – Север, обясниха от общината.\n\n\n                    ", "date": "2018.01.07", "title": "Въздухът в Девня запрашен над нормата   "}
{"url": "http://www.monitor.bg/a/view/46230-%D0%9C%D0%BB%D0%B0%D0%B4e%D0%B6%D0%B8-%D0%BE%D1%82-%D0%A2%D1%8A%D1%80%D0%BD%D0%BE%D0%B2%D0%BE-%D0%BF%D0%BE%D1%87%D0%B8%D1%81%D1%82%D0%B8%D1%85%D0%B0-160%D0%B3%D0%BE%D0%B4%D0%B8%D1%88%D0%BD%D0%B0-%D1%86%D1%8A%D1%80%D0%BA%D0%B2%D0%B0/", "text": "„Св. Спас” на Колю Фичето била ползвана от комунистите за боксов салон\n                    След десетилетия потънала в бурени и превърната в пущинак и змиярник, старата търновска църква „Св. Спас” вече има нов вид. В началото на годината в социалната мрежа Фейсбус група млади хора обявиха, че на Ивановден организират акция по почистването на забравения храм. На призива им откликнаха над 50 човекаа, които въоръжени с мотики, лопати и други селскостопански инструменти, ръкавици и чували за няколко часа изчистиха всички боклуци, клони и треви във и около възрожденския храм. Акцията премина под звуците на кръшни български хора и народна музика. Църквата „Св. Спас” се намира в старата част на Велико Търново, до Регионалната библиотека и Музея „Възраждане и Учредително събрание”. Тя е едно от творенията на Колю Фичето. Завършена е през 1862 г. През 1913 г. горната част на църквата е почти напълно разрушена и е използвана като салон за сказки. А по време на комунизма, след 1944 г. Божият храм е превърнат първо в боксов салон, а след негов него се съхранява архива на Народната милиция. След 70-те години на ХХ век сградата е изоставена и започва да се руши. През 1984 г. в нея започват разкопки и е одобрен проект за нейната реставрация и консервация. Той обаче не е довършен. А след падането на комунизма църквата окончателно е забравена. През последните години над нея е поставен покрив, който макар и частично предпазва руините. Много от младите жители и гости на Велико Търново, които вчера взеха участие в почистването на църквата бяха на едно и също мнение – че общината и митрополията трябва да се обединят и да намерят пари за цялостно възстановяване на стария Божи храм и превръщането му в действаща църква или музеен обект. „Срамота е една от емблематичните сгради на старата столица, която е и един от шедьоврите на Колю Фичето да бъде оставена да се самоунищожи”, заявиха младите хора на Търново.  \n\n\n                    ", "date": "2018.01.07", "title": "Младeжи от Търново почистиха 160-годишна църква"}
{"url": "http://www.monitor.bg/a/view/38302-%D0%9F%D0%BE%D0%BF-%D1%84%D0%B8%D0%BD%D1%82%D0%B8%D1%80%D0%B0-%D0%BC%D0%B5%D1%80%D0%B0%D0%BA%D0%BB%D0%B8%D0%B8-%D0%B7%D0%B0-%D0%BA%D1%80%D1%8A%D1%81%D1%82%D0%B0-%D0%B8%D0%B7%D0%B2%D0%B0%D0%B4%D0%B8-%D0%B3%D0%BE-%D1%81%D0%B0%D0%BC-%D0%BE%D1%82-%D0%BD%D0%B0%D0%B4%D1%83%D0%B2%D0%B0%D0%B5%D0%BC-%D0%B1%D0%B0%D1%81%D0%B5%D0%B9%D0%BD/", "text": "\n                    В пошла пародия се превърна ритуалът по изваждането на кръста на Богоявление в Любимец, възмутиха се миряни в социалните мрежи. Хората останали втрещени от поведението на местния отец Трифон Караджонов.След като приключила празничната литургия в църквата, свещеникът поканил присъстващите да излязат навън. Други години кръстът бил хвърлян в казани със светена вода в храма, но този път отецът бил подготвил изненада на миряните. Той напълнил с вода кръгъл надуваем басейн с диаметър около 2 метра. Отец Трифон заявил, че разпятието ще бъде хвърлено в басейна. Имало трима желаещи да хванат светинята, но си били забравили кръщелните. Попът ги пратил да ги вземат. Докато останалите чакали мераклиите, свещеникът, незабелязан от никого, хвърлил 10-сантиметровото кръстче в надуваемия съд. След което запретнал крачоли, влязъл в басейна и измъкнал разпятието. „Миряните останаха втрещени. Подобно опорочаване на ритуала никъде другаде не може да види“ възмущават се местните във Фейсбук. Там бяха публикувани и снимки от нелепата ситуация.\n                    ", "date": "2018.01.07", "title": "Поп финтира мераклии за кръста, извади го сам от надуваем басейн"}
{"url": "http://www.monitor.bg/a/view/51282-%D0%91%D0%BE%D1%80%D0%B8%D1%81%D0%BE%D0%B2-%D0%91%D1%8A%D0%BB%D0%B3%D0%B0%D1%80%D0%B8%D1%8F-%D0%B5-%D0%B7%D0%B0-%D0%B4%D0%B8%D0%B0%D0%BB%D0%BE%D0%B3-%D0%BC%D0%B5%D0%B6%D0%B4%D1%83-%D0%95%D0%A1-%D0%B8-%D0%A2%D1%83%D1%80%D1%86%D0%B8%D1%8F-%D0%BA%D0%BE%D0%B9%D1%82%D0%BE-%D1%80%D0%B0%D0%B7%D1%80%D0%B5%D1%88%D0%B0%D0%B2%D0%B0-%D0%BF%D1%80%D0%BE%D0%B1%D0%BB%D0%B5%D0%BC%D0%B8/", "text": "\n                    Предстои сериозен дебат за бъдещето на Европейския съюз в светлината на Брекзит, но страната ни ще положи усилия за възстановяване на добрия тон и отношенията на партньорство между Турция и страните от ЕС, посочи министър-председателят Бойко Борисов на среща с президента на Република Турция Реджеп Тайип Ердоган, съобщиха от правителствената информационна служба. Двамата обсъдиха приоритетите на Българското председателство на Съвета на Европейския съюз. Премиерът Бойко Борисов подчерта, че България е заинтересована от нормализирането на диалога между Анкара и Брюксел и ще се опита да допринесе за постигане на разбирателство, което разрешава, а не създава проблеми.Борисов и Ердоган, които разговаряха след официалната церемония по откриването на реставрираната българска църква „Св. Стефан“ в Истанбул, оцениха високо положителната динамика между двете страни, както и приносът на Турция за овладяване на мигрантския натиск по българската граница и към Европа. Подчертано беше, че активизирането на двустранните контакти на политическо и експертно равнище през последните месеци е стимулирало развитието на отношенията във важни за България и Турция области като земеделието, транспорта, енергетиката.Премиерът Бойко Борисов благодари на президента Ердоган за личната му ангажираност и за усилията на турската държава за възстановяването на храма. Той посочи, че днешното събитие е не просто доказателство за сътрудничество между страните ни и толерантността между религиите, но и пример, че разбирателството и мирът са пътят за постигане на напредък по всички въпроси.\n\n\n                    ", "date": "2018.01.07", "title": "Борисов: България е за диалог между ЕС и Турция, който разрешава проблеми  "}
{"url": "http://www.monitor.bg/a/view/20782-3-%D0%BF%D0%BE-%D0%A0%D0%B8%D1%85%D1%82%D0%B5%D1%80-%D0%BB%D1%8E%D1%88%D0%BD%D0%B0-%D0%9F%D0%B5%D1%82%D1%80%D0%B8%D1%87%D0%BA%D0%BE/", "text": "\n                    Земетресение с магнитут 3 по Рихтер е регистрирано в село Скрът, община Петрич в 14,32 ч. Това показва справка на сайта на Националния институт по геофизика, геодезия и география към БАН. Регистрираното земетресение край село Скрът е афтършок от гръцките земетресения, съобщи Мария Попова от НИГГГ. „В момента го проучваме. Засега в Сандански, Петрич и Гоце Делчев не е усетено“, коментира Попова.През нощта на 2 януари в Гърция бяха регистрирани серия от земетресения, с епицентър Дойранското езеро. Най-силният трус беше с магнитуд 5 по Рихтер. На 5 януари бе регистриран ново земетресение - 3,7 по Рихтер, край Дойранското езеро.\n\n\n                    ", "date": "2018.01.07", "title": "3 по Рихтер разлюля Петричко "}
{"url": "http://www.monitor.bg/a/view/72326-%D0%A1%D0%BB%D1%8A%D0%BD%D1%86%D0%B5-%D0%B8-%D0%BC%D1%8A%D0%B3%D0%BB%D0%B0-%D0%B4%D0%BD%D0%B5%D1%81/", "text": "\n                    Днес ще бъде предимно слънчево, но на места в низините до обяд ще има мъгла или ниска облачност. Такава е прогнозата за времето на Националния институт по метеорология към БАН, съобщи за „Фокус” дежурният синоптик Евгения Егова. Вятърът ще е съвсем слаб от югозапад. Максималните температури ще са между 10° и 15°, като ще са по-ниски в районите с трайна мъгла, в София – около 11°. Атмосферното налягане ще продължи да се повишава и ще е над средното за месец януари.Над Черноморието ще е предимно слънчево. На места в сутрешните часове ще има мъгла или ниска облачност. Ще духа слаб южен вятър, който до вечерта ще се ориентира от запад. Максималните температури ще са между 10° и 13°. Температура на морската вода е 9°-10°. Вълнението на морето ще бъде 1 – 2 бала.Над планините ще е предимно слънчево. Ще духа умерен западен вятър. Максималната температура на височина 1200 метра ще е около 10°, на 2000 метра – около 5°. \n                    ", "date": "2018.01.07", "title": "Слънце и мъгла днес "}
{"url": "http://www.monitor.bg/a/view/69808-%D0%A1%D0%BF%D0%B0%D0%B4-%D0%B2-%D1%80%D0%B5%D0%B3%D0%B8%D1%81%D1%82%D1%80%D0%B0%D1%86%D0%B8%D0%B8%D1%82%D0%B5-%D0%BD%D0%B0-%D0%BD%D0%BE%D0%B2%D0%B8-%D0%B0%D0%B2%D1%82%D0%BE%D0%BC%D0%BE%D0%B1%D0%B8%D0%BB%D0%B8-%D0%BD%D0%B0-%D0%9E%D1%81%D1%82%D1%80%D0%BE%D0%B2%D0%B0/", "text": "\n                    За първи път от 2012 г. през миналата във Великобритания е отчетен спад в регистразциите на нови автомобили, сочат данни на Сдружението на производителите и търговците на коли (SMMT), цитирани от „РИА Новости”.\n\nПрез 2017 г. на Острова първа регистрация са получили 2,54 млн. возила, срещу 2,69 милиона година по-рано. В същото време обаче купените леки коли през миналата година са били с 35%. Според експерти това се дължи на евтиния паунд, което е накарало много клиенти от други страни минат Ламанша и да си купят нови автомобили.\n\nТърсенето на дизелови коли в периода януари - декември е паднал със 17%, а само за миналия месец понижението е с цели 31 на сто. Причината са плановете на британското правителство за по-строги еконорми за емисиите изхвърляни от возилата и за въвеждането допълнителни данъци за автомобилите използващи за гориво нафта.\n                    ", "date": "2018.01.07", "title": "Спад в регистрациите на нови автомобили на Острова"}
{"url": "http://www.monitor.bg/a/view/49971-%D0%9F%D1%80%D0%BE%D0%BA%D1%83%D1%80%D0%B0%D1%82%D1%83%D1%80%D0%B0%D1%82%D0%B0-%D1%80%D0%B0%D0%B7%D1%81%D0%BB%D0%B5%D0%B4%D0%B2%D0%B0-%D1%81%D0%BC%D1%8A%D1%80%D1%82%D1%82%D0%B0-%D0%BD%D0%B0-13%D0%B3%D0%BE%D0%B4%D0%B8%D1%88%D0%BD%D0%B8%D1%8F-%D0%92%D0%B0%D1%81%D0%BA%D0%BE/", "text": "\n                    Районната прокуратура в Асеновград започна разследване за смъртта на 13-годишния Васко, който загина на 6 януари след падане от 15-метрови скали. Детето било в местността „Метоха” с три други момчета, когато станало нещастието. То започнало само да се катери по скалите, които били надвесени над пътя близо до изхода на Асеновград в посока Бачково.\n\n„Извършен е оглед на мястото, разпитани са свидетели и ще бъдат назначени експертизи в хода на разследването”, съобщиха от пресцентъра на прокуратурата в Пловдив. Сигналът за паднал човек на пътя бил подаден в 13,40 часа на Богоявление. Движението на автомобили по натоварения път било спряно. Според очевидци до тялото на падналото на пътя момченце имало откъртена и голяма скала.\n\nДетето било откарано с линейка в УМБАЛ „Св. Георги”, където било прието с опасност за живота и много тежки наранявания. Васко починал малко, след като бил приет и лекарите започнали да му правят изследвания. Предполага се, че седмокласникът се е подхлъзнал по скалите, което е довело до смъртта му. \n                    ", "date": "2018.01.07", "title": "Прокуратурата разследва смъртта на 13-годишния Васко"}
{"url": "http://www.monitor.bg/a/view/20984-%D0%9F%D1%80%D0%B0%D0%B7%D0%BD%D1%83%D0%B2%D0%B0%D0%BC%D0%B5-%D0%98%D0%B2%D0%B0%D0%BD%D0%BE%D0%B2%D0%B4%D0%B5%D0%BD/", "text": "\n                    Българската православна църква почита днес паметта на свети Йоан Кръстител - последния старозаветен пророк, който кръщава Исус Христос в река Йордан. Празникът е наричан от народа Ивановден.\n\nСвети Йоан Кръстител е наричан още Предтеча, защото предрича идването на Христос на земята и подготвя пътя на месията с проповедите си. В река Йордан свети Йоан кръщава Исус Христос.\n\nНародното вярване казва, че св. Йоан Кръстител е покровител на кумството и побратимството. Обредното къпане за здраве на Йордановден продължава и на Ивановден. Понеже главната задача в живота на светия Господен Кръстител Йоан е изпълнена в деня на йорданското Богоявление, от дълбока древност светата Църква е отредила за неговото възпоминание следващия ден подир този велик празник.\n\nОбредната трапеза включва варено жито, фасул, ошав, баница, кървавица, печена луканка, свински ребра със зеле.\n\n \n\nАко на Ивановден няма сняг и лед, през лятото ще има болести по хората и по добитъка. Ако по сливите има скреж, те ще дадат много плод и годината ще е плодородна. Каквито са студенините по Ивановден, такива ще са горещините по Петровден.\n\nНа този ден имен ден празнуват: Иван, Ива, Ивана, Ивет, Ивон, Йоан, Йоана, Йован, Йово, Йовка, Йоно, Йонко, Йото, Йола, Йолита, Калоян, Ванко, Вачо, Ваньо, Ваня, Ванче, Ванга, Джоана, Джина, Жан, Жана, Жанета, Жанина, Яна, Яне, Яни, Янина, Яница.\n\nСпоред данните на националната статистика към края на 2017 г. броят на именниците, които трябва да почерпят за здраве на 7 януари, е общо 363 288. Мъжете са 233 342, а жените 129 946.\n                    ", "date": "2018.01.07", "title": "Празнуваме Ивановден "}
{"url": "http://www.monitor.bg/a/view/62648-%D0%97%D0%B0%D0%BF%D0%BE%D1%87%D0%B2%D0%B0%D1%82-%D0%BF%D1%80%D0%B5%D0%B3%D0%BE%D0%B2%D0%BE%D1%80%D0%B8-%D0%B7%D0%B0-%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE-%D0%B2-%D0%91%D0%B5%D1%80%D0%BB%D0%B8%D0%BD/", "text": "\n                    Предварителни преговори за съставяне на правителство на Германия между консервативния блок Християндемократически съюз / Християнсоциален съюз (ХДС / ХСС) и Германската социалдемократическа партия (ГСДП) започват днес в Берлин. Това стана повече от 3 месеца след изборите за Бундестаг. Доскоро възможността за създаване на нова \"голяма коалиция\" (ХДС/ХСС и ГСДП) изглеждаше малко вероятна - веднага след обявяването на 24 септември на първите резултати от гласуването, лидерът на ГСДП Мартин Шулц обяви, че партията му ще остане в опозиция, а консерваторите започнаха в средата на октомври консултация за създаване на коалиция със \"зелените\" и Свободната демократическа партия (СвДП). Въпреки това, на 20 ноември тези преговори завършиха с неуспех и над страната надвисна опасност от нови избори или сформиране на правителство на малцинството. Само намесата на президента Франк-Валтер Щайнмайер позволи на социалдемократите да седнат на масата за преговори. Председателят на ХДС, канцлерът Ангела Меркел по-рано заяви намерението си \"да създаде стабилно правителство, колкото е възможно по-скоро\".\n                    ", "date": "2018.01.07", "title": "Започват преговори за правителство в Берлин"}
{"url": "http://www.monitor.bg/a/view/79207-%D0%95%D0%BC%D0%B0%D0%BD%D1%83%D0%B5%D0%BB%D0%B0-%D0%B7%D0%B0%D0%BF%D0%BB%D0%B0%D1%88%D0%B8-%D0%BD%D0%BE%D0%B2%D0%B0%D1%82%D0%B0-%D0%BD%D0%B0-%D0%9C%D0%B8%D1%82%D0%BA%D0%BE-%D0%94%D0%B8%D0%BD%D0%B5%D0%B2-%D1%81%D1%8A%D1%81-%D1%81%D1%8A%D0%B4/", "text": "\n                    Фолкдивата Емануела извади ограничителна заповед срещу новата приятелка на бившия си – милионерския син Димитър Динев. Според документа Дарина Аврамова, както е името на жената, няма право да доближава втория син на певицата. „Към въпросната \"Дари\" аз пуснах жалба, да не доближава сина ми, тъй като употребява вещества забранени от закона, но ако това за някой е нормално, ок!“, откровеничи изпълнителката на „Без чувства“ в социалните мрежи.\n\nСлед като Аврамова обвини Емануела в психически тормоз, певицата се закани да брани честта си и в съда. По думите на Дарина, скандалната дуетна половинка на Константин се разгневила от новината за връзката й с Динев. „Повече от година бяхме приятелки. В момента, в който тя разбра, че имам връзка с Митко, пусна на официалната си страница обява за сексуслуги с моите два телефона. След това започна да ми пише смс-и. В един от тях ми написа да пазя сина ми, защото била Скорпион и не прощавала. Пуснала съм няколко жалби в полицията“, обясни от своя страна Дарина.\n\nТова не е първият път, в който Емануела се забърква в скандал с гаджетата на Димитър Динев. Само преди около половин година прочутата като Мис Пиги Мартина Петрова също подаде жалба срещу любимката на Големия брат.\n\nМеждувременно Емануела получи новогодишен подарък от фен – текст към песен. „Лиричните“ размисли за псевдо жените, опитващи се да подражават на любимката му, спечелиха одобрения от страна на останалите последователи на звездата във Фейсбук. Тя от своя страна се зарече, че ще се възползва от направения подарък и ще се прицели към дискотечните сетлистове с песен, вдъхновена от същия текст.\n                    ", "date": "2018.01.07", "title": "Емануела заплаши новата на Митко Динев със съд"}
{"url": "http://www.monitor.bg/a/view/35021-%D0%92%D0%BD%D1%83%D1%87%D0%BA%D0%B0%D1%82%D0%B0-%D0%BD%D0%B0-%D0%A7%D0%B0%D0%BF%D0%B0-%D0%B2-%D0%A1%D0%BA%D1%8A%D0%BF%D0%B8-%D0%BD%D0%B0%D1%81%D0%BB%D0%B5%D0%B4%D0%BD%D0%B8%D1%86%D0%B8/", "text": "\n                     \n\nВнучката на големия ни скулптор и художник Георги Чапкънов – Чапа - Леа, е сред малките звезди в „Скъпи наследници“ на bTV, научи „Монитор“. Леа е дъщеря на основния режисьор на поредицата Тодор Чапкънов, а пред камера неин татко ще играе Антоний Аргиров. За пръв път актьорския си потенциал ще покаже и 10-годишния Константин Гергинов-Тими. Той се включва като едно от децата в рекреативната терапия на момчетата от спортния клуб, в който с планински байкове и педълбординг се упражняват Дарин Ангелов, Орлин Павлов и Любо Ковачев.\n\n„Скъпи наследници“ стартира на 15 януари и ще се излъчва всеки делник от 18 ч. Сериалът е най-мащабния сниман у нас до момента и първият му сезон включва внушителните 170 епизода. Основното ядро на каста е съставено от 30 души, сред които Койна Русева, Веселин Калановски, Лорина Камбурова, Георги Кадурин, Димитър Баненкин, Цветана Манева. Специално за целите на продукцията в полите на Витоша изникна цяло село на площ от 2000 кв.метра, а за автентичната визия на постройките се погрижиха лещенски майстори. Сюжетът на драмедито се върти около семейство, което е заставено от своя \"патриарх\" да живее заедно в рамките на година в Бели Вит. Идеята е никой от тях да не напуска селото за повече от 12 часа. Ако за този период се научат да оцеляват въпреки различията си и в близост до природата, те ще си разделят наследство от 1,2 милиона евро. „В сериала има хумор, който да подчертае драматичните неща по-лесно, а не да ги правим трагични. Ще има драматични моменти, които да ни хванат за сърцето, за гърлото.“, заяви Чапкънов.\n                    ", "date": "2018.01.07", "title": "Внучката на Чапа - в „Скъпи наследници“"}
{"url": "http://www.monitor.bg/a/view/89344-%D0%90%D0%BD%D1%82%D1%8A%D0%BD%D0%B8-%D1%89%D0%B5-%D1%81%D0%B5-%D1%83%D1%87%D0%B8-%D0%B4%D0%B0-%D1%81%D0%BA%D0%B0%D1%87%D0%B0-%D0%BA%D0%B0%D1%82%D0%BE-%D0%A2%D0%B8%D1%88%D0%BE/", "text": "Търновецът взе колело, чака шофьорска книжка\n                    Плувецът Антъни Иванов ще взема уроци от най-добрия ни състезател в скока на височина в момента Тихомир Иванов. Това разкри треньорът му Николай Вакареев, който смята да се консултира с наставника на атлета Георги Гетов, с когото се засичат често по лагери във Велико Търново и на Белмекен.„Гетов работи с Тихомир за скок на височина, но в подготвителната част и самото отлепване от земята (в нашия случай стената и стартовото блокче) говорим за идентично движение с хоризонталния скок“, коментира Вакареев пред bgswim.com относно подготовката на плувеца за предстоящото европейско първенство за мъже през лятото в Глазгоу. Там Иванов ще се цели в медалите на 200 м бътерфлай. Бронзът от световното при юношите и осмото място при мъжете в тази дисциплина от 2017 г. му осигуриха първото място в анкетата за Най-добър млад спортист на България, организирана от сайта за детско-юношески спорт Viasport.bg. Антъни стана първият състезател с два приза в 7-годишната история на анкетата и вторият след Даниел Асенов (бокс), който в една година влиза в десетката на Спортист на годината при мъжете и в тази при младите (до 19 г.).Като подарък той получи колело, но призна, че кара и шофьорските курсове и скоро се надява да вземе книжка за кола. От Търново, за да го подкрепи във Военния клуб в София пристигна и приятелката му Габриела Димитрова, както и неговите родители.Призовата тройка за 2017 г. допълниха две лекоатлетки от Пловдив – Александра Начева и Лиляна Георгиева, които бяха разделени само от 9 точки в гласовете. В допитването участваха 65 журналисти, които посочиха 50 състезатели от 24 вида спорт, както и 4 отбора, и 7 треньора.В Златната десетка влязоха 11 състезатели, тъй като последната позиция си поделиха две тенисистки.1. Антъни Иванов (плуване) 615 т.\n2. Александра Начева (лека атлетика) 356\n3. Лиляна Георгиева (лека атлетика) 347\n4. Адриан Андреев (тенис) 222\n5. Христо Христов (вдигане на тежести) 217\n6. Еми-Мари Тодорова (бокс) 198\n7. Йоана Илиева (фехтовка) 176\n8. Мирослава Минчева (спортна стрелба) 161\n9. Александър Джорджев (таекуондо-WTF) 159\n10. Гергана Топалова (тенис) 133\n10. Мария Йовкова (тенис на маса) 133Ангел Стойков (футбол)Национален отбор по футбол за юноши U19Дария Капсъзова (художествена гимнастика)\n\n\n                    ", "date": "2018.01.07", "title": "Антъни ще се учи да скача като Тишо"}
{"url": "http://www.monitor.bg/a/view/71276-%D0%9F%D0%BB%D0%B0%D1%82%D0%B8%D0%BD%D0%B8-%D1%89%D0%B5-%D0%BD%D0%B0%D0%B4%D1%8A%D1%85%D0%B2%D0%B0-%D1%84%D1%83%D1%82%D0%B1%D0%BE%D0%BB%D0%BD%D0%B8-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%B8/", "text": "\n                    Юношеските национали по футбол до 19 г. ще се надъхват за победи с биографичната книга на Мишел Платини „Говорим за футбол“. Тя бе връчена на всеки един от селекцията на Ангел Стойков, който присъства на церемонията по награждаване на най-добрите млади спортисти на България за 2017 г. Именно националният тим по футбол бе избран от спортните журналисти за Отбор номер 1, след като игра на финалите на европейското първенство и записа историческа първа точка за страната ни на такъв форум с равенството си 1:1 срещу Холандия.Книгите им бяха връчени от Емил Костадинов, а зам.изпълнителният директор на БФС Павел Колев награди Стойков, който получи най-много гласове за треньор номер 1 в анкетата на Viasport.bg.\n\n\n                    ", "date": "2018.01.07", "title": "Платини ще надъхва футболни национали"}
{"url": "http://www.monitor.bg/a/view/30416-%D0%90%D0%BB%D0%90%D1%82%D0%B8%D1%8F-%D0%BF%D0%BE%D0%B2%D0%B5%D0%B4%D0%B5-%D0%BF%D1%80%D0%B8-%D0%B0%D0%B2%D1%82%D0%BE%D0%BC%D0%BE%D0%B1%D0%B8%D0%BB%D0%B8%D1%82%D0%B5-%D0%9B%D1%8C%D0%BE%D0%B1-%D0%B3%D0%BE-%D0%B7%D0%B0%D0%BA%D1%8A%D1%81%D0%B0/", "text": "\n                    Катарецът Насер Ал-Атия с \"Тойота Хайлукс\" поведе след първия етап от 40-ото издание на рали \"Дакар\" при автомобилите. Той мина дистанцията от 31 км между столицата на Перу Лима и Писко за 21:51 мин. и изпревари съотборника си Бернхард тен Бринке с 25 секунди. Трети изненадващо се нареди Николас Фучс с Borgward.Не така гладко се развиха нещата за един от основните претенденти за приза - Себастиен Льоб с \"Пежо\". Французинът, който е рекордьор по титли в световния рали шампионат с 9, имаше проблеми със спирачките. Това го забави сериозно и финишира 26-и, на цели 5:37 минути от Ал-Атия и на 3 от съотборника си и миналогодишен победител Стефан Петерханзел, който пък стана 11-и. Общо 3 коли с марката \"Тойота\" се озоваха в челната десетка.\"Беше ужасно за мен, защото загубих спирачките изцяло след като изминахме три километра и карах 28 км без каквито и да било спирачки, разказа Льоб. - Трябваше да се движим много бавно, защото ситуацията беше сложна по хребетите на дюните - не се виждаше спускането и беше много лесно да се направи грешка. Беше важно да не се предприемат рискове в такава ситуация, и поради това просто гледах да завърша етапа. Това беше всичко което исках след проблема. Тук сме, ще се справим и утре ще бъде ново начало, но днес беше труден старт. Смятам, че е просто проблем със спирачките и не би трябвало да е проблем за механиците.\"При моторите най-бърз беше един от фаворитите за крайната победа и миналогодишен шампион Сам Съндърланд (Вбр) с КТМ, записал 20:56 мин и единствен слязъл под границата от 21 мин. На 32 секунди след него остана Адриан ван Беверен с \"Ямаха\", а трети на 0,56 сек. се нареди Пабло Кинтанила с \"Хускварна\". Жоаким Родригес (Пор) с мотоциклет Hero пък трябваше да бъде евакуиран с хеликоптер, след като падна тежко при приземяване от висока дюна, но се размина без тежки кантузии.При ATV машините пилотите с \"Ямаха\" заеха първите 5 позиции. Най-бърз беше Игнасио Касале (Чили), следван на точно на минута от Сергей Карякин, трети е Пабло Копети.При камионите Алеш Лопраис (Браз) с \"Татра\" спечели отсечката, на 22 сек. остана Мартин ван дер Бринк (Хол) с \"Рено\", а на 29 сек. - Едуард Николаев с \"Камаз\".Вторият етап - голям кръг с дължина 278 км от Писко до Писко, със само 11 км припокриване, беше и първото пълноразмерно изпитание на ралито. На първата контрола в него начело излязоха трима от асовете на \"Пежо\" - Петерханзел, Сирил Депре и Льоб. \n\n\n                    ", "date": "2018.01.07", "title": "Ал-Атия поведе при автомобилите, Льоб го закъса"}
{"url": "http://www.monitor.bg/a/view/65830-%D0%93%D1%80%D0%B8%D1%88%D0%BE-%D1%81%D1%80%D0%B5%D1%89%D1%83-%D0%A5%D1%8E%D0%B8%D1%82-%D0%BD%D0%B0-%D0%B4%D0%B2%D0%BE%D0%B9%D0%BA%D0%B8-%D0%B8-%D0%B2-%D0%A1%D0%B8%D0%B4%D0%BD%D0%B8/", "text": "Ник Кириос спечели титлата в Бризбейн\n                    \n                                        Григор Димитров ще се изправи отново срещу австралийската тенис легенда Лейтън Хюйт в мач на двойки. Той започна с подобна среща и на турнира в Бризбейн, където с Райън Харисън (САЩ) надиграха Хюйт и Джордан Томпсън. Това беше на практика официалното завръщане на корта на бившия световен №1 Хюйт.Новият мач между двамата е демонстративен и е утре в Сидни на турнира FAST4. Най-добрият ни тенисист, трети в световната ранглиста на АТР, ще си партнира с 4-ия в нея - Александър Зверев (Гер). Двамата ще излязат срещу австралийския тандем Хюйт - Ник Кириос.“Александър и Григор са изключителни съперници и се надявам много фенове да дойдат да ни подкрепят, коментира Хюйт. - Нивото на турнира FAST4 миналата година беше много високо, но сега очаквам да е още по-високо, при положение че ще играем с Димитров и Зверев. Ще бъде вълнуващо и забавно.”Григор Димитров не успя да защити своята титла на сингал от 2017 г. в Бризбейн, защото загуби на полуфинала от Ник Кириос с 3:6, 6:1, 6:4. С това не успя да защити и спечелените тогава 250 точки за класацията на АТР. 22-годишният Кириос пък стана шампион, след като победи на финала партньора на Гришо на двойки Райън Харисън с 6:4, 6:2 за 74 минути. За него това беше първа титла от 2016 година и общо 4-а в кариерата му. За успеха Ник, който има и гръцки корени, записа 17 аса и 71% вкаран първи сервис, а главно, както и срещу Димитров, началните му удари решиха изхода от двубоя.\n                    \n                                    ", "date": "2018.01.07", "title": " Гришо срещу Хюит на двойки и в Сидни"}
{"url": "http://www.monitor.bg/a/view/66902-%D0%9A%D0%B0%D1%82%D0%B0%D0%BB%D1%83%D0%BD%D1%86%D0%B8%D1%82%D0%B5-%D0%B1%D0%B8%D1%85%D0%B0-%D1%80%D0%B5%D0%BA%D0%BE%D1%80%D0%B4%D0%B0-%D0%BD%D0%B0-%D0%93%D0%B0%D0%BB%D0%B0%D0%BA%D1%82%D0%B8%D0%BA%D0%BE%D1%81-%D1%81-312-%D0%BC%D0%BB%D0%BD%D0%B5%D0%B2%D1%80%D0%BE-%D0%BD%D0%B0-%D1%81%D0%B5%D0%B7%D0%BE%D0%BD/", "text": "\n                    \n                                        Сделката за Филипе Коутиньо донесе впечатляващ рекорд за „Барселона“. С трансфера каталунците вече похарчиха 312,5 милиона евро за нови попълнения този сезон, което е връх в световния футбол. Досегашният рекорд се държеше от боса на „Реал“ (М) Флорентино Перес, който през сезон 2009/10 пръсна 257,4 милиона евро за нови играчи. Това бе част от проекта „Галактикос“, като на „Бернабеу“ тогава пристигнаха Кристиано Роналдо, Кака, Карим Бензема, Чаби Алонсо и други. „Барселона“ вложи въпросните милиони в двама основни футболисти - Усман Дембеле и Филипе Коутиньо, но и за Паулиньо бяха платени 40 милиона. Трябва да се подчертае обаче, че „Пари Сен Жермен“ щеше да е на върха в тази импровизирана класация, ако не бяха уредили Килиан Мбапе от „Монако“ под наем за настоящата кампания. Въпросните 150 милиона евро за него ще бъдат платени чак следващия сезон, така че засега ПСЖ са платили “само” 238 000 000, 222 млн. от които за Неймар.\n                    \n                                    ", "date": "2018.01.07", "title": "Каталунците биха рекорда на Галактикос с 312 млн.евро на сезон"}
{"url": "http://www.monitor.bg/a/view/79310-%D0%91%D0%B5%D1%82%D0%B8%D1%81-%D0%B2%D0%B7%D0%B5-%D1%81-%D0%B3%D0%BE%D0%BB%D0%BE%D0%B2%D0%B0-%D1%84%D0%B8%D0%B5%D1%81%D1%82%D0%B0-%D0%B4%D0%B5%D1%80%D0%B1%D0%B8%D1%82%D0%BE-%D0%BD%D0%B0-%D0%A1%D0%B5%D0%B2%D0%B8%D0%BB%D1%8F/", "text": "\n                    „Бетис“ победи като гост градския съперник „Севиля“ с 5:3 в истинско зрелище от 18-ия кръг на испанската Примера дивисион. Фабиан Руис (1) откри резултата още в първите секунди след асистенция на Хоакин, но Уисам Бен Йедер (13) сравнително бързо изравни за домакините след подаване на Серхио Ескудеро. Мароканецът Зоуахир Федал (21) даде нов аванс на „Бетис“ след втори голов пас на Хоакин, а Симон Кяер (40) възстанови равенството още преди почивката след извеждащо подаване на Франко Васкес. През втората част „Бетис“ дръпна сериозно с попадения на Риза Дурмиси (63) и Серхио Леон (65), възползвали се от пасове на Будебус и Кристиан Тейо. Французинът Клемент Ленгле (67) бързо върна интригата и домакините натиснаха, но в последните секунди Кристиан Тейо (90+5) оформи крайния резултат. След седмата си победа за сезона „Бетис“ се изкачи до осма позиция с 24 точки. „Севиля“ пък записа седмо поражение и остава на пето място с 29 точки.\n\n\n                    ", "date": "2018.01.07", "title": "“Бетис“ взе с голова фиеста дербито на Севиля"}
{"url": "http://www.monitor.bg/a/view/7358-%D0%9C%D0%B8%D0%BB%D0%B0%D0%BD-%D0%B7%D0%B0%D0%BF%D0%BE%D1%87%D0%BD%D0%B0-%D0%B3%D0%BE%D0%B4%D0%B8%D0%BD%D0%B0%D1%82%D0%B0-%D1%81-%D1%82%D1%80%D1%83%D0%B4%D0%BD%D0%B0-%D0%BF%D0%BE%D0%B1%D0%B5%D0%B4%D0%B0/", "text": "Имобиле няма спиране, „Рома“ пак се издъни\n                    Показващият неубедителни игри този сезон „Милан“ започна с победа 2017 година. В мач от 20-ия кръг на Серия А „росонерите“ спечелиха с 1:0 срещу „Кротоне“. Успехът дойде след куриозен гол на капитана Леонардо Бонучи, който с огромна доза късмет вкара топката в мрежата. Александър Тонев не игра за гостите като бе извън групата заради контузия. „Намираме се в труден период, в който всяка победа е важна. Доволен съм, но има още върху какво да работим, за да не ни хващат на контраатаки. Мисля, че отборът показва израстване, но все още сме много далеч от желаното“, сподели треньорът на „Милан“ Дженаро Гатузо.След осмата си победа за сезона „Милан“ събра 28 точки и остана на десетото място, а тимът на българския национал е 18-и с 15 точки. Както е ясно, „Милан“ е съперник на „Лудогорец“ в 1/16-финалите от Лига Европа, като мачовете са на 15 и 22 февруари.Втората част от сезона за „Рома“ пък започна така, както завърши първата – с проблеми. „Вълците“ задълбочиха кризата и паднаха с 1:2 у дома от „Аталанта“, като вече изостават на 12 точки от лидера „Наполи“.На другия полюс бе настроението в „Интер“, където Чиро Имобиле продължава с впечатляващите си изяви. Голаджията заби нови 4 попадения за разгромния успех с 5:2 над СПАЛ, като вече има 18 гола за 20 кръга.В класирането води „Наполи“ с 51 точки, а „Ювентус“ е втори с 50. Следват „Интер“ с 42, „Лацио“ с 40 (и мач по-малко), „Рома“ (39) и др. \n\n\n                    ", "date": "2018.01.07", "title": "„Милан“ започна годината с трудна победа"}
{"url": "http://www.monitor.bg/a/view/14234-%D0%9A%D0%BE%D0%BD%D1%82%D0%B5-%D0%9C%D0%BE%D1%83%D1%80%D0%B8%D0%BD%D1%8C%D0%BE-%D1%81%D1%82%D1%80%D0%B0%D0%B4%D0%B0-%D0%BE%D1%82-%D0%B4%D0%B5%D0%BC%D0%B5%D0%BD%D1%86%D0%B8%D1%8F/", "text": "\n                    Словесната война между Антонио Конте и Жозе Моуриньо продължава да се вихри с пълна сила. Настоящият и бившият мениджър на „Челси“ си разменят реплики почти всеки ден, а италианският спец достигна нови висоти в употребата на обидни епитети. Всичко започна от думи на Специалния, че някои мениджъри се държат като клоуни край тъчлинията, визирайки именно Конте. Той пък не му остана длъжен и обвини португалеца в старческа деменция. „Това са от онези атаки, когато искаш да обидиш опонента си, но не знаеш истината, коментира Конте. - Тогава се превръщаш в малък човек. Но аз не съм изненадан от неговите коментари. Преди да говори обаче, трябва да проверява, тъй като страда от деменция. Не знам кога играем с „Манчестър Юнайтед“, но може би тогава с него ще се срещнем в треньорската стая и ще опитаме да изясним всички тези коментари. Не съм сигурен, че той е готов да се срещнем очи в очи, само двамата“, обяви Антонио Конте.\n\n\n                    ", "date": "2018.01.07", "title": "Конте: Моуриньо страда от деменция"}
{"url": "http://www.monitor.bg/a/view/78750-%D0%93%D0%BE%D1%80%D1%8F%D1%82-%D0%B5%D0%BA%D0%B8%D0%BF%D0%B8-%D0%BD%D0%B0-%D0%9A%D0%BE%D1%83%D1%82%D0%B8%D0%BD%D1%8C%D0%BE-%D1%81%D0%BB%D0%B5%D0%B4-%D0%BC%D0%B5%D0%B3%D0%B0%D1%81%D0%B4%D0%B5%D0%BB%D0%BA%D0%B0%D1%82%D0%B0-%D0%B7%D0%B0-160-%D0%BC%D0%BB%D0%BD-%D0%B5%D0%B2%D1%80%D0%BE/", "text": "Звездата избира между номер 7 и 24 в „Барселона“\n                    6-месечната трансферна сага около преминаването на Филипе Коутиньо от „Ливърпул“ в „Барселона“ най-накрая приключи. Двата клуба се разбраха за сделка на стойност 160 милиона евро, която е рекордна в историята на британския футбол и номер 2 в света, отстъпвайки единствено на преминаването на Неймар в ПСЖ за 222 милиона евро. Новината бе потвърдена официално и от двата клуба, като веднага след това Коутиньо и семейството му се качиха на самолета за Барселона.В каталунската столица бразилецът бе посрещнат от множество фенове, след което се отправи за задължителните медицински тестове. Договорът на звездата е за 5 години и половина, а откупната му клауза е за 400 милиона евро. Той стъпи за първи път на „Камп Ноу“ за мача с „Леванте“, като поздрави феновете от ложата.Според испанския всекидневник AS Коутиньо пък е извадил 10 милиона евро от джоба си, за да премине в „Барселона“ час по-скоро. Офертата за „Барса“ е била за 150 милиона евро, докато „Ливърпул“ е настоявал за минимум 160. Това принудило Коутиньо да плати сумата от джоба си, като тя ще бъде приспадната от договора му.Интересното е, че все още не е ясно с кой номер ще играе бразилецът в новия си клуб. Досега той носеше десетката, но в „Барса“ тя е запазена за Лео Меси. Така Коутиньо ще трябва да вземе или 24, или да изчака малко за продажбата на Арда Туран, който ще освободи номер 7.И докато в „Барселона“ празнуват впечатляващата си покупка, феновете на „Ливърпул“ изразиха бурно недоволството си. Те организираха протести в различни краища на света, като ритуално изгориха екипи на доскорошния си любимец. Нещо повече – ръководството на „Ливърпул“ предприе акция, с която да възстанови парите на запалянковци, които са си купили екип на Коутиньо. Всеки, който върне фланелка на бразилеца, ще получи 50 паунда.Според английските медии мърсисайдци са готови със скоростен трансфер, за да запълнят празнината. Клубът е договорил Рияд Марез от „Лестър“, като сделката ще бъде обявена още утре, за когато е запланувано и официалното представяне на Коутиньо в „Барселона“. Трансферът на Марез ще е за 50 милиона евро, а освен това се водят преговори и с Томас Лемар от „Монако“. \n\n\n                    ", "date": "2018.01.07", "title": "Горят екипи на Коутиньо след мегасделката за 160 млн. евро"}
{"url": "http://www.monitor.bg/a/view/13550-%D0%A1%D0%B0%D0%BC%D0%BE-%D0%BF%D0%B5%D1%82%D0%B8%D0%BC%D0%B0-%D0%BE%D1%82-%D0%9B%D1%83%D0%B4%D0%BE%D0%B3%D0%BE%D1%80%D0%B5%D1%86-%D0%BC%D0%B8%D0%BD%D0%B0%D1%85%D0%B0-%D0%BC%D0%B5%D0%B4%D0%B8%D1%86%D0%B8%D0%BD%D1%81%D0%BA%D0%B8%D1%82%D0%B5-%D1%82%D0%B5%D1%81%D1%82%D0%BE%D0%B2%D0%B5/", "text": " Капитанът Дяков преподписва договора си с шампионите\n                    Само петима играчи на „Лудогорец“ минаха задължителните медицински тестове, които се правят преди старта на зимната подготовка. В клиника в София се появиха капитанът Светослав Дяков, Игор Пластун, Клаудио Кешеру, Георги Терзиев и Александър Василев. Всички останали играчи, повечето от които са чужденци, ще се подложат на изследванията в Турция, тъй като още не са се прибрали. Петимата футболисти минаха успешно тестовете, показвайки отлични резултати.Утре „Лудогорец“ заминава за турския курорт Белек, където ще протече цялата зимна подготовка. Директно там към тима на Димитър Димитров-Херо ще се присъедини бразилската колония, която е получила по-дълга почивка за празниците. Сред имената на съперниците на „Лудогорец“ за контроли пък прави впечатление украинският доминант „Шахтьор“ (Донецк). Проверката срещу тима, който също е съставен почти изцяло от бразилци, е на 20 януари. 3 дни по-рано „Лудогорец“ започва спарингите с мач срещу румънския „Ботошани“. Останалите съперници са „Кайрат“ (Казахстан) на 25 януари, „Балтика“ (Русия) на 29 януари, БАТЕ (Борисов) на 31 януари и руският „Арсенал“ (Тула) на 3 февруари.В същото време капитанът Светослав Дяков разкри, че в близките дни ще преподпише договора си с клуба. Настоящият контракт на халфа изтича през лятото. Дяков се раздели с титулярното си място в тима, но въпреки това шефовете са на мнение, че той заслужава да остане в „Лудогорец“ и да продължи да носи капитанската лента, когато се появява в игра.\n\n\n                    ", "date": "2018.01.07", "title": " Само петима от „Лудогорец“ минаха медицинските тестове"}
{"url": "http://www.monitor.bg/a/view/29954-%D0%9C%D1%8A%D1%80%D0%B8-%D0%9F%D0%BE%D0%B4%D0%BF%D0%B8%D1%81%D0%B2%D0%B0%D0%BC-%D0%B4%D0%BE-23-%D0%B4%D0%BD%D0%B8/", "text": "\n                    Съвсем скоро Станимир Стоилов ще подпише нов договор и ще се завърне към треньорството. Това разкри спецът, който призна, че преговаря с няколко отбора. Фаворит за подписа му е бившият му клуб „Астана“, начело на който стана 4 пъти поред шампион на Казахстан. Освен това Мъри не пропусна да пожелае успех на „Лудогорец“ срещу „Милан“, като дори сподели, че „орлите“ имат сили за победи. „Искрено пожелавам успех на Херо в мачовете с „Милан“, сподели Стоилов пред Sportal.bg. - Не достойно представяне, а победа. Защото съм сигурен, чe ”Лудогорец“ ще се представи достойно. Този отбор е доказал, че може да играе успешно в Европа. До 2-3 дни ще стане ясно моето бъдеще. Чакам това да се случи, за да спрат спекулациите и да започна да работя. Не мога сега да ви кажа в кой отбор ще продължа кариерата си, тъй като се водят финални преговори. “Астана“ е сред тези отбори“, обобщи треньорът.\n                    ", "date": "2018.01.07", "title": "Мъри: Подписвам до 2-3 дни"}
{"url": "http://www.monitor.bg/a/view/76726-%D0%91%D0%B0%D1%80%D1%83%D1%82-%D0%B1%D0%B5%D0%B7-%D0%B8%D1%81%D0%BA%D1%80%D0%B0-%D0%BD%D0%BE-%D1%81-%D0%BA%D1%8A%D0%B4%D1%80%D0%B8%D1%86%D0%B8%D1%82%D0%B5-%D0%BD%D0%B0-%D0%94%D0%B6%D0%BE%D0%BD-%D0%A1%D0%BD%D0%BE%D1%83/", "text": "Кит Харингтън води бунта на английските католици в добре облечената драма на HBO\n                    Инфарктно кратка историческа драма без абсолютно никакви лирични отклонения за плътност като връзкaта между отчуждените баща и син или забранената любов на благородничка и укривания от нея свещеник – това е „Барут“, първото продуцентско отроче на Кит Харингтън. В минисериала, чиито сцени с екзекуции смутиха храносмилането на британците от ефира на BBC още през октомври, звездата от „Игра на тронове“ изпълнява и главната роля. Къдриците, които изтръгваха въздишки у женската част от човечеството с метаморфозите на Джон Сноу в първите пет сезона на фентъзи епоса, тук се свиват под шапката на Робърт Кейтсби. Идеологът на прословутият Барутен заговор в началото на XVII век се оказва далечен роднина на секссимвола, чиито първи две имена са Кристофър Кейтсби. Както и Захари Бахаров подсказа по време на работата си за „Троновете“ в Северна Ирландия, Кит не е „случаен агент“ – след солидното търкаляне в калта при минус 10 и под обстрела на машините за сняг на снимачен сет групичката на „диваците“ отивала да хапне задружно и нямало ресторант в Белфаст, в който името Харингтън да не отвори половин ВИП-салон само с телефонно позвъняване. Кит е благородник със сериозен корен в шотландския и английския политически елит, баща му Дейвид е 15-и барон в рода и сред прадядовците му е крал Чарлс II. Днес е сред най-добре платените актьори в телевизията с 2 милиона паунда за епизод на „Троновете“, но „Барут“ изглежда като интелектуален опит на HBO да навие фитила на интереса към осмия сезон на сагата за Вестерос, чиято премиера ще е чак догодина. Поредицата е достъпна за преглед на HBO GO.Годината е 1605-а, Англия е ръководена от протестанта Джеймс I, а католиците са третирани като ходещи мишени за властта. Шайките на краля срещу „еретиците“ обръщат с хастара навън имения и съдби, за да извадят на светло последователите на папата и да осигурят на народа зрелище с превъзпитателен ефект от типа на разчекване, разчленяване или изгаряне на клада. Жертва на подобен „обиск“ става и братът на Кейтсби, млад свещеник, който така и не успява да стигне до Испания, за да завърши обучението си. За подхранването на предателската кауза главорезите на Джеймс I отвеждат и лелята на Робърт, чиито гръден кош е смазан с тежести на площада в Уоруикшър. Младият благородник остава само с братовчедка си Ан, под чиято целомъдрена яка се сгушва Лив Тайлър. В рамките на трите епизода тя го измъква веднъж от затвора, помага му да се укрие и да крои конспиративни планове с отец Грант (лидера на католиците, с който Ан в един друг сериал със сигурност щеше да има много повече от духовна връзка) – общо взето Тайлър не прави нищо извън играта с очи и излъчването на достойнство.Наливайки основите на своя Барутен заговор, Кит Харингтън за пореден път показва потенциал, с който те кара да се огледаш моментално за билет за театър – харизмата и погледът, който с еднаква сила буди революция и гъдел в низините за женската част от аудиторията, надскачат в пъти ръста на талантливия британец. Извън това обаче „Барут“ стои като добре изпипан трейлър към по-епичен проект, историята е разказана пунктуално и без грам съспенс, а това, което наистина провокира коментар след финалните надписи, са сцените на насилие, не играта на Харингтън.Барутният заговор от 1605 г. вдига мерника на Джеймс I, като целта е на 5-и ноември Парламента в Лондон да бъде сринат до основи. Съучастник на Кейтсби в цялата случка е Гай Фокс, другата голяма историческа фигура в сценария, чието име и до днес се свързва с анархичната идеология. След сигнал от анонимно писмо хората на краля го хващат в подземието на Парламента, охраняващ 36 бурета с експлозиви, приседнал кротичко върху сандъче с меч в ръка. Кейтсби умира заедно с най-близките си сподвижници при обсада на дома му, която носи малко от духа на „Опълченците на Шипка“.\n Разглезен от мащаба на „Игра на тронове“, Харингтън отива на среща с екипа на „Барут“ и първият въпрос, който задава, е „Как така нямате 200 души статисти?“. Като продуцент той за първи път се изправя пред далеч по-„скучни“ занимания като калкулиране на бюджети за костюми и изграждане на внушителни улици за декор. Екранизирайки семейната си история като страничен проект, Кит прави и неизбежния паралел между Кейтсби и иконичния си герой от другата поредица на HBO - Джон Сноу от „Игра на тронове“. „И двамата са по своему интровертни и много отдадени на това, в което вярват. Моралният им компас е изключително строг. Но като крайна цел двамата са изключително различни – Джон иска да спаси колкото се може повече животи и се старае да избегне насилието по всевъзможни начини, докато Робърт гони само смърт и разруха“, обяснява актьорът и добавя с усмивка, че и двамата имат сходен маниер на перчене, базиран на „глупавата им мъжка природа и излишъка на тестостерон“. \n\n\n                    ", "date": "2018.01.07", "title": "„Барут“ без искра, но с къдриците на Джон Сноу"}
{"url": "http://www.monitor.bg/a/view/8898-%D0%A2%D0%B5%D0%BE-%D0%A3%D1%88%D0%B5%D0%B2-%D1%81%D0%BF%D0%B5%D1%86%D0%B8%D0%B0%D0%BB%D0%B5%D0%BD-%D0%B3%D0%BE%D1%81%D1%82-%D0%BD%D0%B0-%D0%97%D0%BB%D0%B0%D1%82%D0%BD%D0%B8%D1%82%D0%B5-%D0%B3%D0%BB%D0%BE%D0%B1%D1%83%D1%81%D0%B8/", "text": "\n                    Номинираният за „Оскар“ български аниматор Теодор Ушев получи специална покана за церемонията по раздаването на тазгодишните награди „Златен глобус“ в Бевърли Хилс тази вечер. Авторът на „Сляпата Вайша“ е първият режисьор, творящ в сферата на късометражното анимационно кино, завоювал си правото да присъства на връчването на престижните отличия. „Поканата е следствие от приза ми по време на TIFF (филмовия фестивал в Торонто). Това е единствената награда, която Асоциацията на чуждестранните журналисти в Холивуд раздава извън глобусите“, обясни Ушев.\n\nСамо след два месеца режисьорът ще се разпише официално и като първият българин, дал гласа си за наградите „Оскар“. Ушев бе поканен да се присъедини като член на Американската филмова академия, след като впечатли миналогодишното жури със „Сляпата Вайша“. Въпреки че не си тръгна от церемонията със заветната статуетка, аниматорът получи предложения за работа от филмови студиа като Sony Pictures и Dream Works. “Там не те хвърлят направо на големите филми. Рисуваш първоначално някакви кадри. Няма как да се откажа и от „Физика на тъгата”, която отново разработваме заедно с писателя Георги Господинов”, така Ушев обоснова решението си да откаже примамливите предложения.\n\nКъм днешна дата българинът работи и по първия си игрален пълнометражен проект. „Пумпал“ е вдъхновен от едноименния роман на Владислав Тодоров, а клапата му се очаква да щракне тази година. Сред страните, чиито комунистически монументи Ушев иска да включи във филма си, са България, Румъния, Македония и Сърбия. За да придаде магически нюанси на шокиращи места, сред които и паметника на Бузлуджа, режисьорът ще анимира 25 минути от лентата.\n                    ", "date": "2018.01.07", "title": "Тео Ушев специален гост на Златните глобуси"}
{"url": "http://www.monitor.bg/a/view/31210-%D0%9F%D1%80%D0%BE%D0%B4%D0%B0%D0%B2%D0%B0%D1%82-%D0%BA%D0%BE%D0%BC%D0%BF%D0%B0%D0%BD%D0%B8%D1%8F%D1%82%D0%B0-%D0%BD%D0%B0-%D0%A3%D0%B0%D0%B9%D0%BD%D1%81%D1%82%D0%B8%D0%B9%D0%BD-%D0%B7%D0%B0-%D0%BF%D0%BE%D0%B4-500-%D0%BC%D0%BB%D0%BD/", "text": "\n                    Продуцентската компания на злополучния киномагнат Харви Уайнстийн ще бъде продадена за по-малко то 500 милиона долара. Това стана ясно, след като ръководството на фирмата обяви кои 6 от общо 20 оферти от евентуални купувачи ще разгледа. Сред компаниите, протегнали ръка към Weinstein Co., са Killer Content, Lions Gate Entertainment Corp, както и група, водена от бившата служителка на Барак Обама - Мария Контрерас-Суийт. Жената, която бе начело на администрацията за малкия бизнес в кабинета на 44-ия президент на САЩ, е предложила 275 милиона долара в замяна на оборотната фирма в киноиндустрията. Сред промените, които Контрерас-Суийт предвижда, ако стане собственик на Weinstein Co., е да смени борда на директорите, който в момента е съставен единствено от мъже. Вместо тях бизнес дамата ще заложи на представителки на нежния пол. Офертата й, по данни на The Hollywood Reporter, е подкрепена от няколко анонимни спонсора, повечето от които са отново жени.\n\nНай-високата оферта за закупуването на компанията, реализирала филми от ранга на „Влюбеният Шекспир“ и „Джанго без окови“, се приблизително 500 милиона долара. Половината от тази сума обаче ще е необходима за връщането на финансовите задължения на ръководеното доскоро от Уайнстийн студио. За хората, заемащи ръководни позиции в момента, се предполага, че няма да остане и цент.\n\nПотъването на Weinstein Co. стартира с първите сигнали за сексуално насилие, подадени срещу Харви. Въпреки че бе уволнен от собствената си компания, това не успя да я спаси от фалита, а към днешна дата продуцентът е обвиняем по няколко дела за изнасилване.\n\nПоловата дискриминация и защитата от сексуален тормоз ще бъдат акценти и по време на „Златните глобуси“ тази вечер. Редица актриси от движението Time's Up ще се появят, облечени в черно, като звездата от „Отчаяни съпруги“ Ева Лонгория призова феновете си да изгледат церемонията пред телевизорите, носещи дрехи в същия цвят. В деня на наградите пък организацията пусна в продажба онлайн кексчета, изрисувани с логото й, а 100% от събраните средства ще бъдат използвани в помощ на жени от работническата класа, които са станали жертви на сексуален тормоз, но нямат финансовата възможност да заведат дело.\n                    ", "date": "2018.01.07", "title": "Продават компанията на Уайнстийн за под $500 млн"}
{"url": "http://www.monitor.bg/a/view/31146-%D0%A4%D0%B5%D0%BD%D0%BE%D0%B2%D0%B5-%D0%BF%D1%80%D0%B0%D1%89%D0%B0%D1%82-%D0%94%D0%B0%D1%80%D0%B0-%D0%BD%D0%B0-%D0%95%D0%B2%D1%80%D0%BE%D0%B2%D0%B8%D0%B7%D0%B8%D1%8F/", "text": "Михаела Филева и Гери-Никол са в челната тройка на артистите, които трябва да ни представляват в Португалия \n                    Дарина Йотова-Дара е най-адекватния представител на България на „Евровизия'2018“ - това показва традиционната анкета на независимия сайт eurovision-bulgaria.com, в която своя вот са дали над 100 000 души. Подгласнички на изпълнителката на „Недей“ са Михаела Филева и яката дупара на бг попа Гери-Никол. Любопитен е фактът, че старлетката, вкарала в речника на тийнейджърите лирични отклонения като „дзън-дзън“, миналата година беше фаворит на феновете. Тогава\n\n\n\n\n\nв лицето на артисти като Графа и група Jeremy?, докато в настоящата анкета попадат само герои от риалити формати като Тита, Радко Петков, Маги Джанаварова, Християна Лоизу. Единствените имена извън поточната линия на X Factor и „Гласът на България“ са Преслава и Павел и Венци Венц, които екипа на сайта сблъсква на произволен принцип в дуел на първия кръг от гласуването. Фолк дивата отпадна от надпреварата с разлика от над 10 000 гласа в ползва на момчетата, които скитат из чартовете „Само по татуси“.\n\nОпределянето на челната тройка се случи в рамките на четири кръга във Фейсбук, Инстаграм и на eurovision-bulgaria.com. „Анкетата не е обвързана по никакъв начин с БНТ или официалната селекция, която ще определи българският представител през 2018!Това е единствено допитване до мнението на феновете на конкурса.“, подчертават от сайта. От „Сан Стефано“ 29 приемаха концепции за участие до 29 декември, като сред изискванията към кандидатите бе\n\n\n\nза последните 2 години и да имат регистриран в ПРОФОН репертоар като продуценти. Кой ще представи достойно страната ни след историческото второ място, което Кристиан Костов завоюва в Киев с Beautiful Mess, ще стане ясно в началото на март. „Евровизия'2018“ ще се проведе между 8 и 12 май в Лисабон.\n\n\n \n                    ", "date": "2018.01.07", "title": "Фенове пращат Дара на „Евровизия“ "}
{"url": "http://www.monitor.bg/a/view/47477-%D0%95%D1%80%D0%B4%D0%BE%D0%B3%D0%B0%D0%BD-%D0%9E%D1%82%D0%BA%D1%80%D0%B8%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D1%85%D1%80%D0%B0%D0%BC%D0%B0-%D0%A1%D0%B2-%D0%A1%D1%82%D0%B5%D1%84%D0%B0%D0%BD-%D0%B5-%D0%BF%D0%BE%D1%81%D0%BB%D0%B0%D0%BD%D0%B8%D0%B5-%D0%BA%D1%8A%D0%BC-%D0%BC%D0%B5%D0%B6%D0%B4%D1%83%D0%BD%D0%B0%D1%80%D0%BE%D0%B4%D0%BD%D0%B0%D1%82%D0%B0-%D0%BE%D0%B1%D1%89%D0%BD%D0%BE%D1%81%D1%82/", "text": "\n                    Това, че откриването на обновения български храм „Св. Стефан” в Истанбул се прави в период, в който България е председател на ЕС, е всъщност важно послание, което даваме на международната общност. Това каза турският президент Реджеп Тайип Ердоган, който присъства на церемонията по откриването на реставрираната църква, предаде бТВ.Истанбул, особено с тази картина, която представяме днес, още веднъж показва на целия свят, че това е център на различните религии и култури, подчерта Ердоган. Нашите прадеди винаги са осигурявали свобода на вероизповеданията в страните, които са завоювали. Винаги се е казвало: Вие сте свободни в своето вероизповедание и богослужението, каза турският президент. Той добави, че реставрационната дейност е била много сложна и трудоемка и са похарчени повече от 15 млн. турски лири.  \n                    ", "date": "2018.01.07", "title": "Ердоган: Откриването на храма „Св. Стефан” е послание към международната общност "}
{"url": "http://www.monitor.bg/a/view/50609-%D0%92%D0%B7%D1%80%D0%B8%D0%B2-%D0%BA%D1%80%D0%B0%D0%B9-%D1%81%D1%82%D0%B0%D0%BD%D1%86%D0%B8%D1%8F-%D0%BD%D0%B0-%D0%BC%D0%B5%D1%82%D1%80%D0%BE%D1%82%D0%BE-%D0%B2-%D0%A1%D1%82%D0%BE%D0%BA%D1%85%D0%BE%D0%BB%D0%BC-%D0%B8%D0%BC%D0%B0-%D1%80%D0%B0%D0%BD%D0%B5%D0%BD%D0%B8/", "text": "\n                    Най-малко двама души бяха ранени при взрив недалеч от станция на метрото в столицата на Швеция Стокхолм. Инцидентът е станал край станция Ворбю в квартал Худинг, където 60-годишен мъж е вдигнал от земята предмет, който се взривил в ръцете му, при това е била ранена 45-годишна жена. Малко по-късно мъжът е починал в местна болница. Предметът, който той е намерил вероятно е била ръчна граната, но тази информация не бе потвърдена от местната полиция.\n\n\n                    ", "date": "2018.01.07", "title": "Взрив край станция на метрото в Стокхолм – има загинал (обновена)"}
{"url": "http://www.monitor.bg/a/view/4479-%D0%9E%D1%89%D0%B5-%D0%B5%D0%B4%D0%BD%D0%BE-%D0%B4%D0%B5%D0%BB%D0%BE-%D1%81%D1%80%D0%B5%D1%89%D1%83-%D1%81%D0%BA%D0%B0%D0%BD%D0%B4%D0%B0%D0%BB%D0%BD%D0%B8%D1%8F-%D0%BF%D0%BE%D1%85%D0%BE%D1%82%D0%BB%D0%B8%D0%B2%D0%B5%D1%86-%D0%A5%D0%B0%D1%80%D0%B2%D0%B8-%D0%A3%D0%B0%D0%B9%D0%BD%D1%81%D1%82%D0%B8%D0%B9%D0%BD/", "text": "\n                    Адвокатът, който представляваше актрисата Пас де ла Уерта, заведе дело срещу продуцента Харви Уайнстайн и бившия помощник-прокурор Майкъл Рубин, твърдейки, че са действали заедно, за да принудят Уерта да оттегли обвиненията си срещу филмовия магнат, съобщи Асошиейтед прес.\n\nДелото е заведено в Лос Анджелис от фирмата на адвокат Арън Филър срещу Уайнстийн, компанията му и адвокат Майкъл Рубин, бивш помощник-прокурор в Бронкс, Ню Йорк. Филър твърди, че Рубин се е представил пред актрисата като защитник на правата на жертвите, но в същност е действал в полза на Уайнстийн \"със серия от уловки, заплахи, изнудвания, изцяло извън законните мерки на правната система\".\n\nФилър обвинява Рубин, че е убедил Пас де ла Уерта да се откаже от услугите му, и че я е насърчавал да оттегли обвинението си в изнасилване срещу Уайнстийн. Тя смени адвокатите си, но не се отказа от обвинението в изнасилване.\n\nРубин отхвърля обвиненията, като каза, че Филър е разстроен от загубата на клиент. Той обясни, че е говорил с актрисата, за да й помогне за арестуването на Уайнстийн.\n\nГоворителка на Харви Уайнстийн отрече продуцентът \"да има нещо общо с това\".\n\nПас де ла Уерта, известна от сериала \"Престъпна империя\", твърди, че Уайнстийн я е изнасилил два пъти в апартамента й през 2010 г. Тя се свърза с полицията в края на октомври миналата година.\n\nКари Голдбърг, сегашният адвокат на Пас де ла Уерта, каза, че актрисата няма нищо общо с това дело.\n                    ", "date": "2018.01.07", "title": "Още едно дело срещу скандалния похотливец Харви Уайнстийн"}
{"url": "http://www.monitor.bg/a/view/86115-%D0%98%D0%B7%D0%BE%D0%B1%D1%80%D0%B5%D1%82%D0%B8%D1%85%D0%B0-%D1%81%D0%B0%D0%BC%D0%BE%D0%BF%D0%BE%D1%87%D0%B8%D1%81%D1%82%D0%B2%D0%B0%D1%89%D0%B0-%D1%81%D0%B5-%D0%BA%D0%BE%D1%82%D0%B5%D1%88%D0%BA%D0%B0-%D1%82%D0%BE%D0%B0%D0%BB%D0%B5%D1%82%D0%BD%D0%B0/", "text": "\n                    Отглеждането на котка е изключително приятно, като се изключат топките косми и почистването след изхождането на питомеца. Проблемът с космите трудно може да бъде разрешен, но ново приспособление улеснява \"физиологичния казус\" - самопочистваща се котешка тоалетна, съобщава сайтът Ред ферит.\n\nПриспособлението Catolet използва лентов конвейер, който \"отвежда\" котешките \"подаръчета\" директно в канализацията. Въпреки че се нарича котешка тоалетна, джаджата не разчита на стандартните абсорбиращи настилки. В случая писаната просто се качва върху лентата и задоволява физиологичната си нужда. Вградени сензори отчитат наличието на \"подарък\" и задействат конвейера и специално раздробяващо приспособление. Така наситнените екскременти \"отпътуват\" право в канализацията.\n\nНачинът на работа на самопочистващата се котешка тоалетна означава, че тя трябва да се намира в банята и да бъде свързана както с източник на вода, така и с канализационна тръба. Устройството използва и приложение, което съобщава дали има теч, или още по-лошо - запушване.\n\nЖелаещите да се сдобият със самопочистваща се котешка тоалетна могат да си я поръчат в интернет срещу сумата от 159 долара.\n                    ", "date": "2018.01.07", "title": "Изобретиха самопочистваща се котешка тоалетна"}
{"url": "http://www.monitor.bg/a/view/35846-%D0%9A%D1%8A%D1%81%D0%BC%D0%B5%D1%82%D0%BB%D0%B8%D1%8F-%D1%83%D0%B4%D0%B0%D1%80%D0%B8-570-%D0%BC%D0%B8%D0%BB%D0%B8%D0%BE%D0%BD%D0%B0-%D0%B4%D0%BE%D0%BB%D0%B0%D1%80%D0%B0-%D0%BE%D1%82-%D0%9F%D0%B0%D1%83%D1%8A%D1%80%D0%B1%D0%BE%D0%BB/", "text": "\n                    Билет от популярната американска лотария \"Пауърбол\", носещ на притежателя почти\n\n570 милиона долара, беше продаден в щата Ню Хемпшър, съобщи АП.\n\nТози джакпот е на седмо място в историята на \"Пауърбол\". Печелившите числа са 12-29-30-33-61, с Пауърбол 26.\n\nАко спечелилият избере да получи сумата наведнъж, тя ще е 358,5 милиона долара. Пълният вариант е плащания в продължение на 29 години.\n\nШансът да бъде спечелен джакпотът в лотарията \"Пауърбол\" е 1 на 292,2 милиона. Билетът струва 2 долара.\n\nСамо преди ден друг късметлия от Флорида спечели 450 милиона долара от \"Мега милиони\" в САЩ. В тази лотария, ако сумата бъде изплатена наведнъж, тя ще е 281 милиона долара.\n                    ", "date": "2018.01.07", "title": "Късметлия удари 570 милиона долара от \"Пауърбол\""}
{"url": "http://www.monitor.bg/a/view/12421-%D0%A2%D1%80%D1%8A%D0%BC%D0%BF-%D0%B8%D1%81%D0%BA%D0%B0-%D0%B4%D0%B0-%D1%81%D0%B8-%D0%B3%D0%BE%D0%B2%D0%BE%D1%80%D0%B8-%D1%81-%D0%9A%D0%B8%D0%BC-%D0%A7%D0%B5%D0%BD-%D0%A3%D0%BD/", "text": "Отново заяви, че САЩ изглеждат глупаво с „руското разследване“\n                    Американският президент Доналд Тръмп заяви, че би провел телефонен разговор с лидера на Северна Корея Ким Чен Ун, съобщава Ройтерс. Коментарът му е направен в отговор на репортерски въпрос. „Абсолютно, бих направил това“, каза Тръмп в отговор на журналистически въпрос дали би провел разговор с Ким Чен Ун. Американският президент отбеляза, че „изобщо нямам проблем с това“. Агенцията припомня, че откакто Тръмп встъпи в длъжност американският държавен глава и севернокорейският лидер размениха няколко обиди, като Тръмп нарече Ким Чен Ун „ракетен човек“.\n\nПо-рано Пхенян и Сеул се съгласиха да проведат официални разговори на високо равнище следващата седмица след повече от две години без среща между представители на двете правителства.\n\nВ събота президентът на САЩ се самоопредели като “много стабилен гений“ след публикуването на критичната за него книга “Огън и ярост: в Белия дом на Тръмп“, написана от Майкъл Улф. Интервютата, които Улф е взел от близките до Тръмп хора, поставят под съмнение възможностите на държавния глава на САЩ да изпълнява задълженията си, пише Ройтерс.\n\n\"Всъщност през целия ми живот двете ми най-големи преимущества са били умствената ми стабилност и това, че съм, така да се каже, наистина умен“, написа Тръмп в профила си в Туитър. \"Oт МНОГО успешен бизнесмен станах телевизионна звезда, а после… президент на САЩ (от първия опит). Мисля, че това не се класифицира като умен, а като гений… и при това умствено много стабилен гений!\"\n\nНовата книга за Тръм стана бестселър още на първия си ден след излизането си. Президентът я отхвърли като пълна с лъжи. В нея се описва един обхванат от хаос Бял дом, както и президент, който не е бил готов да заеме постта през 2016 г. и помощници на Тръмп, които се подиграват със способностите му.\n\nАмериканският президент също така заяви за пореден път, че не е имало тайни договорки между неговия лагер и Русия по време на предизборната кампания в САЩ през 2016 г., предаде ДПА.\n\n\"Няма съглашателство. Няма престъпление\", каза Тръмп в президентската резиденция Кемп Дейвид и допълни, че разследването за руска намеса в изборите кара Съединените щати да изглеждат глупаво в очите на света.\n\nТой каза, че Белият дом е отворен към сътрудничество със специалния прокурор Робърт Мълър с цел ускоряване на разследването. \"Когато не си сторил нищо нередно, бъди открит\", защото това разследване, \"честно казано, е много, много лошо за нашата страна\".\n\nТръмп не отрече появилите се неотдавна информации в медиите, според които е опитал да попречи на главния прокурор Джеф Сешънс да си направи самоотвод от разследването на руската афера заради собствените му контакти с руснаци.\n\n \n\nПхенян прати на Южна Корея списък с преговарящи\n\n \n\nСеверна Корея изпрати на Южна Корея списък с участниците си в първите от над две години преговори между двете враждуващи държави, съобщи Сеул, предаде АФП.\n\nПреговорите ще се проведат във вторник в граничното селище Панминчжон и ще се отнасят за участието на Пхенян в Зимните олимпийски игри, които започват следващия месец в Южна Корея.\n\nСевернокорейската делегация ще бъде предвождана от И Сон-гвон, отговарящ за междукорейските отношения, съобщи южнокорейското министерство на националното обединение. Той ще бъде придружен от четирима представители, включително такива, които отговарят за спорта.\n\nПреговорите идват след две години на влошаване на обстановката на Корейския полуостров, през които Северна Корея извърши три нови ядрени опита и редица ракетни изпитания.\n\nДен преди това американският президент Доналд Тръмп изрази надежда, че преговорите ще донесат положителни резултати.\n                    ", "date": "2018.01.07", "title": "Тръмп иска да си говори с Ким Чен Ун"}
{"url": "http://www.monitor.bg/a/view/70853-%D0%91%D0%B8%D0%B2%D1%88%D0%B8%D1%8F%D1%82-%D0%B8%D1%80%D0%B0%D0%BD%D1%81%D0%BA%D0%B8-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82-%D0%90%D1%85%D0%BC%D0%B0%D0%B4%D0%B8%D0%BD%D0%B5%D0%B4%D0%B6%D0%B0%D0%B4-%D0%B7%D0%B0%D0%B4%D1%8A%D1%80%D0%B6%D0%B0%D0%BD-%D0%B7%D0%B0%D1%80%D0%B0%D0%B4%D0%B8-%D0%BF%D1%80%D0%BE%D1%82%D0%B5%D1%81%D1%82%D0%B8%D1%82%D0%B5/", "text": "\n                    Бившият ирански президент Махмуд Ахмадинеджад е задържан за подкрепа на антиправителствените протести в страната, съобщи днес в. \"Ал Кудс ал Араби\".\n\nСпоред вестника, позоваващ се на източници в Техеран, Ахмадинеджад бил задържан с одобрението на върховния лидер на Ислямската република аятолах Али Хаменей по време на визита в град Шираз. Причина за арестуването му станали негови изявления на антиправителствените протести, които в Техеран смятат за призив към \"разпалване на безредици\". В реч пред демонстранти в южния ирански град Бушер миналия четвъртък бившият президент заявил, че \"някои от чиновниците живеят далеч от проблемите на хората и не знаят нищо за реалната ситуация в обществото\", пише вестникът. Ахмадинеджад подчертал също, че \"хората са недоволни\" от правителството на президента Хасан Рохани, което обвинил в монополизиране на властта и ресурсите.\n\nМеждувременно иранският Корпус на гвардейците на ислямската революция заяви, че народът на страната и силите за сигурност са потушили размириците, подклаждани от чужди врагове - включително САЩ, Израел и Саудитска Арабия - както и от опозиционни групи.\n\nВ същото време хиляди проправителствени демонстранти се стекоха на митинги за шести пореден ден, в отговор на антиправителствените протести, избухнали в началото на годината - най-големите от 2009 година насам. Държавната телевизия показа на живо кадри от митингите в няколко градове, където въпреки силния снеговалеж стотици демонстранти издигаха лозунги \"Смърт на Америка\", \"Смърт на Израел\", \"Смърт на Великобритания\", \"Смърт на размирниците\".\n\nПо време на продължилите повече от седмица протести 22 души загинаха и над хиляда бяха арестувани, по данни на иранските власти, припомня Ройтерс. Безредиците обхванаха над 80 градове и селища. Хиляди младежи и работници изразиха недоволството си от корупцията, безработицата и засилващото се неравенство между бедни и богати.\n                    ", "date": "2018.01.07", "title": "Бившият ирански президент Ахмадинеджад задържан заради протестите"}
{"url": "http://www.monitor.bg/a/view/47092-%D0%A2%D1%80%D0%B8%D0%B4%D0%B5%D1%81%D0%B5%D1%82-%D0%B8-%D0%B4%D0%B2%D0%B0%D0%BC%D0%B0-%D0%B2-%D0%BD%D0%B5%D0%B8%D0%B7%D0%B2%D0%B5%D1%81%D1%82%D0%BD%D0%BE%D1%81%D1%82-%D1%81%D0%BB%D0%B5%D0%B4-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%BD%D0%B0%D1%81%D1%80%D0%B5%D0%B4-%D0%98%D0%B7%D1%82%D0%BE%D1%87%D0%BD%D0%BE%D0%BA%D0%B8%D1%82%D0%B0%D0%B9%D1%81%D0%BA%D0%BE-%D0%BC%D0%BE%D1%80%D0%B5/", "text": "\n                    Тридесет и двама души са в неизвестност, след като в Източнокитайско море са се сблъскали петролен танкер и товарен кораб, съобщи китайското министерство на транспорта, цитирано от световните агенции. При сблъсъка превозващият 136 тона кондензиран нефт танкер се е запалил и екипажът му от 30 иранци и двама граждани на Бангладеш е в неизвестност. Той е превозвал нефт от Иран за Южна Корея. Другият плавателен съд, китайски товарен кораб, не е пострадал сериозно и 21-членният му екипаж му е спасен.\n                    ", "date": "2018.01.07", "title": "Тридесет и двама в неизвестност след катастрофа насред Източнокитайско море"}
{"url": "http://www.monitor.bg/a/view/35603-%D0%A1%D1%8A%D1%82%D1%80%D0%B5%D1%81%D0%B5%D0%BD%D0%B8%D1%8F-%D0%B2-%D0%BA%D0%B0%D0%B1%D0%B8%D0%BD%D0%B5%D1%82%D0%B0-%D0%BD%D0%B0-%D0%9C%D0%B5%D0%B9/", "text": "\n                    Премиерът на Великобритания Тереза Мей ще обяви промени в правителството, съобщи в. \"Сънди таймс\" и допълни, че министрите на външните, вътрешните работи, финансите и Брекзит се очаква да запазят постовете си, предаде Ройтерс.\n\nОчаква се Мей да обяви кой ще заеме поста първи министър, след като дългогодишният й съюзник Деймиън Грийн бе принуден миналия месец да подаде оставка.\n\nОт „Даунинг стрийт“ №10 потвърдиха, че Мей ще извърши промени в кабинета на осми или девети януари, пише в. \"Гардиън“. По-рано в някои медии се появи информация, според която министър-председателят смята да смени някои от министрите в правителството но данните все още не бяха официално потвърдени. От пресцентъра на „Дауининг Стрийт“ №10 обаче не са коментирали завеждащите на кои от ведомствата може да бъдат сменени. По непотвърдена информация оглавявано в момента от Джъстин Грийнинг министерство на образованието може да бъде едно от засегнатите. Известно е също така, че преговарящият за Брекзит Дейвид Дейвис, външният министър Борис Джонсън, завеждащият финансовото министерство Филип Хамънд и министърът на вътрешните работи Амбър Руд ще запазят постовете си.\n                    ", "date": "2018.01.07", "title": "Сътресения в кабинета на Мей"}
{"url": "http://www.monitor.bg/a/view/17645-%D0%9F%D1%83%D1%82%D0%B8%D0%BD-%D0%BF%D0%BE%D0%B7%D0%B4%D1%80%D0%B0%D0%B2%D0%B8-%D0%B7%D0%B0-%D0%A0%D0%BE%D0%B6%D0%B4%D0%B5%D1%81%D1%82%D0%B2%D0%BE-%D1%81-%D0%B4%D1%83%D0%BC%D0%B8-%D0%BE%D1%82-%D0%92%D0%B5%D0%BB%D0%B8%D0%BA%D0%B4%D0%B5%D0%BD/", "text": "\n                    Руският президент Владимир Путин посрещна настъпването на Рождество, като посети служба в църква в Санкт Петербург, където е бил кръстен баща му. Цели части от поздравлението на Путин по случай празника бяха дословно заимствани от великденското приветствие, коментираха руските медии. \"Този празник носи щастие и надежда на милиони вярващи и ги води към духовното, както и към истинските традиции, и обединява народа около вечните християнски ценности на нашата страна с многовековно културно наследство\", заяви Путин.\n\nОсвен това похвали \"истински безкористните действия на Руската православна църква и на други християнски църкви в опазването на гражданския мир и хармония в нашата страна\".\n\nСлед края на церемонията Путин подари на църквата, построена през 18 век, икона от 19-и век.\n                    ", "date": "2018.01.07", "title": "Путин поздрави за Рождество с думи от Великден"}
{"url": "http://www.monitor.bg/a/view/33711-%D0%91%D0%BE%D1%80%D0%B8%D1%81%D0%BE%D0%B2-%D0%BF%D1%80%D0%B8%D1%81%D1%82%D0%B8%D0%B3%D0%BD%D0%B0-%D0%B2-%D0%A2%D1%83%D1%80%D1%86%D0%B8%D1%8F/", "text": "С Ердоган и Йълдъръм откриха реставрирания храм „Свети Стефан” в Истанбул \n                    С пожелания новата година да е мирна и да има просперитет за двата народа, се обърна министър-председателят Бойко Борисов към турския си колега Бинали Йълдъръм, с когото проведоха днес среща в Истанбул, съобщиха от  правителствената информационна служба. Йълдъръм и президентът на Турция Реджеп Тайип Ердоган присъстват на официалното откриване на възстановената желязна църква „Св. Стефан“.  \"Това е действително голям ден, но и много добра инвестиция в бъдещето. Да покажем на цяла Европа, на християнския свят, че може да се подобрят отношенията с най-големия ни съсед. Колкото и да сме малки, ще се опитам да допринесем за това разбирателство\", каза премиерът Борисов.„Вие започвате годината с европредседателство и искам да Ви поздравя за това. По време на Вашето председателство започнаха да се появяват хубави послания от европейските ни приятели. С ЕС и преди не сме имали проблеми, но нека днес изпратим посланието: „Да сме толерантни“, заяви пък министър-председателят на Турция Бинали Йълдъръм. Преди откриването на храма Борисов подчерта, че възстановяването му е прекрасно доказателство за добросъседството ни с Турция. „Много е лесно да се говори и да се противопоставя, много е трудно да се гради мир. Европредседателството е за 6 месеца, а с Турция сме съседи от векове и за векове. България е важна държава, велика държава, но не бива да й се възлагат огромни отговорности. Можем да посредничим, можем да настояваме, защото само мирът, подобряването на отношенията с Турция и Европа дава решения на много въпроси“, каза премиерът и припомни за бунтовете на бежанците в лагера в Харманли. Той отбеляза, че сега има нулев натиск на бежанци към страната ни. „Аз съм свършил моята работа“, допълни Борисов, цитиран от \"Фокус\". Министър-председателят изрази радостта си, че в делегацията присъстват патриарх Неофит и представители на всички парламентарни групи от Народното събрание и отбеляза, че откриването на реставрирания храм „Св. Стефан“ в Истанбул ще остане в историята. Бойко Борисов не пропусна да благодари на реставраторката на църквата и коментира, че е направила всеки детайл с душа. „Истински благодаря на нея за това, което направи“, каза Борисов.   \"Да ни е честит обновеният храм \"Свети Стефан\" и да се издига българският дух в нашите отношения за доброто на нашите страни, църкви и народи\", каза Негово светейшество Българският патриарх и Софийски митрополит Неофит преди откриването на храма. Патриархът отбеляза, че днес е хубав и слънчев ден. „Слънчево е и на душата ми, както и на душата на всички българи, които знаят каква стойност за нашата България има построяването на този храм“, каза Негово светейшество и посочи, че реставрацията на храм „Св. Стефан“ е чудесна.В официалната делегация, придружаваща премиера Бойко Борисов, освен патриарха, са и главният мюфтия на мюсюлманите в България Мустафа Хаджи, вицепремиерът и министър на външните работи Екатерина Захариева, министърът на културата Боил Банов, министърът на икономиката Емил Караниколов, министърът на земеделието, храните и горите Румен Поражанов и депутати, съобщиха от правителствената информационна служба. Българската желязна църква „Св. Стефан” в Истанбул е един от най-значимите български паметници на архитектурата и културата. Тя е осветена на 8 септември 1898 година от Екзарх Йосиф. Уникалната постройка от метал, проектирана от арменския архитект Ховсеп Азнавур, е била изработена в Австрия от металургичната фирма „Вагнер”, а елементите на конструкцията са пренесени с железница и са тежали около 500 тона. Били са сглобени на място. Дължината на църквата е 32,50 метра, а ширината – 12,50 метра.Основните строително-ремонтни и реставрационни дейности започнаха през 2011 г., след получаване на разрешение от турската държава предвид факта, че църквата е исторически паметник, част от културно-историческото наследство на страната. Храмът бе затворен за богослужение поради сериозни проблеми в носещата конструкция вследствие на корозия.За реставрацията са вложени общо около 16 млн. турски лири (приблизително 3,5 млн. евро), от които България е предоставила целево два транша за 200 000 и 190 000 евро. Отделно от това от 1992 г. българската държава ежегодно отделя средства чрез бюджета на Министерството на външните работи за издръжка на Българската православна църковна община в Истанбул. От 2009 г. тази сума е 50 000 евро годишно.  \n                    ", "date": "2018.01.07", "title": "Борисов: Да покажем на цяла Европа, че може да се подобрят отношенията с Турция  (ОБНОВЕНА+СНИМКИ)"}
{"url": "http://www.monitor.bg/a/view/49438-%D0%9E%D0%BF%D0%B0%D1%81%D0%BD%D0%BE%D1%81%D1%82-%D0%BE%D1%82-%D1%81%D0%B2%D0%BB%D0%B0%D1%87%D0%B8%D1%89%D0%B0-%D0%B2-%D0%9A%D1%80%D0%B5%D1%81%D0%BD%D0%B5%D0%BD%D1%81%D0%BA%D0%BE%D1%82%D0%BE-%D0%B4%D0%B5%D1%84%D0%B8%D0%BB%D0%B5-%D0%B8-%D0%9F%D1%80%D0%B5%D0%B4%D0%B5%D0%BB%D0%B0/", "text": "\n                    Повишена опасност от свлачища има в Кресненското дефиле и в района на прохода Предел. Това съобщиха за Радио „Фокус” – Пирин от Областно пътно управление – Благоевград. Необходимо е шофьорите да карат внимателно в тези участъци, за да бъдат избегнати инциденти. В началото на деня сухи и нормално проходими при зимни условия са пътищата в региона. Само по усойните и планински райони – частично заледени и обработени.Трафикът по автомагистрала „Струма” и главен път Е-79 е интензивен. Натоварено е и движението по пътя от и за Банско.През нощта няма регистрирани тежки пътни инциденти. Няма въведения ограничения за движението на леки и товарни автомобили в област Благоевград.\n                    ", "date": "2018.01.07", "title": "Опасност от свлачища в Кресненското дефиле и Предела"}
{"url": "http://www.monitor.bg/a/view/87239-%D0%91%D0%BE%D1%80%D0%B8%D1%81%D0%BE%D0%B2-%D0%91%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%82%D0%B5-%D0%B8%D0%B7%D1%81%D0%B5%D0%BB%D0%BD%D0%B8%D1%86%D0%B8-%D0%B8-%D0%BC%D1%8E%D1%81%D1%8E%D0%BB%D0%BC%D0%B0%D0%BD%D0%B8%D1%82%D0%B5-%D1%83-%D0%BD%D0%B0%D1%81-%D1%81%D0%B0-%D0%BC%D0%BE%D1%81%D1%82-%D0%B7%D0%B0-%D1%81%D0%B8%D0%B3%D1%83%D1%80%D0%BD%D0%BE%D1%81%D1%82/", "text": "\n                    Обикновено смесените общности или изселниците се ползват за натиск, конфликт. Ние имаме редкия шанс да направим така, че българските изселници, мюсюлманите в България да бъдат мост на приятелство, мост на сигурност, да гарантират сигурността, на етническата толерантност. Това посочи премиерът Бойко Борисов на официалното откриване на обновения православен храм „Св. Стефан” в Истанбул.  На церемонията присъстваха  Негово Светейшество Българският Патриарх и Софийски митрополит Неофит, главният мюфтия на мюсюлманите в България Мустафа Хаджи, Вселенският патриарх Вартоломей, президентът на Турция Реджеп Тайип Ердоган, премиерът Бинали Йълдъръм, дипломати, общественици. В двора на църквата българи от Истанбул и съседни градове дойдоха специално за церемонията. \n„България винаги се е старала да има перфектни отношения и с християнския, и с мюсюлманския свят. Премиерът Йълдъръм ясно каза – бият се мюсюлмани с мюсюлмани, християни с мюсюлмани, тероризъм навсякъде, дори в най-големите европейски столици. Само заедно можем да го преборим, само заедно можем да бъдем ефективни, само при пълен обмен на информация. София и Истанбул са столици, в които етническата толерантност са пример за подражание. В София на един квадратен километър имаме християнски храм, джамия, католически храм и синагога и всички ние живеем в мир. Бих цитирал президента Ердоган, защото съм солидарен с казаното от него”, посочи Борисов на откриването. „Ние сме длъжни през 2018 г. да нормализираме и да направим отношенията между ЕС и Турция такива, каквито само преди няколко години бяха. И бизнес отношенията, и културните отношения, и най-вече сигурността и толерантността минават през подобряване на отношенията”, каза още премиерът.\n                    ", "date": "2018.01.07", "title": "Борисов: Българските изселници и мюсюлманите у нас са мост за сигурност"}
{"url": "http://www.monitor.bg/a/view/62935-%D0%92-%D0%9A%D0%BE%D1%88%D0%B0%D1%80%D0%B8%D1%86%D0%B0-%D0%BA%D1%8A%D0%BF%D0%B0%D1%85%D0%B0-%D0%B7%D0%B5%D1%82%D1%8C%D0%BE%D0%B2%D0%B5-%D0%BD%D0%B0-%D0%98%D0%B2%D0%B0%D0%BD%D0%BE%D0%B2%D0%B4%D0%B5%D0%BD/", "text": "\n                    \n                    ", "date": "2018.01.07", "title": "В Кошарица къпаха зетьове на Ивановден"}
{"url": "http://www.monitor.bg/a/view/64660-%D0%A0%D0%B5%D0%BC%D0%BE%D0%BD%D1%82%D0%B8%D1%80%D0%B0%D1%82-%D1%82%D1%80%D0%B8-%D1%81%D1%82%D0%BE%D0%BB%D0%B8%D1%87%D0%BD%D0%B8-%D1%82%D1%83%D0%BD%D0%B5%D0%BB%D0%B0/", "text": "\n                    Столичната община пусна обществена поръчка на стойност 11 млн. лв. за ремонт на три тунела и отсечка на бул. „Пенчо Славейков“. Най-много пари ще бъдат изхарчени за тунела на НДК. Там са предвидени 4,3 млн. лв., с които ще бъде подменена канализацията, осветлението, светофарите и спирката. Съоръжението ще бъде и санирано, а пътната настилка ще се ремонтира.Зам.-кметът по транспорта на София Евгени Крусев обясни пред „Монитор“, че ако няма обжалвания на поръчката, ремонтът на тунела при НДК може да започне през летните месеци.  Тунелът в „Люлин“ също ще бъде с нов облик. Ремонтът на съоръжението на бул. „Царица Йоана“ ще струва 3,5 млн. лв. Най-малко пари са заделени за транспортния тунел на бул. \"Панчо Владигеров\" - 74 хил. лева.2,6 млн. лв. пък ще бъдат вложени за реконструкция на бул. \"Пенчо Славейков\" в участъка между улица \"Цар Асен\" и бул. \"Ген. Едуард И. Тотлебен“. Там ще бъде подменена настилката, канализацията и уличното осветление.Дали обаче ще бъдат пренаредени паветата в отсечката, или ще бъде излят асфалт все още не е ясно. Крайният срок за кандидатстване за ремонтите е 12 февруари.За ремонти на булеварди, улици и мостови съоръжения от „Московска“ 33 са планирали в бюджета за тази година 103,6 млн. лв.С 37,7 млн. лв. ще бъдат изграждани и поддържани улици във всички столични квартали. За улично осветление пък ще бъдат вложени 6 млн. лв. Най-големият ремонт, който е планиран, е реконструкцията на ул. „Граф Игнатиев“. Там се предвижда подмяна на настилките, засаждане на дървета, пускане на фонтана и обновяване на книжния пазар на „Славейков“. За реконструкция на трамваен път ще бъдат инвестирани 37,5 млн. лв. Тази година ще продължи реконструкцията на бул. \"Тодор Каблешков′′. С нов облик ще се сдобие и бул. \"Скобелев\". \n                    ", "date": "2018.01.07", "title": "Ремонтират три столични тунела "}
{"url": "http://www.monitor.bg/a/view/19541-%D0%A1%D0%BD%D0%B5%D0%B3%D1%8A%D1%82-%D1%81%D0%B5-%D0%B2%D1%80%D1%8A%D1%89%D0%B0-%D0%B2-%D0%BD%D0%B5%D0%B4%D0%B5%D0%BB%D1%8F/", "text": "\n                    Новата седмица започва със слънчево и почти тихо време, но се очаква да завърши с първия януарски сняг в неделя. Това сочи прогнозата на Националния център по хидрология и метеорология (НИМХ) при БАН. Днес максималните температури в страната бяха между 10 и 15 градуса, а утре облачността ще се увеличи, на отделни места ще превали слаб дъжд. Ще започне бавно застудяване. В сряда времето ще остане без промяна. Ще бъде предимно облачно, но само на отделни места ще превали. Максималните температури ще са между 6 и 12 градуса. В четвъртък облачността ще обхване цялата страна, но валежи не се очакват. В петък и събота над цялата страна се очакват слаби превалявания. Максималните температури ще са между 4 и 8 градуса, като в събота се очаква температурите да се понижат с 1-2 градуса.\n\nВ неделя облачността ще намалее, като на места ще има превалявания от мокър сняг. Температурите ще се понижат и минималните ще са между минус 8 и 0 градуса, а максималните между 2 и 6 градуса, сочат прогнозите на синоптиците.\n                    ", "date": "2018.01.07", "title": "Снегът се връща в неделя "}
{"url": "http://www.monitor.bg/a/view/65303-%D0%9E%D1%82%D0%B2%D0%B0%D1%80%D1%8F%D1%82-%D1%84%D0%B8%D0%BB%D0%B8%D0%B0%D0%BB-%D0%BD%D0%B0-%D0%A1%D0%BF%D0%B5%D1%88%D0%BD%D0%B0-%D0%BF%D0%BE%D0%BC%D0%BE%D1%89-%D0%B2-%D0%9B%D0%BE%D0%BC/", "text": "\n                    Филиал на център за спешна медицинска помощ ще се изгради в Лом. Предложение за това вече е постъпило в общината от името на Министерството на здравеопазването. Според проекта настоящите помещения ще се обновят, ще се изгради и дизел-генератор, навес за линейки и паркинг за посетители, съобщи „Ломпрес“.\nНовият център в Лом е част от национален проект за модернизиране на спешната помощ в цялата страна.\n\nПо него ще се обновят, изградят и оборудват 237 центрове и ще се доставят 400 нови линейки. Целта е населението да получава навременна и качествена спешна помощ, отговаряща на най-добрите европейски практики и изисквания, а медицинският персонал да работи в съвременни условия. \n\n \n                    ", "date": "2018.01.07", "title": "Отварят филиал на  Спешна помощ в Лом"}
