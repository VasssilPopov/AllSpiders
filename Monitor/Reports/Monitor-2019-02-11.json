{"url": "https://www.monitor.bg/bg/a/view/pravjat-horyr-spin-of-na-akvamen-156998", "text": "След като се доказа като магнит за любителите на фантастиката и супергероите и спечели близо 329 милиона долара от световния боксофис, „Аквамен“ ще се сдобие със спин-оф. Това стана ясно, след като от Warner Bros. назначиха Ноа Гарднър и Ейдън Фитцджералд да скроят сценария за новата продукция. Предвид безапелационният успех на „Аквамен“, бе въпрос на време екипът зад заглавието да поиска набързо да монетизира допълнително от популярността на подводните приключения на Джейсън Момоа. Въпреки това и актьорът, и режисьорът Джеймс Уан са коментирали, че не искат да заснемат продължение на филма „през пръсти“ и затова ще си дадат достатъчно време, за да обмислят новата история на Аквамен. Въпреки това Уан ще прояви афинитета си към хорър жанра именно със спин-оф продукция. Авторът на ленти като „Заклинанието“ и „Монахинята“ ще постави в светлината на прожекторите зверовете, които се изправиха срещу Момоа на финала на „Аквамен“. Филмът ще носи заглавието The Trench. Очаква се в него да не присъства нито един от основните персонажи на лентата-носител на франчайза.", "date": "2019.02.11", "title": "Правят хорър спин-оф на „Аквамен“"}
{"url": "https://www.monitor.bg/bg/a/view/opletenija-s-ruski-vryzki-bivol-see-lyji-sreshtu-peevski-157005", "text": "Хибридна война, разпростряла се като паяжина на опитен кагебеец, подклажда от няколко дни оплетения в откровени руски връзки сайт „Бивол“. Изданието, което у нас е популярно основно с рекетьорските си схеми и политическите мераци на „издателите“ си, в чужбина успява да пробие с лъжи и долни инсинуации. Просто защото умее да ползва вълшебни думички. Но вместо архаичното вече „Абракадабра Симсалабин“, предъвква с удоволствие любимата мантра „руско прокси“. Атаките им пък са насочени основно срещу депутата и издател на „Телеграф медиа“ Делян Пеевски и в угода на задкулисието, на което Пеевски много сериозно пречи да си върти далаверите. Като основен таран в тази война пък е впрегнат псевдоглавният редактор на рекетьорския сайт „Бивол“ Атанас Чобанов. Самият Чобанов, макар да живее в Париж, Преди да стане „независим журналист“, Атанас Чобанов се опитвал да си докара хонорар и от българските тайни служби. Според информация на българите във Франция, които поддържат връзки с българското посолство в Париж, се говори, че Чобанов се е предлагал нееднократно за сътрудник на българските тайни служби, но след като за това не са му предложени финансови облаги, се отказва и започва да злослови срещу тях. Твърденията на нашенците всъщност далеч не са единствените, които хвърлят сянката на службите над битието на самозвания разследващ журналист. Съпругата му Мария Онучко, която в момента работи за Russia Beyond the Headlines („Русия отвъд заглавията”) – задграничен проект, зад който се твърди, че стои кремълската пропагандна машина, е дъщеря на дългогодишния кореспондент на РИА Новости в Париж и Брюксел Виктор Онучко. Не е тайна, че Франция през 80-те години на миналия век е особено интересна за съветските шпиони. Агенти на КГБ и ГРУ на Съветската армия щъкат из Париж, събирайки разузнавателни сведения за президента Франсоа Митеран и правителство, което на моменти е и срещу него. От друга страна научнотехническото разузнаване кръстосва авиоизложението на летището „Бурже“ в опит за открадне върхови технологии. В епохата на Студената война в Париж е централата на КОКОМ. Това е Координационният комитет за контрол над износа, създаден главно от страните на НАТО. Той следи експорта на изделия с двойна употреба за СССР и сателитите му от соцблока. Съветските шпиони са много активни в това отношение, за да заобиколят забраните и да се доберат до стоки и технологии, които могат да използват за военни цели. На фона на всичко това обаче като дори доразвива измислиците си за Пеевски. В рамките на няколко часа те градират от „Пеевски има интерес към „Дунарит“ до „човек на Пеевски удря Гебрев за „Дунарит“ след натравянето му с „новичок““. Доколко може да отговарят на истината подони щуротии, си отговорете сами, като вземет предвид само два факта, които за разлика от писанията на „Бивол“ са подплътени с доказателства и са лесно проверими. Първо Пеевски никога не е имал интерес към военната индустрия у нас, камо ли да има руски връзки, които да ползва за тази цел. И второ – службите в държавата категорично заявиха, че Гебрев не е тровен с „новичок“. Натровил се е с пестициди. И това е показала и експертизата, за която сам е платил да бъде направена в чужбина. Верно, сетил се да се изследва година след хоспитализирането си, ама все тая. Очевидно не е имал за цел да ползва резултатите за разкриване на истината около инцидента, а напротив – да си направи поредния медиен ореол. Така любим за целия кръг от мошеници, които се навъртат около баш светеца Цветан Василев, почти канонизиран в Русия заради склонността си да се обвързва с местните олигарси и да им обещава златни активи, купени с откраднатите от КТБ пари. А като добавим към цялата история и руския зет Чобанов изведнъж всичко започва да си идва на мястото.", "date": "2019.02.11", "title": "Оплетения с руски връзки „Бивол“  сее лъжи срещу Пеевски"}
{"url": "https://www.monitor.bg/bg/a/view/samo-fakti-mustakata-vryzka-sys-sluchaja-gebrev-obzor-157004", "text": "Тровен ли е Емилиян Гебрев с \"новичок\" и има ли връзка инцидента с него и участието му в овалдяването на \"Дунарит\"? Тези въпроси, под формата на инсинуации, от десетина дни се вихрят в общественото пространство. Ето и чистите факти, които обаче дават една не лоша представа за случилото се. И показват защо е най-малкото нелепо да се търси каквото и да е било имагинерно участие на депутата от ДПС и издател на \"Телеграф медиа\" Делян Пеевски в сагата \"Дунарит\", въпреки че това е една от основните лъжи, които задкулисието разпръсква у нас тези дни.  Според разследването на Bellingcat втория път, когато Федотов е бил в нашата страна, той е трябвало да се върне в Москва с полет през България. Вместо това той се прибрал в Русия със самолет, излетял от Сърбия.  Предполагаемото отравяне на Гебрев е извършено почти година преди той да направи първите си опити да овладее „Дунарит“ чрез юридически врътки и с помощта на Цветан Василев.  „Когото искате, попитайте, всеки ще ви каже, че ние винаги сме били в обтегнати отношения (с Цветан Василев – б.р.).“ Цитатът е на Емилиян Гебрев от негово интервю пред bTV. В него оръжейният търговец прави сериозни откровения, като това, че Василев му е пречел за придобиването на друг военен завод – ВМЗ „Сопот“, а са имали и конфликт за това, че Гебрев не си държи парите в КТБ. Няма данни бизнесменът Емилиян Гебрев да е бил отровен като Скрипал. В кръвта и урината му не са открити следи от т.нар. \"Новичок\". Това заяви главният прокурор Сотир Цацаров след спешна среща в Министерския съвет. Тя се проведе по искане на премиера Бойко Борисов и на нея присъстваха посланикът на Великобритания Ема Хопкинс, главният прокурор Сотир Цацаров, министърът на вътрешните работи Младен Маринов, главният секретар на МВР Ивайло Иванов и председателят на ДАНС Димитър Георгиев. Те са и собственик на оръжейния завод „Дунарит“ Емилиян Гебрев. „Имахме много ползотворна среща и дискутирахме информация за предполагаема намеса и потенциално отравяне на г-н Емилиян Гебрев. От няколко месеца работим с българските власти и британските служби“, заяви Хопкинс. Тя обясни, че подробности от разследването не могат да бъдат разкрити. „През последните две седмици в медиите бяха представени много информации, свързани с инцидент с г-н Гебрев. Част от тези информации бяха представени с изложения на факти, част от тях бяха с внушения в съответствие с редакционната политика на съответните издания“, заяви Цацаров. По думите му специално за случая е било подписано споразумение между прокуратурата, МВР и ДАНС. „На 28 април 2015 г. Емилиян Гебрев след вечеря със свои партньори в хотел „Кемпински Зографски“ от чужбина (Полша) се е почувствал зле, след което е бил откаран от своя шофьор за лечение във ВМА. На 29 и 30 април 2015 г. в такова състояние изпада и директор от неговата компания, който първоначално е отведен за лечение в „Токуда“, а след това е лекуван в „Пирогов“. На 1 октомври 2015 г. Софийската градска прокуратура е повдигнала обвинение за убийство, като разследването е възложено на СДВР. На 4 май 2015 г. синът на Гебрев е бил приет във ВМА с подобни симптоми. По досъдебното производство тогава са извършени много действия по разследването – претърсвания и изземвания на всички възможни проби на следи от химически вещества, проверки на автомобили, дома на г-н Гебрев, офиси на компанията „Емко“ и др. Назначени са всякакви експертизи и е иззета цялата документация от лечебните заведения. че в обработено кафе от кафемашината в дома на Гебрев, както и в органична материя – повърната храна от неговия син, има следи от хлорпирифос – инсектицид, който е силно токсичен и се ползва за борба срещу неприятели по земеделските култури“, разкри обвинител №1. Започнала е проверка по всички възможни версии, включително проверка за наличие на хлорпирифос в храната, консумирана в ресторанта на хотел „Кемпински Зографски“. Установено е, че инсектицидът се е съдържал в руколата в салата, която са консумирали Гебрев и неговите партньори, но в изключително малко количество. Тази версия е отхвърлена, защото препаратът е бил в минимални количества и не може да причини такива тежки последици. „Заключенията на експертизата са – остра интоксикация с фосфоро-органични съединения. На 4 април 2016 г. наказателното производство е спряло поради това, че извършителят не е разкрит“, обобщи Цацаров. „На 11 октомври 2018 г. постъпва писмо до мен от г-н Гебрев на бланка на „Емко“, обясни още главният прокурор. В него се заявява, че през март във Великобритяния е извършено покушение срещу Скрипал и неговата дъщеря. „Имам основание да считам, че отровата, използвана срещу нас, е от семейството на „Новичок\", написал още Гебрев в писмото и предложил да се възобнови разследването и да се информират британските и други служби. Още на следващия ден - 12 октомври, от СДВР е изискано спряното производство, а „Веднага между главния прокурор, министъра на вътрешните работи и председателя на ДАНС бе подписано споразумение, по силата, на което бе създаден съвместен екип за разследване, в който са включени полицаи от СДВР, разследващи полицаи, агенти на ДАНС под ръководството на наблюдаващия прокурор“, обясни Цацаров. „На практика това е първият случай, в който подписваме споразумение за съвместен екип за разследване, който се създава не за група дела, а за едно единствено, конкретно дело“, обясни той. По думите му до настоящия момент са проведени 13 разпита на свидетели. При разпита на Гебрев става ясно, че самият той е поискал експертиза от независима финландска лаборатория (виж карето), на която са били изпратени пробите, взети от него и сина му след отравянето през 2015 г. „Резултатите потвърждават следи от фосфоро-органични съединения, като изследването там е било правено в две насоки – съединения, които действат върху нервната система и фосфоро-органични съединения. Потвърждават се следи от фосфоро-органични съединения, които се съдържат в определени пестициди. Конкретният пестицид лабораторията не може да установи, но дава списък с възможните такива. Прави се заключение, че в пробите от урина са В пробите според финландската лаборатория не са открити субстанции, които да са свързани със съответния лист – списък към Конвенцията за забрана на химическото оръжие“, обясни Цацаров. След възобновяването на разследването е била издадена европейска заповед за разследване, адресирана до съответните компетентни британски власти, като им е дадена абсолютната цялата информация. „На практика въпросът, който се поставя в тази европейска заповед за разследване е дали тези вещества отговарят или по някакъв начин могат да се свържат с веществото, което е известно като „Новичок“ или с близки до него вещества. Заповедта е изпратена до Великобритания през декември 2018 г. Отделно с това до тях е изпратено и писмо, на базата на което да бъде поискано сътрудничеството на британската полиция, при условията, при които тя действа извън границите на Великобритания“, посочи главният прокурор. за това, че случаят едва ли не е бил оставен настрани и по него не се е работило от българските служби и от българската прокуратура, меко казано не отговарят на истината, оставям ги на съвестта на написалите ги и на техните издатели“, заяви главният прокурор. Британските власти са обявили трима служители на руските служби – Главно разузнавателно управление, които считат за замесени в отравянето в Солсбъри. Двама от тях се считат като преки извършители, един от тях под името Сергей Вячеславович Федотов – като помагач. „При извършването на съответните проверки е установено, че първите двама не са влизали на българска територия за последните 10 години. Третият, който е с псевдоним „Сергей Федотов“, обаче е влизал в България три пъти. Първия път със самолет на 5 февруари 2015 г. каца в България, излизайки отново със самолет на 22 февруари 2015 г. Втория път е влязъл отново със самолет на аерогара Бургас на 24 април 2015 г. и напуска страната на 28 април 2015 г. отново със самолет в 20.21 часа. Третото влизане на Федотов у нас е на 23 май 2015 г. със самолет през \"Летище София\", като на 29 май 2015 г. заедно с друг руски гражданин е обясни Цацаров. „Това са двете линии – едната криминалната, която е свързана с опита за отравянето на г-н Гербев и неговия син, и втората – свързана с конкретния руски гражданин, за когото има данни, че е бил у нас. При едно от тези пътувания е налице съвпадение с първия инцидент, който се случва с Гебрев. До настоящия момент прокуратура, МВР и ДАНС работиха по установяване на маршрута му и се установяват всички моменти от неговото пребиваване на българска територия – отсядане в хотели, ползване на превозни средства, контакти с български граждани. От самото начало – 11 октомври 2018 г., досега се извършват множество действия при пълна координация на българските и британските партньори“, заяви главният прокурор. Едва при възобновяването на делото Емилиян Гебрев казал пред разследващите, че е поръчал и заплатил пробите му да бъдат изследвани в независима финландска лаборатория. Това стана ясно от думите на главния прокурор Сотир Цацаров. „При разпита, проведен ден след възобновяването на делото през октомври 2018 г., г-н Гебрев дава за първи път пред разследващия полицай и наблюдаващия прокурор данни за това, че непосредствено след инцидента през 2015 г. е било поръчано от него, чрез ВМА изследване във финландска лаборатория, което е заплатено от самия него. До този момент по никакъв начин не е било известно, че изследване на проби от кръв и урина, които са транспортирани чрез ВМА, са били извършвани от такава финландска лаборатория“, обясни Цацаров. По думите му незабавно резултатите от изследването са изискани, чрез ВМА заедно с цялата документация. „Оказва се, че изследванията са били проведени от финландския институт „Верифин“, чрез ВМА, но като частно изследване, което е заплатено от г-н Гебрев. Разполагаме с всички резултати от него. То е проведено в периода 5.6 – 18.6.2016 г. основно на базата на проби от урина на лицата, които са били приети във ВМА – г-н Гебрев и неговия син“, поясни главният прокурор. От момента, в който получихме сигнала за това, че Емилиян Гебрев е бил настанен във ВМА, незабавно започнахме да работим по него. Това заяви вътрешният министър Младен Маринов, който към 30.4.2015 г. е бил директор на СДВР, на която е бил възложен случаят. „Към онзи момент случаят „Скрипал“ не беше наличен, така че ние работихме по всички факти и обстоятелства - както в подкрепа на хипотезата, че това е злонамерено действие, така и в подкрепа на хипотезата, че това е битово натравяне. Беше образувано досъдебно производство срещу неизвестен извършител“, обясни вътрешният министър. Работи се в пълен синхрон, за изясняване на всички факти, както по линия на отравянето, така и по линия на пребиваването на този руски гражданин на територията на страната, каза още Маринов.", "date": "2019.02.11", "title": "Само факти: Мустаката връзка със случая \"Гебрев\" (ОБЗОР)"}
{"url": "https://www.monitor.bg:443/bg/a/view/imitacija-na-nova-brazilija-dokara-2-57-mln-leva-globa-156993", "text": "Санкция от 2,57 млн. лева отнесе от Комисията за защита на конкуренцията (КЗК) дружеството \"Бaлĸaм Гpyп\" OOД заради имитация на кафето Nоvа Вrаѕіlіа. Още 40 бона трябва да плати търговският му партньор \"Aгpo Фyyдc България\" EOOД. Двете санкционирани компании от декември 2017 г. до днес са произвеждали и разпространявали на пазара кафе Brazil Selection Gold, чиято опаковка е имитирала опаковката на кафето „Нова Бразилия”. „Агро Фуудс България“ е поръчала продукта, а „Балкам Груп“ го произвежда и разпространява. От КЗК обясняват, че поради дългогодишното си присъствие на българския пазар и непроменения през годините вид на опаковката кафето „Нова Бразилия“ е станало много известно и разпознаваемо от клиентите в страната. Именно затова регулаторът е на мнение, че идентичната опаковка на Brazil Selection Gold цели по-добра пазарна реализация на въпросното кафе. Комисията възприема нарушението ĸaтo \"тeжĸo\" и нaлaгaт 6% глoбa oт oбopoтa нa двeтe дpyжecтвa. Tъй ĸaтo oбaчe \"Aгpo Фyyдc Бългapия\" нe пpeдocтaвя нa opгaнa cвoя oтчeт, нa нeгo e нaлoжeнa ocнoвнa caнĸция oт 40 000 лeвa.", "date": "2019.02.11", "title": "Имитация на \"Нова Бразилия\" докара 2,57 млн. лева глоба"}
{"url": "https://www.monitor.bg:443/bg/a/view/obmisljat-po-dylyg-srok-za-kasovite-aparati-156992", "text": "Управляващите обмислят искането на бизнеса да бъде удължен срокът за изпълнение на новите изисквания за касовите апарати. Това стана ясно от думите на финансовия министър Владислав Горанов. Промяната ще важи за фирмите, регистрирани по ДДС, които трябва да сменят устройствата и софтуера с цел печалбите да бъдат отчитани в реално време. За удължаване на срока се заговори още миналата седмица, когато се проведе заседание на Консултативния съвет (КС) към НАП. Според наредбата на приходната агенция това трябва да се случи до края на март, но вчера от Българската стопанска камара поискаха отсрочка. По този повод министър Горанов заяви, че е готов на диалог относно сроковете. „Ако се окаже, че обективно не могат да се справят, ще проявим гъвкавост, разбира се, в това отношение, защото не можем да рискуваме търговския оборот\", допълни финансовият министър. За регистрираните да изпълнят новите правила за касови апарати и софтуерите за управление на продажбите, като целта е да се намалят възможностите за укриване на обороти. Сега ще се прецени дали този срок е достатъчен. По данни на НАП около 20 хил. касови апарата и фискални принтера вече подават данни според новите изисквания. Към края на 2018 г. регистрираните по ДДС търговци са използвали 185 хил. касови апарата и 40 хил. фискални принтера. Вчера на дискусия за пореден път бяха отправени упреци към новата наредба. Фирмите твърдят, че изискванията за касовите апарати и софтуерът към тях няма по никакъв начин да засегнат сивия сектор и всеки, който и досега е бил нелегален, ще остане в сянка. От нереалистичните срокове обаче ще пострада легалният и коректен бизнес, което може да доведе до апокалипсис, ако финансовото министерство не даде отсрочка и не промени част от текстовете. От БСК представиха резултати от онлайн допитване, осъществено в периода 6-10 февруари, в което са се включили 2493 фирми. Според анкетираните средната инвестиция за всяко устройство, подлежащо на промяна заедно с разходите за софтуер за управление на продажбите, по-известен като СУПТО, ако са необходими, е 2423 лв. Средният срок за въвеждане на СУПТО в експлоатация (закупуване, въвеждане в експлоатация, обучение на персонала) е 18 месеца. За сравнение, при това на фона на неясни формулировки, които не позволяват на разработчиците на софтуер да предложат на пазара подходящия СУПТО. 78% от респондентите използват СУПТО, 54% от тях са запознати с изискванията на Наредба Н-18, но 44% имат само частична яснота, а това възпрепятства прилагането на изискванията в определените срокове. На този фон не е изненадващо, че 65% от анкетираните заявяват, че няма да успеят да изпълнят изискванията на наредбата в нормативно определения срок (31 март 2019 г.), а други 27% се затрудняват да преценят. Едва 8% декларират готовност да отговорят на изискванията в срок. 95% от участниците в анкетата декларират, че не са подменили своя софтуер, а като основни причини за това посочват неясноти, необходимост от цялостна преработка на софтуера и промяна на цялостната бизнеслогика, както и липсата на одобрен от НАП софтуер, който да може да отговори на конкретните нужди на бизнеса.", "date": "2019.02.11", "title": "Обмислят по-дълъг срок за касовите апарати"}
{"url": "https://www.monitor.bg:443/bg/a/view/joana-ilieva-oglavi-svetovnata-ranglista-na-sabja-156988", "text": "17-годишната българка Йоана Илиева оглави световната ранглиста на сабя за девойки до 20 г. Това стана факт, след като възпитаничката на Академия „Етрополски“ и треньора Ивайло Воденов спечели турнира за Световната купа „Аспарухов меч“ в Пловдив през уикенда. След 6 успеха в групата, Йоана постигна победи над Доротиа Берши (Унг) и Едит Джонсън (САЩ) с по 15:10 туша. На полуфиналите българката се наложи с 15:12 над Анна Королева (Рус), а в спора за титлата надигра британката Кетлин Максуел с 15:13 в оспорван мач. „Доволна съм от себе си, макар да не смятам, че това е максималното, което мога“, сподели за „Монитор“ Илиева. Тя ще пропусне следващия турнир в Алжир, но ще участва на европейското в Италия и световното в Полша до 20 г., след които ще стане ясен носителят на Световната купа. В момента Йоана води с 21 т. на втората Алина Михайлова (Рус). „Такова постоянство, каквото показва в представянето си Йоана имаха само братята Етрополски“, похвали я председателят на Академията Запрян Ванчев. След младежката олимпиада в Буенос Айрес, където разочароващо остана без медал, Илиева е неизменно на почетната стълбичка в 6-те турнира за ЕК и СК, в които участва.", "date": "2019.02.11", "title": " Йоана Илиева оглави световната ранглиста на сабя"}
{"url": "https://www.monitor.bg:443/bg/a/view/zadyrjaha-ubijcite-na-80-godishen-myj-156987", "text": "Разкрити са извършителите на убийството на 80-годишен мъж от добричкото село Сенокос, съобщават от Прокуратурата. Възрастният мъж е бил открит мъртъв в дома си на 28.12.2018 г. от близките си. По тялото е имало следи от упражнено насилие, като от дома му липсвал мобилният му телефон. След разследване, под ръководството на Окръжна прокуратура-гр. Добрич, на 4 февруари са установени извършителите на убийството – Е.С.А. на 45 години и Д.Н.А на 25 години. Извършителите и жертвата са се познавали. Окръжна прокуратура-Добрич е повдигнала обвинение на двете лица за грабеж, придружен с нанесена телесна повреда, от която е последвала смъртта на възрастния мъж  – престъпление по член 199, ал.2 от Наказателния кодекс. Обвиняемите са направили самопризнания и са дали подробни обяснения. Извършват се активно действия по разследването. Назначени са експертизи по образуваното досъдебно производство. Окръжна прокуратура-гр.Добрич внесе искане в Добричкия окръжен съд за вземане на най-тежката мярка за неотклонение „Задържане под стража“ по отношение на двете обвиняеми лица. С определения на Окръжен съд-гр. Добрич от миналата седмица, на двамата обвиняеми е наложена мярка за неотклонение „Задържане под стража“.", "date": "2019.02.11", "title": "Задържаха убийците на 80-годишен мъж"}
{"url": "https://www.monitor.bg:443/bg/a/view/sled-22-godini-dupnichani-otnovo-se-sybraha-na-barikadite-157003", "text": "Десетки дупничани се събраха на „Барикадите\", за да отбележат 22 години от падането на Жан Виденов през 1997-а година. Тогава, именно хилядите жители на Дупница в продължение на денонощия бяха блокирали международния път Е-79, както и железопътната линия. Опитите на други градове за барикади не успяха, но Дупница удържа на натиска и доведе до промените в държавата. Част от „ветераните\" от онези януарски и февруарски събития на 1997 година - Тодорка Савова, Михаил Панчев, Георги Гиздов, Владо Стоянов, Адриана Велева и други от участниците в събитията, отново бяха на емблематичното място. \"Тогава бях началник на кабинета на президента Петър Стоянов, но всекидневно поддържахме връзка с Дупница, защото цяла България бе вперила поглед тук. Затова дойдох да уважа събитието, защото демокрацията започна от тук\", каза Илия Лазаров. \"Вие сте хората, които посочихте правилния път на България. Ние сме тези, които трябва да продължим да го следваме. Историята е тази, която ще покаже дали днешните времена са по-добри или не, но Дупница заслужава да има монумент, който скоро ще бъде изграден\", каза Ивайло Константинов, който като председател на сдружение \"Духът на Дупница\" дари 10 000 лева за начинанието и благодари на над 250-те включили се с дарения за монумента. Той е идеен проект на арх. Асен Пилев и ще бъде в непосредствена близост до самия терен на \"Барикадите\".", "date": "2019.02.11", "title": "След 22 години дупничани отново се събраха на „Барикадите“"}
{"url": "https://www.monitor.bg:443/bg/a/view/gravity-co-i-ersin-ot-jeremy-v-neochakvano-dobra-kombinacija-156989", "text": "Gravity Co. започват музикалната си година с уникален концерт ден преди Св. Валентин в столичния клуб „Терминал 1“, с куп изненадващи гости. Към оригиналния състав, в който отново се събраха точно преди година Явор Захариев (вокал), Ивайло Чалъков (китара), Петър Съмналиев (програминг, клавишни) и Стефан Попов (барабани), Gravity Co. ще поканят на сцената и любимия фронтмен на Jeremy? Ерсин Мустафов. Заедно с него бандата ще забие няколко парчета. В сетлиста за вечерта групата е предвидила за феновете изпълнения на култовите си песни \"Empty World\", \"Ain\"t No Sunshine\", \"Mr. No One\", \"Paper Trail\", \"Wings\", \"Away\", \"Time, Keep It, Higher\", \"Anything Goes\". Концертът ще започне след 22 ч. с екстарвагантните Les Animaux Sauvages – електро минимал уейв постпънк проект, зад който стоят Насо Русков и Ивайло Стоядинов – Чарли (познати ни от Babyface Clan) и Сибила Серафим (актриса, певица и пианистка, участвала в различни театрални, филмови и музикални приключения). През есента на 2018 тримата представиха оригинално видео към песента “Аристократ”. Освен цялото музикално разнообразие, което ще се лее на 13-ти февруари, на сцената ще има и трима рожденици. Но кои са те, остава изненада, която ще разкрият само феновете, присъстващи на живо. Билети за купона са вече в продажба на цена от 15 лв.", "date": "2019.02.11", "title": "Gravity Co. и Ерсин от Jeremy? в неочаквано добра комбинация"}
{"url": "https://www.monitor.bg:443/bg/a/view/germanskijat-tyrgovski-izlishyk-sys-sa-sht-ot-49-mlrd-156997", "text": "Германският търговски излишък със САЩ е спаднал миналата година, но все пак е около 49 млрд. евро (55,37 млрд. долара), сочат данни цитирани от Reuters. Предварителните данни на федералната статистическа служба сочат, че германският износ за САЩ се е повишил с 1,5% до рекордните 113,5 млрд. евро през 2018 г. Това означава, че САЩ са останали най-големият купувач на стоките \"Произведено в Германия\", изпреварвайки Франция, която е внасяла немски стоки за 105 млрд. евро. Трети е Китай с 93 млрд. евро. Германският внос от САЩ се е увеличил с около 4% до 64,6 млрд. евро, като немският излишък в търговията със САЩ е бил с около един милиард евро по-малък, отколкото през 2017 г., но остава най-големият излишък, който Германия има с друга държава и представлява над една пета от общата сума от около 228 млрд. евро за 2018 г. Китай остава най-значимият търговски партньор на Германия за миналата година като двете страни са си разменили стоки на стойност близо 200 млрд. евро. Германският износ за Китай се е увеличил с около 8% до 93 млрд. евро, а вносът от най-голямата комунистическа държава е нараснал с около 4% до 106 млрд. евро.", "date": "2019.02.11", "title": "Германският търговски излишък със САЩ достигна €49 млрд."}
{"url": "https://www.monitor.bg:443/bg/a/view/lozan-panov-iska-disciplinarka-za-shefa-na-apelativnija-specsyd-157001", "text": "Докато Инспекторатът към Висшия съдебен съвет проверява дали председателя на Върховния касационен съд Лозан Панов е оказвал натиск над съдиите от Апелативния спецсъд по отношение на мерките за неотклонение на подсъдимите за подкуп бивша кметица на район \"Младост\" Десислава Иванчева и заместничката й Биляна Петрова, Панов предприе нова атака срещу магистрат от специализираното правосъдие. Председателят на ВКС е внесъл предложение до Съдийската колегия на ВСС, с което иска образуването на дисциплинарно производство срещу административния ръководител на АСНС съдия Георги Ушев, съобщиха от ВКС. Като повод за сезирането на ресорната колегия на кадровия орган, Панов ползва доклада на трите съдийки от ВКС – Галина Захарова, Капка Костова и Галина Тонева, които бяха пратени в АСНС, за да проверяват как съдът е разглеждал мерките за неотклонение на двете подсъдими. И макар докладът на \"шпиц-командата\" на Панов да беше готов още на 10 декември миналата година, председателят на ВКС предприема действията срещу Ушев цели два месеца по-късно, но и броени дни след като сайт, свързан с подсъдимия банкер Цветан Василев, лансира новината, че специализираният магистрат можело да е кандидат за следващ главен прокурор. Исканата от Панов дисциплинарка срещу Ушев е втората атака на председателя на ВКС, която той предприема на база доклада на трите върховни съдийки. Първата бе срещу прокурори от специализираното правосъдие и прокурор от ВКП, заради които Панов сезира прокурорската колегия. Кадровиците от своя страна отхвърлиха искането на председателя на ВКС. Пристрастието на Лозан Панов по делото \"Иванчева\" започна след арестуването на им със 70 000 евро подкуп през април м.г. Още през лятото Панов поиска от Ушев обяснения защо в медийни публикации пишело, че Иванчева и Петрова са били в съдебна зала с белезници, а по-късно научи лично от Ушев, че това не е вярно.", "date": "2019.02.11", "title": "Лозан с нова атака срещу шефа на апелативния спецсъд"}
{"url": "https://www.monitor.bg:443/bg/a/view/nina-nikolina-ne-pobra-fenovete-si-v-klub-objavi-vtora-data-snimki-156994", "text": "Броени минути след края на концерта си на 8 февруари в София Лайв клуб, Нина Николина насрочи нова дата - 29 март за втори концерт с новия си проект „Нина Николина Live“. Стотици аплодираха новия проект на певицата с уникален глас, инспириран от Златните хитове на българския песен фолклор. Залата на клуба се оказа тясна за желаещите да посетят концерта, а десетки не можаха да влязат.  Сред гостите бяха Захари и Явор Бахаров, Владо Пенев, доайенът на българската хореография Иван Тодоров, Вики Терзийска, Свилен Ноев и още много популярни хора от различни сфери.  “Избрахме 10 от златните хитове на българския песенен фолклор. Това беше труден избор. Учила съм се от „космическата“ Валя Балканска, но искахме на тази красива песен да придадем ново звучене, изслушвах внимателно и вниквах в текста, в орнаментиката и спецификата на родопската песен“, каза Нина Николина. В новия си проект тя работи с Калин Вельов на барабани и перкусии, Мартин Ташев на тромпет и вокал, Ясен Велчев клавишни, Таня Първанова вокал. Билетите за новия концерт вече са в продажба.", "date": "2019.02.11", "title": "Нина Николина не побра феновете си в клуб, обяви втора дата (СНИМКИ)"}
{"url": "https://www.monitor.bg:443/bg/a/view/marin-rajkov-otiva-poslanik-v-london-bychvarova-v-tel-aviv-157002", "text": "Бившият служебен министър Марин Райков е бил одобрен от президента Румен Радев за ръководител на мисията ни в Лондон. Това потвърдиха за „Монитор“ от администрацията на държавния глава, като обясниха, че съгласувателната процедура между президент и правителство за Райков е приключила. Тепърва назначението трябва да бъде гласувано от кабинета, а една след това Радев да издаде указ за него. От външното министерство на свой ред отказаха да коментират кога предложението ще бъде внесено и разгледано от Министерския съвет. По-рано през седмицата стана ясно, че досегашният посланик във Великобритания Константин Димитров е напуснал британската столица преди няколко дни в разгара на Брекзит, тъй като мандатът му вече е изтекъл. Тази рокада е част от поредицата смени на посланици, като някои процедури бяха блокирани заради разминавания между държавния глава и правителството. За това се оплака преди дни и самият вицепремиер и външен министър Екатерина Захариева, като стана ясно, че Външно е изпратило свои предложения за посланици в 10-15 държави, но Радев не ги подписва. От администрацията на президента обаче обясниха пред „Монитор“, че са останали само 4 съгласувателни процедури, като по-късно през деня стана ясно, че и те са приключени и всички предложения за посланици вече са одобрени. „Днес (понеделник – б.р.) беше завършена съгласувателната процедура между президентската институция и Министерството на външните работи и за последните четири посланически назначения. Оповестяването на имената на новите български посланици и на държавите, в които ще представляват България, следва да бъде направено от МВнР, след изпълнението на всички необходими изисквания за тяхното назначаване“, заявиха от администрацията на държавния глава пред „Монитор“. Това на практика означава, че Румяна Бъчварова, която в момента е начело на политическия кабинет на премиера Бойко Борисов, трябва да оглави посолството в Израел, а Ради Найденов, който доскоро бе в Берлин, трябва да поеме мисията ни в Берн. Ангел Чолаков от Франция пък трябва да отиде в Турция. Не стана ясно обаче кой ще бъде изпратен за посланик в Париж. Това бе и най-спорната процедура. Предложението на кабинета бе за зам.-министъра на външните работи Юрий Щерк, но от администрацията на Радев настояваха това да е Петко Драганов, който също е кадър на Външно. Източници от правителството обаче уточниха, че все още нямат получено одобрение от президентството за Париж.", "date": "2019.02.11", "title": "Марин Райков става посланик в Лондон, Бъчварова в Тел Авив"}
{"url": "https://www.monitor.bg:443/bg/a/view/zadyrjaha-pod-straja-ubieca-ot-staro-orjahovo-156976", "text": "Варненският окръжен съд определи постоянна мярка „задържане под стража“ на 23-годишния Тодор Тодоров, обвинен в убийството на 70-годишния дядо Недялко Горгиев от Старо Оряхово. Престъплението е извършено с особена жестокост и по особено мъчителен за жертвата начин. Според Наказателния кодекс, престъплението, в което Тодор е обвинен, е тежко, умишлено и се наказва с лишаване от свобода от 15 до 20 г., доживотен затвор или доживотен затвор, без право за замяна. Защитата му поиска по-лека мярка за неотклонение, като посочи, че е с чисто съдебно минало и има постоянен адрес, на който може да бъде намерен. Според хронологията на престъплението, представена от обвинението, убийството е извършено на 8 февруари в Старо Оряхово. Тодор живeeл в съседство на жертвата и искал да обере стареца. Той научил, че дядо Недялко държи в къщата си около 500 лева, спестени за черни дни и поискал да му ги вземе. Двамата се скарали и младия мъж намушкал с нож стареца. После го ударил с кол в главата и го довършил, като я разбил с газова бутилка. След това ровил из цялата къща, като задигнал всичко, което сметнал, че е ценно. В ранните часове на другия ден в полицията е подаден сигнал за намерен мъртъв възрастен мъж в двора на дома си. Пристигналите екипи на полицията и Спешна помощ констатират следи от насилие по тялото на жертвата. Представителите на прокуратурата посочиха, че след залавянето му, Тодор е съдействал на органите на реда и е направил пълни самопризнания. На служебния си защитник казал, че го направил, след като употребил голямо количество алкохол. Той обяснил, че налагал жертвата си с ръце и с дървен прът. Прокурор Росица Георгиева обясни, че престъплението е планирано предварително. Нанесени са множество удари в жизненоважни органи по тялото на починалия. Като разгледа събраните до момента материали от досъдебното производство, Варненският окръжен съд прие, че Тодор е съпричастен към кървавото престъпление, в което е обвинен. Предвид тежестта му и предвиденото наказание за него, както и високата степен на обществена опасност, съдебният състав счете за реална опасността да извърши и друго деяние или да се укрие от правосъдието, като му определи мярка за неотклонение „задържане под стража“.", "date": "2019.02.11", "title": "Задържаха под стража убиеца от Старо Оряхово"}
{"url": "https://www.monitor.bg:443/bg/a/view/iran-zasilva-voennata-si-mosht-chrez-balistichni-raketi-156978", "text": "Стотици хиляди иранци излязоха по улиците на Техеран и други градове в Иран, за да отбележат 40 години от революцията през 1979 г., предаде Асошиейтед прес. След дни на улични сражения на 11 февруари 1979 г. иранската армия престана да оказва съпротива на революционерите, които установиха контрол над Иран. Правителството на шаха Мохамед Реза Пахлави подаде оставка, а аятолах Рухола Хомейни обяви Иран за ислямска република. Голямо множество се събра днес в центъра на Техеран и на площад \"Азади\", развявайки ирански знамена и скандирайки лозунга \"Смърт за Америка\", традиционен за антиамериканските прояви в Иран. По случай годишнината на революцията реч на площада държа иранският президент Хасан Рохани. Той заяви, че Иран е решил да увеличи военната си мощ и да развива програмата си за балистични ракети въпреки натиска от страна на \"враждебни държави\", които искат да намалят способността на страната да се защитава. \"Не сме искали и няма да искаме позволение за разработването на различни видове ракети и ще продължим по нашия път, засилвайки военната си мощ\", подчерта Рохани. Напрежението между Иран и Съединените щати се засилва и Техеран се опитва да се справи с последствията от инициираното от американския президент Доналд Тръмп изтегляне на САЩ през май миналата година от иранското ядрено споразумение. По повод годишнината в Иран се състояха военни паради, на които които бяха показани произведени в Иран ракети. Върховният лидер на Иран аятолах Али Хаменей защити миналата седмица използването на лозунга \"Смърт за Америка\", но уточни, че той се отнася за американските лидери, а не за обикновените американци. Иранският народ няма да престане да скандира \"Смърт за Америка\", докато САЩ продължават да действат злонамерено по отношение на Иран, заяви Хаменей, имайки предвид казаното от президента Тръмп в речта му \"За състоянието на съюза\", че САЩ няма да не обръщат внимание на режим, който призовава за смъртта на Америка.", "date": "2019.02.11", "title": "Иран засилва военната си мощ чрез балистични ракети"}
{"url": "https://www.monitor.bg:443/bg/a/view/syd-ne-pozvoli-na-sydeben-izpylnitel-da-prodade-doma-na-dlyjnik-156979", "text": "Окръжният съд в Русе не позволи на частен съдебен изпълнител да продаде жилището на длъжник. Насрочената от Венцислав Маринов публична продан на недвижим имот в град Бяла е отменена, тъй като това е единственият дом на длъжника, съобщиха от съда. М. Ц. притежавал втори етаж от жилищна сграда в Бяла, апартамент и гараж във Варна. Във връзка с непогасени задължения към банка били образувани две изпълнителни дела – едното във Варна и другото в Русе. Частен съдебен изпълнител от Варна описал морските имоти и ги продал. След това за покриването на дълга по второто изпълнително дело, взискателят насочил претенцията си към жилището на длъжника в Бяла. Частният съдебен изпълнител Венцислав Маринов насрочил публична продан за периода от 16 декември 2018 г. до 16 януари т.г. След жалба на М. Ц. с определение от 02 януари т.г. Окръжният съд в Русе е постановил спиране на публичната продан, което по-късно е потвърдено и със съдебен акт. Решението не може да се обжалва", "date": "2019.02.11", "title": "Съд не позволи на ЧСИ да продаде дома на длъжник"}
{"url": "https://www.monitor.bg:443/bg/a/view/levski-si-vyrna-trikraten-shampion-156982", "text": "Бившият национал на България Живко Миланов се завърна в „Левски“. Бранителят, който от миналия петък е свободен агент, подписа със „сините“ за година и половина и днес ще бъде представен редом с другите нови попълнения Валери Божинов и Мартин Райнов, както и треньора Георги Дерменджиев, на пресконференция на „Герена“. Ръководството на 26-кратните шампиони и Миланов се споразумяха след прекратяването на договора на играча с АПОЕЛ (Никозия) и се очаква той да дебютира още срещу „Локомотив“ (Пловдив) в неделя. 34-годишният краен бранител е трикратен шампион на България  - 2006, 2007 и 2009 година, а също така и на Купата на България със „сините“ - 2003, 2005 и 2007 година, както и трикратен носител на Суперкупата на България - 2005, 2007, 2009 година. Именно той ще бъде и най-титулуваният футболист в сегашния тим на „сините“, а от „Герена“ разчитат много на опитния защитник, който има 188 мача и 11 гола с екипа на любимия му „Левски“. Със завръщането си на „Герена“ Миланов се превърна в третото ново попълнение на „сините“ през зимната селекция, а редом с подсилването на състава, ръководството на тима даде уверение на играчите и че ще изчисти изцяло натрупалите се към тях задължения. Според информация на „Монитор“ утре футболистите ще получат парите си за декември, а на 20 февруари ще бъдат полагащи им се за месец януари. По този начин клубът даде ясна индикация за стабилизиране и внесе спокойствие в отбора за началото на пролетния дял от шампионата. В името на по-бързото оздравяване на „Левски“ пък Националният клуб на привържениците се отказа от така нареченото „левче от билетче“, за да може всички акумулирани средства да постъпват в касата на „Тодорини кукли“. „Прекратяваме по своя инициатива договора, по който от 2009 година НКП получава 1 лв. от всеки закупен билет за Сектор Б. В началото въпросните средства се използваха за благотворителни каузи, а в последствие биваха изразходвани за направата на хореографии. От този момент това се преустановява“, съобщиха от организацията и призоваха за масова подкрепа в първия домакински мач на „сините“ срещу „Локомотив“ (Пловдив) в неделя от 17.30 ч.", "date": "2019.02.11", "title": "„Левски“ си върна трикратен шампион"}
{"url": "https://www.monitor.bg:443/bg/a/view/nedelev-iskam-transfer-no-samo-v-chujbina-156981", "text": "Звездата на „Ботев“ (Пд) Тодор Неделев за пореден път обяви, че иска трансфер в чужбина. Националът бе категоричен, че е щастлив при „канарчетата“, но целта е да смени тима с чуждестранен клуб. Неделев получи със закъснение наградата си за играч номер 1 в Първа лига за месец декември и заяви, че най-вероятно ще остане в „Ботев“ до края на сезона, защото към момента липсва подходяща оферта за него. \"Аз обичам „Ботев“, харесва ми обстановката, всички ме обичат, мисля, че на този етап не бих играл за друг български клуб, коментира Неделев. - Ако получа оферта от някой отбор от Италия и Германия, но е назад в класирането, и има оферта от „Фенербахче“, бих предпочел „Фенербахче“, въпреки че Турция не е като Италия и Германия, но самият отбор като история и като клуб е много по-голям от някой от тимовете, които са ниско в класирането на Италия или Германия. Обичам италианското първенство. Ако имах оферта като на Кирил Десподов, бих приел. Фен съм на италианските отбори. Има някакви обаждания, но конкретно нищо не е стигало до мен, нито в клуба има официална оферта. Имах предложение от ЦСКА през лятото, но от тогава никой не ме е търсил“, допълни Неделев. Той бе категоричен, че зимната подготовка на „Ботев“ е минала по план и отборът е готов за старта на първенството. В първия пролетен кръг „канарчетата“ приемат „Славия“. \"Подготовката мина нормално, с изключение на няколко дни в Турция, в които времето беше доста тежко. Надявам се да сме влезли в добра кондиция, за да можем да следваме нашите цели“, обобщи Тодор Неделев.", "date": "2019.02.11", "title": "Неделев: Искам трансфер, но само в чужбина"}
{"url": "https://www.monitor.bg:443/bg/a/view/ruska-dirja-v-parite-s-koito-gebrev-prilapva-dunarit-156975", "text": "Руска диря и сянката на Федералната служба за безопасност на Русия (ФСБ) наднича от парите, които ортакът на Цветан Василев – Емилиян Гебрев е платил, за да сложи ръка върху „Дунарит“. От вече над две години оръжейният търговец се опитва да се впише като собственик на военния завод, струващ близо 300 млн. лева, като прилага поредица от схеми, измислени от банкера-беглец, в чиято полза работи. Дотук обаче единствената сума, броил за него, е абсурдно ниска - 12,4 млн. лева, което прави едва 4% от пазарната стойност на „Дунарит“. При това тя е дадена на друг ортак на Василев – Иван Езерски, а не на фалираната КТБ, финансирала с около 200 млн. лева заеми икономическата група на „Дунарит“. Парите, броени от Гебрев, про форма са дошли от теглен от него банков кредит. Той обаче, буквално за седмици, е покрит почти напълно от полска сметка. Тя е с неясен за нашите разследващи произход, но има съмнения, че парите в нея са от партньорство в страната на ЕМКО със свързаната с РСК МиГ фирма полска фирма със смесена собственост „Полит-електроник“, показва разследване на Агенция „Монитор“.", "date": "2019.02.11", "title": "Руска диря в парите, с които  Гебрев прилапва „Дунарит“"}
{"url": "https://www.monitor.bg:443/bg/a/view/da-bylgarija-sybra-vot-kolkoto-za-kraka-na-edin-evrodeputat-156980", "text": "„Да, България“ на проваления правосъден министър и слуга на Фабриката за фалшиви новини Христо Иванов събра на вътрешния си електронен вот за кандидати за евродепутати едва 6000 гласа. Това на практика показва колко електорално слаба е формацията, въпреки хвалбите за активната кампания, която водиха. На предходните евроизбори на десните, в лицето на „Реформаторски блок“, им бяха нужни над 140 000 гласа, за да вкарат поне един депутат в Европейския парламент. Според експертите пък около 150 000 гласа ще осигурят на партиите участие в разпределянето на евромандатите при предстоящите избори. А със своите близо 6000 души, участвали във вътрешното гласуване, новите десни са събрали своеобразно колко за крака на един евродепутат. Въпреки това те не се спират да мечтаят, че на вота през май ще успеят да спечелят поне един мандат, като се позовават да социологическите проучвания, даващи им уж растяща подкрепа. От партията оправдават плачевния резултат, предвид че общо 15 000 изтеглиха приложението им за гласуване, с активната регистрация и личните данни, които всеки техен симпатизант е трябвало да даде, за да гласува. Самият Иванов нападна държавата за липсата на електронна идентификация, с която иначе гласувалите щели да бъдат много повече. Формацията е в политическото обединение „Демократична България“ заедно с костовистката ДСБ и „Зелените“. Към момента обаче Христо Иванов така и не казва на каква формула ще разпределят местата в общата листа. Иванов дори даде да се разбере, че именно тяхната листа ще трябва да е гравитиращият център и за която ще търсят подкрепа и от другите партиите в разпокъсаното дясно пространство. Очаквано отколешният дипломат Стефан Тафров спечели първото място в гласуването, което пък бе повод за коментари в социалните мрежи. Общинският съветник и част от „Глас народен“ Венци Мицов още в края на декември прогнозира, че именно Тафров ще е победител. „Има два варианта - или аз съм Дедо Ванго...Или от тия избори е имало смисъл толкова, колкото, ако аз пусна видеоканал с упражнения по художествена гимнастика“, написа той във Фейсбук. Тафров пък се похвали, че победата му се дължи на подкрепата и на редица личности, а сред имената бе глашатаят на задкулисието и доверен кадър на Иван Костов Илиян Василев. Самият Василев, който умело обслужва банкера беглец Цветан Василев, похвали партията за електронното гласуване. В пост във Фейсбук дори намеква, че в дясната формация са апостоли.", "date": "2019.02.11", "title": "„Да, България“ събра вот колкото за крака на един евродепутат"}
{"url": "https://www.monitor.bg:443/bg/a/view/deljan-peevski-chovek-na-bg-madof-prishiva-ruski-vryzki-na-deputata-156977", "text": "„Държавата осигурява прикритие за атаки на руските служби срещу ВПК“. С тази абсурдна теза излезе не кой да е, а бившият български посланик в Русия Илиян Василев, понастоящем един от имидж мейкърите и говорителите на Българския Мадоф - Цветан Василев. За да заслужи похвала от благодетеля си Василев, някогашният агент Сашо, подвизавал се още и като Драган, си припомни за мракобесните комунистически времена, в които е доносничил и е сътрудничил с клюки и измислици, и приши несъществуващи връзки с руските служби на депутата и издател на „Телеграф медиа“ Делян Пеевски. В болните фантазии на ченгето от ДС Пеевски, осигурявал заедно с главния прокурор Сотир Цацаров и министър-председателя Бойко Борисов „прикритие за атаки на руските служби срещу българския ВПК“. Лишената от всякаква логика, клеветническата атака лансира нескопосана и зле формулирана теза, че главният прокурор „вместо да защитава българските граждани, позволява чужди служби през личните си връзки руския главен прокурор да шестват свободно и да атакуват български граждани на българска територия“. Каквото и да е искал да каже авторът на това сложно за асимилиране изречение, още по-странно и самоцелно е споменаването на Пеевски и Борисов, което може да бъде обяснено единствено със стремежа да изпълни повелята на своя господар, който координира и направлява както агент Сашо (Драган), така и неговия побратим – агент Академик. И за да се докаже, че няма нищо случайно, веднага след като агент Сашо постна клеветническата порция, с която гони норматив, агент Академик пък „кризисно реагира“ и пренесе поста му в сайта си „Фрогнюз“ - онлайн платформа на БГ Мадоф и неговите труженици. Илиян Василев е доказан кадър на РУМНО – комунистическото военно разузнаване. Огнян Стефанов пък е бил политически офицер от БНА. Обща характеристика и на двамата е, че правят се на прозпадни, антируски, но всъщност са вербувани на идеологическа основа. Те са козирували и са декларирали вярност към марксизма, ленинизма и комунистическия строй и не могат да забравят това. Разбираемо е желанието на агентите да се съюзяват, когато реанимират похватите на някогашните служби, на които са сътрудничили също толкова активно и всеотдайно, както на БГ Мадоф сега. Биха могли да се постараят малко повече обаче, за да има поне малко достоверност в писанията им. Навремето службите са изпращали хора в лагери за такива клевети и доноси, неподплатени с факти. Грозно и страшно е мракобесните похвати на бившите служби да продължават да се лансират и в наши дни. Най-добре е агентите да се пенсионират и да спрат да вредят, ако не могат да са полезни с нищо на обществото.", "date": "2019.02.11", "title": "Делян Пеевски: Човек на БГ Мадоф пришива руски връзки на депутата"}
{"url": "https://www.monitor.bg:443/bg/a/view/pro-trymp-drehi-po-chervenija-kilim-na-grami-156984", "text": "Повечето световни музиканти се бяха събрали за най-престижните награди в гилдията преди вечер, но част от тях използваха случая да изразят и политическите си убеждения. Певицата Джой Вила се появи с рокля на ръба на добрия стил. Изработена от сребрист плат, одеждата завършваше с кълбета от бодлива тел на раменете. Върху главата си имаше тиара, копие на тази на Статуята на свободата, а в ръцете си носеше червена чанта с надпис „Make America Great Again“ (Да направим Амекира велика отново) - емблематични думи на президента на САЩ. Дрехата й се състоеше от две части, като след махането на горния сребрист слой, отдолу се показва бяла рокля с щампа, имитираща тухли и надпис отзад Build The Wall (Да построим стената, б.а. между Мексико и Щатите). Певецът Рики Рибел пък беше заложил на яке в крещящи цветове отново изписано цялото с думите на Тръмп „Make America Great Again“.", "date": "2019.02.11", "title": "Про-Тръмп дрехи по червения килим на \"Грами\""}
{"url": "https://www.monitor.bg:443/bg/a/view/vietnam-izprashta-oshte-120-hil-gurbetchii-v-chujbina-156963", "text": "През 2019 г. Виетнам цели да изпрати 120 000 виетнамци на работа в чужбина, насочвайки се към пазари като Япония, Южна Корея, Тайван, Румъния и България, предаде виетнамската информационна агенция ВИА. По думите на зам.-директора на отдела за работа в чужбина към министерството на труда, по въпросите на инвалидите от войната и социалните грижи Нгуен За Лием много източноевропейски страни проявяват интерес към виетнамски работници. Наред с традиционните пазари, стотици хиляди работни места са достъпни за виетнамците в Европа благодарение на споразумения за сътрудничество в областта на труда, подписани в края на 2018 г. Например България има нужда от 50 000 виетнамски работници в строителството, шивашката и текстилна промишленост, високотехнологичното селско стопанство и медицинското обслужване. Броят на работещите в чужбина виетнамци се е увеличил до 142 860 през 2018 г., което е с около 30 процента повече от поставената годишна цел. По данни на отдела за работа в чужбина 2018 г. е била пета поредна, през която броят на виетнамските работници, изпратени в чужбина, е надхвърлил 100 000. Япония е останала най-големият чуждестранен трудов пазар за виетнамците, като е приела 68 737 работници, следвана от Тайван - 60 369 работници и Южна Корея - 6538 работници.", "date": "2019.02.11", "title": "Виетнам изпраща още 120 хил. гурбетчии в чужбина"}
{"url": "https://www.monitor.bg:443/bg/a/view/naum-shopov-zabyrkva-proteinov-keks-156974", "text": "С протеинов кекс за десерт актьорът Наум Шопов-младши ще очарова гостите си и зрителите пред малкия екран тази седмица в предаването „Черешката на тортата“. Екранният д-р Борис Тасев от медицинската драма \"Откраднат живот\" ще нагости певицата Йоанна Драгнева, актрисата Йоанна Темелкова, журналистката Ива Дойчинова и музикантът Явор Русинов във вторник. Освен кекс и игри, Шопов ще предложи на гостите си два вида салати, селекция разядки, домашен хляб, лазаня с блат от карфиол и сьомга. Тази вечер старт на кулинарната надпревара ще даде Дойчинова със салата с микс от ядки, мус от целина, основно ястие с глазирани зеленчуци и панакота с ябълки. Йоанна Драгнева ще отвори дома си за гостите и зрителите, а менюто й се състои от бабина питка, мед, свежа салата, разядки, две основни ястия и веган десерт. Йоанна Темелкова ще заложи на италианска вечеря, а Явор Русинов ще закрие кулинарната седмица с домашна пастърма, руло Уелингтън и тиквен чийзкейк.", "date": "2019.02.11", "title": "Наум Шопов забърква протеинов кекс"}
{"url": "https://www.monitor.bg:443/bg/a/view/globiha-40-za-syjitelstvo-s-lolitki-156967", "text": "40 жители на общините Казанлък, Павел баня, Николаево и Гурково са били глобени от съда в Града на рoзите през 2018 година заради съжителство на семейни начала  с непълнолетни и малолетни, като общият размер на наложените глоби е в рамките на 42 000 лв. През 12-те месеца на м.г. районната прокуратура в Казанлък е наблюдавала 104 нови досъдебни производство за престъпления против брака и семейството, като при 60 от казусите е ставало въпрос за съжителство с непълнолетни, а в 34 момичетата са нямали 16-годишна възраст. 14 от казусите са свързани с ролята на родителите /най-вече на „женихите“/, които са им създали удобства да съжителстват с лолитките.С две по-малко са били производствата за съжителство с „булки“ под 14 години.59 са били осъдените с влязъл вече в сила съдебен акт, като само двама са излезли от залата с ефективни присъди.В 12 от казусите крайният резултат е бил условна присъда с различни отлагателни срокове, а трима /най-вече татковци и мами/ преминават през пробация. Между 1 000 и 1500 лв е размерът на глобите, показва справка от сайта на казанлъшкия районен съд, в почти 90 на сто от казусите пред Темида са се изправяли обитатели на ромските гета.", "date": "2019.02.11", "title": "Глобиха 40 за съжителство с лолитки"}
{"url": "https://www.monitor.bg:443/bg/a/view/djakpotyt-v-6-ot-49-skacha-nad-8-26-mln-leva-156965", "text": "Джакпотът в играта \"6 от 49\" ще мине 8,26 млн. лв. за тираж №13 на БСТ. С последният скок от 196 088,18 лв. за специалния тираж №12 с цена на 1 комбинация от 1,20 лв. той достигна 8 104 014,63 лева. Очаква се до четвъртък да се увеличи с още 160 000. Той е вече втори по големина в историята на тотото след онзи от тираж №92 за 2012 г. - 9 472 606,40 лв., разделени от двама играчи - от Бобошево и Перник по 4 736 303,20 лв. Най-скъпата печалба в тираж №12 беше лекият автомобил \"Форд Мондео\" от \"Втори Шанс\" за \"6 от 49\". Той е за щастливец, пуснал в Пловдив 4 комбинации плюс 4 за \"Тото Джокер\" за 5,60 лв. Цените на този модел започват от 43 900 лева, така че е изплатил инвестицията си минимум 7839 пъти. Най-голямата парична печалба - 26 458,90 лева в неделя обаче дойде от играта \"5 от 35\". Тя е от единствената петица в I теглене за 26 437,60 лв., плюс 3 тройки по 7,10. Уцелени са с четворен фиш за 2,80 лв. Във II теглене петиците са 3 по 8812,50 лева. Едно от тях беше улучена заедно с 10 четворки по 63,40 и 10 тройки по 4,20лв.,от което се събраха 9488,50 лева. Ударът направи играч със 7 числа пълно комбиниране (ПК) плюс 4 комбинации за \"джокера\" за 15,50 лв. Общата сума във всички джакпоти за тираж №13 може да надхвърли 11,620 млн. лева.  Числа - (5, 26, 35, 43, 44, 48); 6 - няма, 5 - 4 по 13 553,90 лв., 4 - по 106,70 лв., 3 - по 6,60 лв.; ДЖАКПОТ: 8 104 014,63 лв.  Числа - (3, 5, 6, 25, 34, 40); 6 - няма, 5 - 6 по 1887,50 лв., 4 - по 34,70 лв., 3 - по 3,00 лв.; ДЖАКПОТ: 335 874,45 лв.  I теглене - (2, 20, 23, 24, 28); 5 - 1 от 26 437,60 лв., 4 - по 193,10 лв., 3 - по 7,10 лв.; II теглене - (5, 8, 16, 19, 25); 5 - 3 по 8812,50 лв., 4 - по 63,40 лв., 3 - по 4,20 лв.  Числа - (8, 17, 31, 33, 44); Зодия 2 - Телец; 5+1 - няма, 5 - няма, 4+1 - 1 от 5000,00 лв., 4 - 6 по 500,00 лв., 3+1 - 25 по 100,00 лв., 3 - 249 по 10,00 лв., 2+1 - по 5,00 лв., 1+1 - по 1,50 лв., 2 - по 0,80 лв., 0+1 - по 1,00 лв.; ДЖАКПОТ:3 000 000,00 лв.  Позиции - (1, 5, 8); Цифри – (5, 6, 9); 3 - 5 по 7463,70 лв., 2 - 1521 по 24,50 лв.; ДЖАКПОТ: 0,00 лв.  Година 68, месец 05, дата 24, ден 7; I група - няма, II - няма, III - 1 от 407,40 лв., IV - 3 по 84,90 лв., V - 11 по 23,20 лв., VI - 12 по 17,00 лв., VII - 31 по 8,20 лв., VIII - 41 по 5,00 лв., IX - 49 по 6,20 лв., X - по 4,30 лв., XI - по 1,70 лв., XII - по 2,50 лв., XIII - по 2,20 лв., XIV - по 1,20 лв., XV - по 1,20 лв.; ДЖАКПОТ: 5118,46 лв. \"Форд Мондео\"                   \"6 от 49\"                   092330781            Пловдив", "date": "2019.02.11", "title": "Джакпотът в \"6 от 49\" скача над 8,26 млн. лв."}
{"url": "https://www.monitor.bg:443/bg/a/view/bratyt-na-lubovnicata-na-bezos-razprostranil-intimnite-snimki-na-dvojkata-156964", "text": "Братът на любовницата на собственика на Amazon Джеф Безос – Майкъл Санчес е дал интимните снимки на сестра си Лорин с милиардера, съобщиха световните медии. Лорен Санчес е 49-годишна и е съпруга на холивудския агент за търсене на таланти Патрик Уайтсъл. Самият Майкъл Санчес не признава да е правил снимките и той да ги е предоставил на медиите. Той твърди, че дори е искал AMI да смекчи тона в материалите, свързани със сестра му. Преди дни основателят на Амазон Джеф Безос обвини изданието \"Нешънъл инкуайрър\" в шантаж и изнудване. Безос твърди, че таблоидът го изнудвал, че ще публикува негови интимни снимки и съобщения. Безос и съпругата му Маккензи обявиха миналия месец, че се развеждат след 25 години брак. В същия ден таблоидът публикува статия, в която се казваше, че Безос имал любовна афера и в която се представяха в детайли лични съобщения на Безос, с които изданието се било сдобило. В свой блог в платформата Медиум Безос сподели имейли, които получил от посредници на Дейвид Пикър, изпълнителен директор на Америкън медия инк, която притежавала таблоида. В тях се изброявали компрометиращи материали, които щели да бъдат публикувани, ако Безос не се откажел от разследването, което започнал за това как личните съобщения са станали достояние на таблоида. Тези компрометиращи материали били именно съобщенията между Безос и бившата телевизионна говорителка Лорин Санчес, жената, с която той се срещал, както и снимки от личен характер. Те датирали от лятото на 2018 г., тоест шест месеца преди обявяването на намерението за развод. \"Вместо да капитулирам пред изнудването и шантажа, аз реших да публикувам онова, което те ми пратиха\", пише Безос и казва \"Ако аз в моята позиция не мога да се противопоставя на този род изнудване, как ще могат да го направят обикновените хора?\". Безос е един от най-богатите хора в света. Той е и собственик на в. \"Вашингтон пост\".  Изнудването срещу него включвало освен искане за прекратяването на разследването и искане той да направи изявление, в което да каже, че не вярва, че таблоидът е действал срещу него, воден от политически подбуди. \"Те ми казаха, че още мои есемеси и снимки, които те имат, ще бъдат публикувани, ако не спра разследването\", пише Безос.  В поста си той отбелязва, че \"неуморното отразяване от страна на в. \"Вашингтон пост\" на темата за убийството на Джамал Хашоги, който пишеше за него, е несъмнено непопулярно в някои среди\". За разследването Безос наел частният следовател Гевин де Бекър, който трябвало да провери дали източник на компрометиращите снимки и лични съобщения не е неговият брат Санчес. Той бил привърженик на Доналд Тръмп и нееднократно публично критикувал Безос, че в. \"Вашингтон пост\" публикува невярна информация за държавния глава. В хода на разследването Де Бекър пък казал на медийната компания, притежаваща изданието, че смята изнасянето на лична информация за Безос за политически мотивирана атака. Компанията собственик на таблоида \"Нешънъл енкуайърър\" Америкън медия инк. (АМИ) заяви, че е спазила закона при отразяването на любовната афера на развеждащия се шеф на Амазон Джеф Безос. В същото време тя увери, че ще направи внимателна проверка на неговите твърдения, че е бил шантажиран, и ще предприеме каквито действия са необходими.", "date": "2019.02.11", "title": "Братът на любовницата на Безос разпространил интимните снимки на двойката"}
{"url": "https://www.monitor.bg:443/bg/a/view/ubiecyt-na-baba-rajme-vliza-v-psiho-otdelenie-156971", "text": "Обвиняемият в убийството на баба Райме Джелял Юсеинов влиза за 20 дни в психиатрично отделение, за да му бъде направена комплексна съдебно-психиатрична и психологична експертиза, определи днес състав на Русенския окръжен съд. 68-годишната вдовица бе умъртвена на 11 май 2017г. в дома си в русенското село Голямо Враново, след като отказала интимна близост на 66-годишния тогава свой съселянин Джелял. Експертизата ще установи какво е здравословното състояние на мъжа към момента и може да носи наказателна отговорност. Докато бе в следствения арест, Джелял получи инсулт и бе освободен под парична гаранция. В съдебната зала идва в инвалидна количка и често на въпроси на съдията отговаря, че не разбира какво го питат. Той ще лежи в психиатричното отделение на УМБАЛ „Света Марина“ във Варна. Джелял живеел в Голямо Враново със съпругата си, дъщеря си и внучката си. Известен бил в селото с похотливостта си, макар и отдавна вече да не бил в първа младост. През декември 2016 г. поискал интимна близост от 36-годишна жена, която се оплакала на дъщеря му. Но и това не спряло пенсионера и на 11 май 2017г. отишъл в дома на Райме, която от 20 години живеела сама. Тя го изгонила. Няколко часа по-късно Джелял откъснал краставица от градината си и отново тръгнал към къщата на жената. Настоял пак за секс и тъй като Райме се съпротивлявала, й нанесъл няколко удара с дървено столче и започнал да я души. Когато тялото й се отпуснало, я насилил с краставицата. Задържан е на 13 май след посещението му при друга жена от селото, която успяла да избяга и сигнализирала в полицията.", "date": "2019.02.11", "title": "Убиецът на баба Райме влиза в психо отделение"}
{"url": "https://www.monitor.bg:443/bg/a/view/fabrika-za-udari-puskat-boksiorite-na-strandja-156973", "text": "Нова тренировъчна система за удари ще приложат националите ни по бокс по време на международния турнир „Странджа“. 70-ото издание на най-старата боксова надпревара в Европа ще се проведе от 14 до 19 февруари в зала „София“. България ще бъде представена от 32-ма състезатели (20 мъже и 12 жени), а общо над 350 ще са участниците от 42 страни. „Направихме много добра подготовка на Белмекен, където наблегнахме най-вече на техническата част и увеличаване на честотата на ударите“, заяви старши треньорът на мъжкия ни тим Жоел-Солер Арате. Кубинският специалист разкри, че боксьорите са стигали до 10 000 удара на ден, а след лагера са правили специални изследвания, където трябвало да правят 130 удари с гири за 30 секунди. Според Арате, тази нова система на тренировки ще помогне за използването на повече серии от удари по време на мач. Наставникът е смятан за новатор в тренировките, като още с идването си в националния в края на 2015 г. искаше от боксьорите да играят хоро. 12 национали ще се качат на ринга в зала „София“, като единствено Радослав Панталеев (кат. до 91 кг) ще пропусне турнира, тъй като още се възстановява от травма в ръката. Четирима ще направят дебют в мъжкия ни тим за „Странджа“ – Венсан Киркоров и Иват Атанасов (до 64 кг), както и Рами Киуан и Кристиан Николов (75). В надпреварата ще боксират и 8 състезатели от клубни отбори. При жените също ще имаме 12 националки. Заради контузия турнира пропуска Габриела Димитрова, както и станалата треньорка Стойка Петрова. „Момичетата не са в най-добрата си форма, но за нас важното е да сме добре за предстоящите европейски и световни първенства“, сподели наставникът на жените Фикрет Ереджебов. От големите боксови нации в София няма да пристигнат единствено съставите на Куба и Ирландия. Американците вече са у нас с тим от 42-ма души,  Индия е с 33-има представители, идват и силните състави на Русия и Украйна. Билетите за елиминациите са по 5 лв., а за полуфиналите и финалите – по 10 лв., като събраните средства ще отидат за парични стимули за призьорите в турнира. Учениците ще влизат безплатно. По повод 70-ото издание на надпреварата, БФБ е поканила и ще награди всички носители на купа „Странджа“ през годините. категория до 48 кг: Еми-Мари Тодорова, Севда Асенова категория до 51 кг: Мартина Маринова категория до 54 кг: Розалия Пайчева, Елина Георгиева, Златислава Чуканова категория до 57 кг: Станимира Петрова, Марина Сивенова категория до 60 кг: Деница Елисеева, Аслъхан Мехмедова категория до 64 кг: Мелис Йонузова категория до 75 кг: Добромира Георгиева категория до 52 кг: Тинко Банабаков, Даниел Асенов категория до 56 кг: Боян Асенов категория до 60 кг: Кирил Русенов категория до 64 кг: Иван Атанасов, Венсан Киркоров категория до 75 кг: Кристиан Николов, Рами Киуан категория до 81 кг: Благой Найденов, Пламен Петков категория до 91 кг: Иван Мечков категория над 91 кг: Петър Белберов", "date": "2019.02.11", "title": "„Фабрика за удари“ пускат боксьорите на „Странджа“"}
{"url": "https://www.monitor.bg:443/bg/a/view/richard-giyr-gushna-vtori-sin-156951", "text": "Холивудският ас Ричард Гиър стана татко за втори път. Третата съпруга на актьора – Алехандра Силва, го дари с момченце. Бебето е проплакало в Ню Йорк, но още не е ясно какво е името му. 69-годишната звезда възпитава и голям син – Хоумър, който е от брака му с Кари Лоуъл. Силва също има още един наследник – 6-годишният Алберт. Наскоро Гиър сподели, че няма проблем с факта, че е възрастен баща. Той и съпругата му до последно пазиха в тайна пола на рожбата си. Че актьорът и половинката му очакват общо дете стана ясно миналия септември. Двамата р получиха по този случай благословията на Далай Лама.", "date": "2019.02.11", "title": "Ричард Гиър гушна втори син"}
{"url": "https://www.monitor.bg:443/bg/a/view/divi-zelenoglavi-patici-snesoha-v-zatvorenija-zoopark-156954", "text": "Диви патици са се самонастанили в ограждението за техните бъдещи посестрими в строящия се все още зоопарк в Пловдив. Пернатите дори са си свили гнезда и са снесли яйца, които в момента мътят. Напролет се очаква първото поколение в новата зоологическа градина да се излюпи. Това стана ясно по време на инспекция на зоопарка, която направиха кметовете на Пловдив Иван Тотев и на район „Западен” Димитър Колев. „Идеята на зоопарка бе да е възможно най-близо до природата, а животните да се чувстват добре в хабитатите си. Доказателство за това е и семейство диви зеленоглави патици, които сами са се заселили в пространството, предназначено за водоплаващи птици и живеят вече няколко месеца там. Очакваме скоро да имат и потомство”, каза градоначалникът на Пловдив. По думите му очакванията са най-после Пловдив да има хубав зоопарк, който да се превърне в любимо място за децата и техните родители. Тотев уточни, че строителите са се опитали да запазят максимално много на брой дървета, като проектът е бил дори преправен. Целта е била съществуващите здрави дървесни видове да бъдат опазени, били засадени и нови. Площта на новия зоопарк е 4 пъти по-голяма от стария. Премахнати са старите малки клетки и сега за животните има по-големи пространства. „Надяваме се децата да видят и да се запознаят с различни видове животни – с техните навици, нужди в среда по-близка до естествената. В проекта за залесяване в район „Западен“ сме предвидили и зелено училище, за да може децата да обикнат още повече природата и да я пазят”, каза още кметът на Пловдив. В момента в зоопарка има 10 броя маймуни, които останаха в клетките си по време на целия ремонт. Те също имат потомство, стана ясно по време на инспекцията. „Предстои да дойдат три нови мечки, от зоопарка в Ловеч ще вземем 7 маймуни, от Стара Загора - 5 броя елен лопатар, 6 муфлона, от София – гълъби, зеленоглави патици, 8 броя камерунски кози, 2 броя декоративни патици от вида „Мандарина“, 3 пауна и турска патица. От други зоопаркове ще вземем фазани, сърни, антилопи, чакал, патагонска мара и виетнамски прасета. За по-екзотичните животни преговаряме с развъдник от Словения. До края на годината постепенно ще напълним зоопарка с всички животни според проекта”, обясни още Иван Тотев. Той обеща да внесе предложение на предстояща сесия входът за зоопарка до края на 2019г. да бъде безплатен. След това ще се мисли какви още интересни животни да бъдат докарани, както и дали да се направи по-голям аквариум. Предстои издаване на акт 11 и строителят да продължи своята работа. В рамките на 27 дни обектът може да бъде завършен според направените предписания за подсилени огради на клетките на мечките и бизоните. Паралелно се това се събира и документацията, необходима за издаване на акт 16.  ", "date": "2019.02.11", "title": "Диви зеленоглави патици снесоха в затворения зоопарк "}
{"url": "https://www.monitor.bg:443/bg/a/view/svaliha-nadpisa-makedonija-ot-sgradata-na-pravitelstvoto-v-skopie-156970", "text": "Македония започна подготовка за използването на новото държавно наименование Република Северна Македония. В понеделник сутринта от фасадата на сградата на македонското правителство бе махнат надписът, в който страната се наричаше \"Македония\". Правителството обясни това като подготовка за изпълнение на условията на споразумението с Атина, а също за издигането пред правителството на флага на НАТО. Надписът, който се намираше на фасадата над входа в правителството, бе свален в рамките на подготовката за използване на новото конституционно наименование на държавата.  На площада пред сградата на правителството са предвидени подготвителни мероприятия към церемонията по издигането на флага на НАТО. Наименованията на табелите по границите ще бъдат на английски и македонски език с допълнително дублиране на албански - на границата с Албания, и на други езици в зависимост от държавата, на границата на която се поставят табелите.", "date": "2019.02.11", "title": "Свалиха надписа Македония от сградата на правителството в Скопие"}
{"url": "https://www.monitor.bg:443/bg/a/view/izboryt-na-lozan-panov-za-shef-na-vks-plod-na-zadkulisni-dogovorki-i-politicheska-protekcija-156972", "text": "Кадруването по върховете на Темида е сред обичайните поводи за най-мащабните скандали в съдебната система през изминалите години, особено след членството на България в Европейския съюз (ЕС) и свързания с него мониторингов Механизъм за сътрудничество и проверка (МСП), който включва проследяване на изборите на административни ръководители. И макар съдебната система да е в процес на перманентна реформа вече 20 години, кадровите въпроси продължават да се решават задкулисно, а както се оказва - и с участието на най-големите критици на този порочен процес. Тогавашният кадровик Иван Колев публично изнася данни за задкулисно кадруване в съдебната система. По време на заседание на Висшия съдебен съвет (ВСС) Колев съобщава, че \"черничък човек с ланци\" от Плевен търгувал с гласовете на 13 от членовете на кадровия орган (колкото по това време са необходими за избор на административни ръководители в съда и прокуратурата), като срещу 200 000 евро гарантирал на кандидатите, които ги платят, избирането за съответния ръководен пост. Избухва един от най-големите скандали в съдебната система – \"Красьо Черния\", както е известен лобистът с тефтерчето, съдържащо телефонните номера на десетки магистрати и политици, 27-годишният по това време Красимир Георгиев. Заради множество проведени разговори и разменени СМС-и с Красьо Черния двама от членовете на тогавашния ВСС - Стойко Стоев (213 разговора и 11 СМС) и Иван Димов (33 разговора), подават оставки, а по-късно са уволнени от съдебната система. Дисциплинарни уволнения сполетяват и други магистрати, сред които и бившия апелативен прокурор Иван Петров, който освен телефонни беседи с Красьо Черния, бе известен с диалозите си по телефона и с показно убития в Амстердам Константин Димитров-Самоковеца. \"В съдебната система кадрува един приятелски кръг от членове на ВСС и други високопоставени юристи, които от години плетат пъзела\", морализаторски обявява дни след избухването на скандала \"Красьо Черния\" тогавашният председател на Върховния административен съд (ВАС) Константин Пенчев, \"спуснат\" на стола на един от \"тримата големи\" в съдебната система директно от депутатската банка на позабравената днес някогашна управляваща партия НДСВ. Пенчев, който по-късно стана национален омбудсман, а понастоящем вече е конституционен съдия, пояснява, че не чрез \"черничък човек с ланци\" ставало кадруването в правосъдната система, а на \"маси с бели покривки\". Тази констатация изглежда се оказва валидна и много след като казусът с \"Красьо\" от Плевен е забравен – през 2014 г. С малката разлика, че вместо на \"бели покривки\", кой да поеме ВКС се е решило първо из коридорите и кабинетите на \"Дондуков\" 1, където се помещават Конституционният съд и Министерският съвет, а едва след това на ул. \"Екзарх Йосиф\" 12 - мястото, където ВСС провежда заседанията си. Доскорошният конституционен съдия, а преди това заместник-председател на Върховния касационен съд (ВКС), Румен Ненков дава интервю по проект, изпълняван от Съюза на съдиите в България (ССБ) и финансиран от Фондация \"Америка за България\". Разговорът се оказва изключително обширен, като Ненков разказва за кариерата и отношенията си с двама председатели на ВКС – Румен Янков и Иван Григоров, за правосъдието при социализма и при демокрацията, за катарзиса в политическите убеждения, за властовите амбиции в Темида и т.н. Изпаднал в откровение, бившият член на Конституционния съд (КС) прави неочаквано признание, свързано с ключово назначение, което при други обстоятелства отдавна щеше да е дало повод за публичен скандал и институционален трус, но дали от недоглеждане или с оглед на личността и поста, който заема, авторите на интервюто са се надявали, че разкритията на Румен Ненков може да останат незабелязани. (Стенограмата от разговора е публикувана на 25 януари т.г. и до 11 февруари сутринта е прочетена по-малко от стотина пъти). Румен Ненков повдига завесата около начина, по който през есента на 2014 г. се стига до номинирането на Лозан Панов за председател на ВКС и последващото му избиране в края на месец януари 2015 г., което, според бившия конституционен съдия, не би било възможно без \"политическа протекция\". Ненков споделя, че след като през 2014 г. ВСС не е успял да избере председател на ВКС измежду върховните съдийки Павлина Панова и Таня Райковска (и двете сега са членове на КС), се е стигнало до предложение за неговото издигане като \"общоприет\" кандидат. \"След като конкуренцията между Поли Панова и Таня Райковска не доведе до успешен избор, се създаде известно напрежение, защото дълго време ВКС остана без ръководител. Правиха се опити да се намери изход, като се търсеше кандидат, който да бъде общоприет. Тогава за първи път в живота ми се създаде ситуация да бъда номиниран за този най-висок пост в съдебната система\", казва бившият член на КС. Румен Ненков не уточнява кой от членовете на предишния състав на ВСС го е посетил в кабинета му в Конституционния съд, но признава, че лично е предложил трима кандидати за поста на \"съдия № 1\", като един от тях е бил именно Лозан Панов. Имената на другите двама Ненков не споменава, единствено разяснява, че са били на мъже. \"Вместо себе си предложих да бъдат обсъдени три имена… Едно от тези имена беше на Лозан Панов. С това моята намеса приключи. Как са се развили след това нещата, не знам\", посочва доскорошният конституционен съдия. Той не уточнява и с какви мотиви е предложил Панов, нито откога и откъде датира познанството между двамата съдии, които, с оглед на възрастовата разлика, никога не са работили в един и същи съд и времеви порядък. Изглежда, че бащата на дългогодишния депутат от ГЕРБ Александър Ненков е предпочел да не се задълбочава по какъв начин е формирана подкрепата за Лозан Панов, най-малкото защото в тогава действащата редакция на 173, ал. 2 от Закона за съдебната власт (ЗСВ), нито в последвалите изменения, не е предвидено издигането на административен ръководител, а още по-малко за председател на върховните съдилища, да бъде обект на предварителни беседи и консултации, още повече с конституционни съдии, с оглед правомощията, които \"тримата големи\" в съдебната власт имат по сезиране на Конституционния съд. Румен Ненков изпада в известни противоречия, тъй като от една страна посочва, че след намесата му по предлагане на Панов, не знае \"как са се развили след това нещата\", но от друга страна признава, че по-късно лично е разговарял по  телефона с кандидата за председател на ВКС, за да го убеждава да не се оттегля от процедурата. Това е станало след инцидента от 9 декември 2014 г., при който Лозан Панов бе блъснат от автомобил, докато прави сутрешен крос, пресичайки улицата на входа на \"Южния парк\". Заради катастрофата ВСС дори удължи процедурата, а макар и първоначално да обяви, че се отказва, по-късно Панов отново се върна в конкурса и бе избран. Това не би било възможно без \"политическа протекция\", казва на два пъти в интервюто си Румен Ненков: \"Нека не се лъжем, тези постове се заемат с политическа протекция. Без политическа протекция не става, но може би така е и по света\". Несъмнено, че ако тези признания на Румен Ненков бяха направени точно преди четири години, а и ако Панов не бе припознат като проводник на интересите в съдебната система на политико-икономически и лобистки кръгове и от определени подсъдими лица с финансови възможности и собствени медии, то ССБ би била, ако не първата, то една от многото неправителствени и професионални организации, които щяха да настояват за пълно разследване и незабавно отстраняване на председателя на ВКС от поста му. Една проверка на обстоятелствата по номинирането на Панов със сигурност би  установила, че Ненков далеч не е единственият представител на КС, който се е застъпил в края на 2014 г. и началото на 2015 г. за издигането и избирането на настоящия \"съдия № 1\". Разследване на обстоятелствата около номинирането на Панов може да извади далеч по-скандални факти за свързаности и зависимости от тези, които телефонният тефтер на Красьо Черния бе разкрил, което да покаже, че освен нарушаване на Етичния кодекс на българските магистрати, може да са налице и данни за търговия с влияние и дори за престъпление срещу правосъдието, при това не без знанието и участието на самия настоящ председател на ВКС. Проверката може да установи, че под \"политическа протекция\" около избора на \"съдия № 1\" през 2014-2015 г., Румен Ненков не визира единствено тогавашните управляващите от ГЕРБ, Реформаторския блок и АБВ, но и бивш министър-председател и настоящ лаборант, известен с близостта си до покойния председател на Върховния съд Иван Григоров. Откровенията на съдия Ненков са повече от изобличаващи по адрес на председателя на ВКС и са основателна причина за старт на процедура по преждевременното прекратяване на мандата му, стига кадровиците да имат смелостта да инициират такава проверка. Ако очакват ССБ да ги сезира, този път това няма да се случи. От последващите части на интервюто с Румен Ненков става ясно и защо. Бившият конституционен съдия споделя, че е останал разочарован от политическите изказвания на председателя на ВКС и рушенето на авторитета на съдиите. \"Очаквах много от него, но сега като че ли малко съм разочарован. Всичко започна от онова честване на годишнината от създаването на ВКС (декември 2015 г.). Бях там и ръкоплясках на речта му, защото каза някои истини. Но после се замислих. На празника на съдиите не спомена една дума на благодарност към тях. Нито една! А това беше тяхно тържество, а не политическо събрание. Второ, идеята \"не на страха\" е много обтекаема, много е политическа, звучи едва ли не като лозунг. По-добре кажи ясно от какво си недоволен, какви закони очакваш от законодателите, какво искаш от правителството\", посочва Ненков. Бившият зам.-председател на ВКС изразява разочарованието си и от протестите пред Съдебната палата, стартирали по инициатива именно на Лозан Панов, както и от непрестанните конфликти с институции от съдебната и други власти. \"Паленето на свещи, излизането пред Съдебната палата – това са акции, които не разбрах и още не разбирам. Ръководителят на съда трябва да вдъхва смелост, да дава самочувствие на съдиите. Трябва да им каже: \"Спазвате ли закона, аз съм зад вас! Ще изкопая земята, но ще бъда зад вас. Почнете ли да се огъвате, съм против вас!\" Той работи със съдиите, той не работи пряко нито с Бойко Борисов, нито със Сотир Цацаров (особено след разделението на ВСС на колегии). Призван е да дава личен пример, като в проявите си се съобразява само и единствено с правото. Със своя авторитет трябва да стимулира съдиите да изпълняват професията си добросъвестно като свободни и независими хора, а не като хора, подчинени на външни сили\". Румен Ненков се оказва критичен и по повод начина, по който Лозан Панов \"защитавал\" съдиите от критиките на обществото и медиите. \"Конкретна защита, че съдът е взел правилно и съобразено със закона решение и че в определени случаи обществото без основание е настроено критично към съдебната система, защото е манипулирано от другите власти с помощта на услужливи медии. За мен така трябва да постъпва председателят на Върховния касационен съд, той може да просвещава хората по всяко съдебно дело, което привлича обществения интерес. Както казах, негова работа е да каже: \"Когато моите съдии защитават закона, и аз тях ги защитавам! И съм против тях, когато лягат ничком пред хората с власт и пари.\" Така ще бъде по-полезен и за обществото. Съдиите имат власт. Техните решения разместват значителни блага, засягат съществени интереси. И ако има необходимост, конкретно, по конкретното дело ще ги брани\", казва Румен Ненков.  Освен към Лозан Панов, дългогодишният наказателен съдия и доскорошен член на КС се оказва и особено критичен към Съюза на съдиите в България – заради опитите им да кадруват в съдебната система. \"Според мен направиха грешка, че прекалено много се ангажираха с кадруване: този кандидат е добрият, а онзи – лошият. Създадоха впечатление, че искат да диктуват избора на председател на ВКС, а този избор, както вече казах, винаги е свързан с политиката. Не им беше това работата. Те могат да защитават принципи, без конкретно да сочат човека. Казвам ви честно – пресолиха яхнията, това поне мисля аз\", откровен е Ненков. Според него ССБ все повече наподобява партия, отколкото организация, която се е ангажирала с проблемите на магистратите. \"Защото една професионална организация с идеална цел не трябва да бъде политически играч, а да защитава принципи. Те трябваше да са против строго партийната селекция на кандидати без професионални, организационни и нравствени качества, но не и като институция сами да издигат кандидатури. При всяко положение обаче можеха да критикуват подхода на Висшия съдебен съвет, ако е бил безпринципен и е водил към лош резултат. А какво стана в случая? Съюзът на съдиите се обяви против кандидатурата на Лозан Панов, а сега, когато Лозан встъпи в противоборство с управляващите, застана зад него. В очите на хората това е поведение на партия, на политически играч, а не на професионална неправителствена организация\", казва още Румен Ненков.  И сякаш за да потвърди думите му, вместо да поиска проверка на изнесените от Ненков данни за нарушения около избора на Лозан Панов, председателят на ССБ Калин Калпакчиев коментира в свое интервю за пловдивски сайт, че макар и малобройни, протестите в защита на председателя на ВКС трябвало да продължат. Източник: ", "date": "2019.02.11", "title": "Изборът на Лозан Панов за шеф на ВКС плод на задкулисни договорки и политическа протекция"}
{"url": "https://www.monitor.bg:443/bg/a/view/krygovo-krystovishte-podobrjava-bezopasnostta-v-kritichen-uchastyk-do-ruse-156958", "text": "Да се изгради кръгово кръстовище в участъка до магазин „Джъмбо“ на изхода на Русе в посока Варна, където през последните години стават много тежки катастрофи. Това предлагат участниците в състоялата се днес в града междуведомствена среща за набелязване на мерки за подобряване на безопасността на движение в критичното място. Тя бе инициирана от Окръжната прокуратура в Русе, а резултатите бяха представени от окръжния прокурор Георги Георгиев. В края на м.г. прокуратурата се самосезира след медийни публикации и назначи проверка на опасния участък. Предложението за кръгово кръстовище ще бъде представено на вниманието на Агенция „Пътна инфраструктура“. По думите на Георгиев самото изпълнение може да бъде обвързано с реконструкцията по направлението Русе – Кубрат, но при наличие на средства е възможна и по-бърза реализация. Докато това се случи обаче, ще бъдат предприети редица краткосрочни мерки – обновяване на пътната маркировка, поставяне на шумна маркировка, засилване на контрола с по-голямо полицейско присъствие и други. Отхвърлени са били вариантите са светофарна уребда и изграждане на път на две нива. Статистиката сочи, че трафикът по този път е силно натоварен, като през летните месеци е два пъти по-висок. В посока от Русе към Варна през януари м.г. са преминали 10 600 автомобила, а през август – 17 240. Обратно – от Варна към Русе, през януари са преминали 6000 автомобила, а през август 12 107 автомобила. През последните четири години в този участък са станали 51 катастрофи.", "date": "2019.02.11", "title": "Кръгово кръстовище подобрява безопасността в критичен участък до Русе"}
{"url": "https://www.monitor.bg:443/bg/a/view/svlachishte-blokira-pytja-za-rilskija-manastir-156955", "text": "Свлачище блокира пътя към Рилския манастир, съобщи struma.bg. Трафикът е затруднен и се осъществява в едната лента. От КАТ предупреждават шофьорите да се движат с повишено внимание.", "date": "2019.02.11", "title": "Свлачище блокира пътя за Рилския манастир "}
{"url": "https://www.monitor.bg:443/bg/a/view/pytni-znaci-kupi-j-cvetja-se-pojaviha-vyv-velingrad-i-pazardjik-156957", "text": "Пътен знак с надпис „Купи й цветя“ се появи във Велинград на централния площад“ Николай Гяуров“, съобщиха бдителни граждани. Табелата е триъгълна и на нея е изобразен букет с бели маргаритки, а надписът отгоре подканя представителите на силния пол да обърнат внимание на своите нежни половинки и да им купят цветя, може би и без повод. Същият пътен знак“ Купи й цветя“ е монтиран на елстълб и на площада до паметника на Васил Левски до едноименната спортна зала в Пазарджик. Приятно изненадани дами подозират, че новите табели са поставени в навечерието на двата празника-Свети Валентин на 14 февруари и 8 март-Международния ден на жената, сигурно от някой находчив господин, който е искал да провокира мъжете и те да обръщат повече внимание и да проявяват нежност към жените. Който е да е поставил новите пътни знаци, е успял да заинтригува  дамите и някои,преминавайки покрай тях, закачливо напомнят на мъжете си, че наближават двата светли празника и да им подарят цветя в знак на обич и внимание.", "date": "2019.02.11", "title": "Пътни знаци „Купи й цветя“ се появиха във Велинград и Пазарджик"}
{"url": "https://www.monitor.bg:443/bg/a/view/rakija-ot-planinski-byz-pokazvat-na-vinarija-156959", "text": "Колекционерска ракия от планински бъз е една от изненадите на предстоящата международна изложба „Винария” в Пловдив. Напитката от този рядък плод е с ефирен цветист аромат и мек вкус, описват производителите. Те са създали и нестандартна ракия от пъпеш, както и лимитирана серия дюлева ракия. Сред изненадите на „Винария 2019“ са винените желета на австрийска изба. От гроздови зърна с благородна плесен, която им придава уникална  смесица от вкусове, се прави сладко вино. То се преработва в желета, които са голяма рядкост, защото специфичната плесен се появява през няколко години. Стремежът на колекционерите да притежават елитни питиета в елегантни опаковки провокирал известна българска компания да произвежда  водка, бренди, джин, ликьор, уиски в луксозни бутилки с форма на кон, сърце, кораб, Айфеловата кула и с други необичайни визии. Напитки са разработени на базата на 20-годишен опит и партньорство с известна френска дестилерия. Тенденцията  за ексцентричен дизайн на опаковките роди първата в света светеща бутилка. В нея се предлага  цитрусов ликьор на известна японска марка,  чийто асортимент включва най-вкусното саке в света. Освен прочутата японска ракия, внасяме гръцко узо и бренди, както и ирландски крем ликьор, който е много търсен по света, казват изложителите. Почитателите на крафт бирата ще опитат продуктите на бутикова пивоварна. Рецептите са разработени от германски технолог по каноните на баварската традиция. Асортиментът включва 3 вида пиво:  „Вайс“ от пшеница с ухание на банан и карамфил, „Пилзнер“ с подчертан хмелов вкус и „Раух“ с нотки на пушек и дървесина. Те са естествено газирани, без консерванти. Участник във „Винария“ ще представи чаен ликьор. Той съчетава черен чай, натурални екстракти от високопланински билки, плодови дестилати и изворна вода от Татрите. Посетителите ще дегустират и вина от новата реколта, които досега не се представяни другаде. Ценителите ще се запознаят с новите тенденции, налагани от български бутикови изби, както и с вина от Австрия, Португалия, Гърция и други страни. В уникалния Град на виното и деликатесите са разположени също щандове с храни и гурме специалитети на участници в изложбите „Фудтех“ и „Вкусове от Италия“. Международната изложба за лозарство и винарство „Винария 2019“ ще се проведе от 20 до 24 февруари в Международен панаир Пловдив. Посетителите ще могат да се насладят на различни плодови ракии и иновативни варианти на водка, уиски, бренди, джин,  текила и ликьор в луксозни бутилки. Специалистите ще видят  в Панаира модерни технологии, техника и материали  за лозарството, винарството и хранителната индустрия. Те ще имат възможност да се запознаят и с иновации за селското стопанство, демонстрирани в изложбата „Агра“.  ", "date": "2019.02.11", "title": "Ракия от планински бъз показват на „Винария”"}
{"url": "https://www.monitor.bg:443/bg/a/view/kriminalno-projaven-piroman-spipan-za-palej-na-kola-156956", "text": "Криминално проявен пироман, който е запалил умишлено колата на млада жена от Пазарджик, е бил задържан от местните полицаи. Вечерта на 3 февруари неизвестен залял със запалителна течност паркиран на улица в областния град лек автомобил „Фолксваген“. Возилото е собственост на млада жена от Пазарджик, но е ползвано от нейния баща Иван Б. – 53г. След като отънят лумнал на мястото са пристигнали екипи на пожарната и полицията. Стихията успяла да унищожи предната част на леката кола. Пазарджишките криминалисти, разследващи инцидента, установили безспорни доказателства за умишлен палеж.  По случая е  започнало полицейско производство, а криминалистите от Районното управление на МВР в Пазарджик предприели действия за установяване самоличността на подпалвача. Не след дълго те попаднали в дирите на криминално проявения Заприн П.- 31г. –жител на септемврийското село Карабунар. Пироманът бил задържан в ареста първоначално за 24 часа, а малко по-късно срокът на задържане е удължен от наблюдаващ прокурор със 72 часа. Работата по пълното изясняване на случая продължава. Най-вероятна причина за палежа на немското возило е обтегнати лични отношения с притежателката на колата и пиромана, който, за да си отмъсти, щракнал запалката на лекия автомобил.  ", "date": "2019.02.11", "title": "Криминално проявен пироман спипан за палеж на кола"}
{"url": "https://www.monitor.bg:443/bg/a/view/oceniha-remonta-na-sv-aleksandyr-nevski-na-4-mln-lv-156961", "text": "Ремонтът на храм-паметника „Свети Александър Невски“ ще възлезе на 4 млн. лв. На толкова го е изчислила комисията по \"Техническа експертиза за оценка на състоянието на Патриаршеския храм-паметник\" на Университета по архитектура, строителство и геодезия, на която беше възложена тази задача. Това съобщиха от Синодалната палата и подчертаха, че цифрата е неколкократно по-малка от тази, която първоначално е била назовавана преди с техническото заснемане да се заемат специалистите от УАСГ. Състоянието на храма е толкова добро, че може да се определи с думата чудо, заявил ректорът на университета проф. Стоян Марков. От Синодалната палата и комисията, съставена от владици и служители на църквата, обясниха, че „следващият етап от реализирането на цялостния проект - ремонт на Патриаршеската катедрала \"Св. Александър Невски\" - проектиране на ремонтните дейности, би следвало отново да бъде възложено на УАСГ поради показаните от тях изключителен професионализъм, чувство за отговорност и пиетет към тази национална светиня“. Същевременно комисията се е обърнала с молба към Министерство на културата в скоро време да предложи начина, по който да бъде извършена експертиза и на стенописите, които също трябва да бъдат възстановени и реставрирани след ремонта. Архиереите ще запознаят с резултатите от експертизата премиера Бойко Борисов, благодарение на когото стартира инициативата за реставрирането на храма.", "date": "2019.02.11", "title": "4 млн. лв. гълта ремонтът на „Свети Александър Невски“"}
{"url": "https://www.monitor.bg:443/bg/a/view/kamion-se-obyrna-na-hemus-zatvoriha-chast-ot-magistralata-156960", "text": "Затвориха отсечка от магистрала „Хемус” край Варна за автомобили, а движението е пренасочено. Това съобщиха от полицията в морската столица. Ограничението е въведено за участъка между летището и отбивката за село Слънчево Причината е камион, който се е обърнал и е разпилял фуражни смески по пътното платно. При инцидента, станал около 12:30 часа, няма пострадали.  Докато товарът се почисти, трафикът и в двете посоки ще се осъществява по стария път за Шумен.", "date": "2019.02.11", "title": "Камион се обърна на „Хемус”, затвориха част от магистралата"}
{"url": "https://www.monitor.bg:443/bg/a/view/andre-rijo-otnovo-razprodade-arena-armeec-156953", "text": "Харизмата и уникалният прочит на класическата музика на Андре Рийо за втори порден път разпродадоха най-голямата зала у нас „Арена Армеец“. Краля на валса ще доведе своя най-голям частен оркестър в света „Йохан Щраус“ отново у нас на 8 юни, като вече няма билети за фантастичното му шоу, похвалиха се организаторите „БГ Саунд Стейдж“. Миналото лято холандецът постави рекорд у нас за най-бързо запълнена зала, като успя да продаде всички пропуски само за три дни при средна цена на билета 165 лв. Тогава се наложи и той обяви и втора дата, непосредствено след първата, която също разпродаде. Все още не е ясно дали Рийо ще успее да намести в графика си отново още една дата и да остане в София за втори концерт. В интернет все по-засилено обаче хората търсят да закупят билети за голямото събитие. Неговият оркестър отново пристига начело с българката Кремена Минева, която е първа цигулка в редиците му и свири с гениалния диригент вече 24 години. Подготвена е чисто нова програма с много изненади за почитателите на класическия звук, като обещават повече инструментални интерпретации от най-изявените членове на оркестъра.", "date": "2019.02.11", "title": "Андре Рийо отново разпродаде „Арена Армеец“"}
{"url": "https://www.monitor.bg:443/bg/a/view/18-godishen-prati-v-bolnicata-chetirima-156944", "text": "Получил шофьорска книжка само преди месец 18-годишен жител на град Твърдица предизвика тежка катастрофа по трасето на автомагистрала Тракия , при която пострадаха 4 души, двама от които са с опасност за живота. Катастрофата е станала около 18,40 часа на 9 февруари, лек автомобил „Фолксваген Голф“, каран от младия водач се е врязал отзад във „ВАЗ 2107“, зад чийто волан е бил 45 – годишен бургазлия. При удара жигулито се е преобърнало по таван,тежко ранени са водачът и 18-годишна пътничка. Пострадали са жена на 43 години и 10-годишно момче. Двамата водачи са тествани за употреба на алкохол с техническо средство, като резултатите са отрицателни. В сектор „Пътна полиция“ при ОДМВР – Стара Загора е образувано досъдебно производство по чл. 343 от НК.", "date": "2019.02.11", "title": "18-годишен прати в болницата четирима"}
{"url": "https://www.monitor.bg:443/bg/a/view/roditeli-na-epileptici-iska-da-gi-lekuvat-s-kanabis-156946", "text": "Родителите на деца-епилептици искат да ги лекуват с масло от канабис. За целта те са поискали с писмо до министърът на здравеопазването продуктът от наркотичната трева за бъде легализиран. Това съобщиха от Асоциацията на деца с епилепсия. Искаме то да бъде легализирано за прилагане само при най-тежките случаи, уточни председателят на асоциацията Веска Събева. В България маслото от канабис не е разрешено за медицински цели, както не е разрешена и марихуаната за медицински цели, за чиято легална употреба за лечение настоявата преди три години група пациенти с други заболявания. По думите на Веска Събева маслото от канабис е разрешено за прилагане при епилептици, тъй като намалявало пристъпите. Това вече е доказано, категорична беше тя. Информирани сме, че в САЩ го прилагат приготвен под формата на медикамент, като там той се поема от здравноосигурителните фондове, допълин Събева. От Асоциацията настояват да се обучат и лекари в тази посока. В България от 9 години нов медикамент срещу епилепсията не е влизал по линия на здравна каса, посочи още Веска Събева. Процедурите са много трудни и тежки, за да може един медикамент да бъде представен и да влезе в позитивната листа и реимбурсиран впоследствие, допълни тя.", "date": "2019.02.11", "title": " Родители на епилептици искат да ги лекуват с канабис"}
{"url": "https://www.monitor.bg:443/bg/a/view/princesa-teofana-katte-darila-3000-bolnichni-legla-156945", "text": "Близо 3 000 хирургични легла е дарила на различни здравни заведения в България за 30 години саксонската принцеса от българско потекло Теофана фон Саксен – Катте, последните 7 тира с близо 280 легла  са пристигнали преди седмица и са предназначени за Перник, Стара Загора, Сливен и Тетевен. Дарените легла са второ употреба, като нови струват по 4 000 евра за хидравличните и по 6 000 с електрическия механизъм. При изваждане от употреба в немските клиники те отиват в държавен склад, където се отремонтират  и предлагат за втора употреба, като цената им варира от 100 до 400 евро. „Аз ги вземам съвсем безплатно, защото още при изваждането им пристигам на място с  на болници, чийто шефове са се свързали по някакъв начин с мен. За съжаление има немалко случаи, когато не получавам отговор на писмата до кметовете с въпрос дали от нещо имат нужда…“, коментира съпругата на херцог Рудигер фон Саксен, който е от фамилията на последния саксонски владетел Фридрих Август ІІІ на чудесен български език при посещението си в старозагорската УМБАЛ „Проф. д-р Стоян Киркович“. Според нея проблемът на родното здравеопазване е в минималните здравни вноски, които повечето българи плащат, а от там и невъзможността НЗОК да откликне на всички нужди. „Необходими са по-високи заплати и по-високи здравни вноски. Без това просто няма как да настъпи промяна!“, категорична е дамата, която има и руски корени. Принцеса Катти е удостоена  през 2013 година с почетен плакет от здравното министерство. За дарителската си дейност, а баща и Петър Аладжов, който е избран за почетен жител на Велико Търново е дарил 50 000 някогашни дойче марки за направата паметника на Стефан Стамболов в старата престолнина.Въпреки огромната за онези години сума нито той, нито дъщеря му са били поканени при откриването на паметника. По този повод благородничката с тъжна усмивка отбеляза: „Заради един кмет или някакъв чиновник не мога да загърбя и забравя България. Преди да отпътува за Сливен, където е дарила 52 легла тя посъветва директорите на болниците у нас да я потърсят лично  и съобщят какви са нуждите им, за да може да отреагира адекватно и навреме. „Нямам фондация, нямам секретарки и шофьори, но винаги вдигам телефона си при позвъняване от България!“, подчерта принцеса Теофана.", "date": "2019.02.11", "title": "Принцеса Теофана Катте дарила 3000 болнични легла "}
{"url": "https://www.monitor.bg:443/bg/a/view/izgorjalata-fabrika-za-meso-ostavi-bez-rabota-300-dushi-156952", "text": "Изгорялата в неделя вечерта фабрика за месо край село Войводиново остави 300 човека без работа. Собственикът на предприятието казал на хората си, че огънят е погълнал всичко и възстановяването ще отнеме време. Затова било по-добре работниците да не стоят без доходи, а да си потърсят друго препитание. Рано сутринта в понеделник разследващите направиха оглед на мястото на пожара. Те все още не могат да се произнесат категорично откъде са тръгнали пламъците. Според шефа на Пожарната в Пловдив комисар Георги Мангараков се разследват всички възможни версии. Неговото лично мнение обаче е, че е малко вероятно да става дума за умишлен пожар. Въпреки това слуховете в селото тръгнаха. Според местните жители най-вероятно някой от прогонените роми е драснал клечката на голямото предприятие. Самите роми отричат това да е вярно и твърдят, че нямат нищо общо с възникналия пожар. Пламъците избухнали след работното време в неделя и много бързо обхванали 10 декара площ. Причината за бързото разрастване на пожара е фактът, че халетата на фабриката за месо са изградени от термопанели. Те се възпламенявали бързо и „благодарение” на тях пожарът обхванал всички производствени помещения. Огънят тръгнал от помещение за преработка и пакетаж на месото, който цех се намира зад административната сграда. Пожарът възникнал около 18,30 часа, а сигналът на 112 бил подаден час по-късно. На мястото били изпратени първоначално 14 екипа на Пожарната в Пловдив, след което към тях се присъединили още 2-3 екипа от други общини. Погасяването на огромния пожар, който се е виждал от северната и източната част на Пловдив, отнело часове. Към 21 часа пожарът бил локализиран, но вътре в цеховете продължавало да има отделни огнища. На сутринта в понеделник край димящата все още фабрика продължаваха да дежурят четири екипа огнеборци. ОТ РИОСВ – Пловдив съобщиха, че поставят на мястото мобилна автоматична станция за мониторинг на въздуха. На място ще бъдат измервани серни и азотни газове, въглероден диоксид, ФПЧ10 и др. В неделя вечерта на мястото било направено измерване с мобилна апаратура GASMET съвместно с Регионална лаборатория – Пловдив към ИАОС и не били установени превишения на нормите. Измерванията са били осъществени в различни посоки около пожара. Предвид естеството на горелите материали в предприятието РИОСВ – Пловдив, въпреки липсата на превишения, препоръчва днес и следващите няколко дни жителите на Войводиново да избягват дейности на открито и да затварят прозорците на домовете си. Мобилна автоматична станция за мониторинг на въздуха ще е във Войводиново до прекратяване отделянето на дим от предприятието.  ", "date": "2019.02.11", "title": "Изгорялата фабрика за месо остави без работа 300 души"}
{"url": "https://www.monitor.bg:443/bg/a/view/children-of-bodom-zabivat-na-hills-of-rock-156962", "text": "Феновете на финландския метъл имат повод за наздравица – популярната група Children of Bodom ще забият на сцената на Hills Of Rock това лято. Участието на бандата ще бележи третия фестивален ден, като това ще се случи преди пред меломаните да се изправят хедлайнерите от Garbage. Пристигането на Children of Bodom в Пловдив ще се случи броени месеци, след като на пазара ще се появи десетия студиен албум на групата. Той ще носи името Hexed, а заклетите фенове могат да го очакват още следващия месец. Бандата ще разтърси третото издание на Hills Of Rock в състав Alexi Laiho (китара и вокал), Jaska Raatikainen (ударни), Henkka Seppälä (бас китара), Janne Wirman (клавишни) и Daniel Freyberg (китара). Освен Children of Bodom, още четири групи потвърдиха участието си в рок феста в града под тепетата. португалската хеви група Moonspell ще нажежи атмосферата на 28 юни, преди Disturbed. Шведите Avatar, англичаните Gloryhammer и германците Lord Of The Lost също ще се присъединяват към фестивала с обещания за страхотно шоу. Междувременно, еднодневните билети за Hills Of Rock са вече в продажба. До края на месец март те ще се котират на цени от по 80 лева. След това, както и в рамките на фестивалните дни, меломаните ще трябва да извадят един двайсетак отгоре за пропуск. Припомняме, че до 31 март тридневните билети са на цена от 160 лв, а от април до 28 юни тя ще бъде 180 лв.", "date": "2019.02.11", "title": "Children of Bodom забиват на Hills Of Rock"}
{"url": "https://www.monitor.bg:443/bg/a/view/pchelite-mogat-da-sybirat-i-izvajdat-156942", "text": "Френски учени тренираха пчели да събират и изваждат цветни фигури и така доказаха, че те имат математически умения, съобщи в. \"Индипендънт\". Откритието означава, че малкият размер на мозъка не предполага нисък интелект. Способността за събиране и изваждане предполага сложни процеси в мозъка - запомняне на правила и прилагането им към нови ситуации. Затова математиката в миналото се е смятала за присъща само на човека. Напоследък обаче няколко експеримента доказаха, че такива умения имат и животни - шимпанзета, папагали, гълъби. Учените от френския Национален център за научни изследвания, ръководени от д-р Скарлет Хауърд, първо научили пчелите да разпознават цветовете като символи на събиране и изваждане. Синият цвят означавал повече, а жълтият по-малко. След това тренирали пчелите с награди да влизат в лабиринт с формата на буквата У и да избират между два набора с фигури. При правилно ориентиране, насекомите получавали сладка вода, а при неправилно - горчива. На входа на лабиринта учените слагали от една до пет фигури, оцветени в синьо или жълто. След това пускали пчелите в преградено пространство, където да летят или към оригиналния брой фигури, плюс минус едно, или към неправилен брой. Синият цвят бил сигнал да добавят, а жълтият - да изваждат. Пчелите се ориентирали правилно в 75 процента от случаите. Предишни експерименти показаха, че пчелите могат да броят до четири и дори разбират понятието нула.", "date": "2019.02.11", "title": "Пчелите могат да събират и изваждат"}
{"url": "https://www.monitor.bg:443/bg/a/view/krasimir-vylchev-za-godina-i-polovina-sa-zapisani-blizo-40-000-deca-v-uchilishte-156949", "text": "Разговорът за образование е най-важен. Това е разговор за бъдещето на нашите деца. Това заяви министърът на образованието и науката Красимир Вълчев във Велико Търново. Заедно със своите заместници Таня Михайлова и Деница Сачева той участва в дискусия  \"Европа в нашия дом\" във Великотърновския университет \"Св.св. Кирил и Методий\". Платформата започна с обсъждане на националните и местните политики в образованието, съобщиха ог пресцентъра на МОН. \"Формулата за справяне с най-важните предизвикателства е да сме в постоянна комуникация и да работим заедно с институционалните партньори. Тогава има резултат\", е посочил министърът за работата на екипите по Механизма за обхват на всички деца и ученици в образователната система. За година и половина са записани близо 40 000 деца, но по-важното е да се работи с тях всеки ден. Многочасовата работа на учителите е най-трудна и им е необходима подкрепа от всички институции, е заявил Красимир Вълчев. Министърът е подчертал, че се предвижда подкрепа за креативните учители и за развитие на културата на иновации в училищата. \"Това ще е истинската промяна в образованието - учителите да избягват традиционните модели на преподаване. Необходими са иновативни методи, за да се въвлекат в по-голяма степен децата в образователния процес. Децата и училищата са различни, затова трябва да търсим различни ресурси\", е заявил той. Министър Вълчев е акцентирал и на посещаването на детска градина като ключов фактор, особено за онези деца, чийто майчин език не е български. Затова МОН ще подкрепи с допълнителни обучения тези деца. \"Когато говорим за образование в рамките на гражданския диалог \"Европа в нашия дом\", всеки трябва да знае какво получаваме като солидарност от държавите в ЕС. 500 училища ще бъдат модернизирани през 2019 година с над 700 милиона лева от ОП \"Региони в растеж\", е казал на дискусията председателят на парламентарната група на партия ГЕРБ Цветан Цветанов. По думите му е много важно темата \"Образование\" да бъде тема, която обединява всички. \"Винаги когато правиш една политика, най-важна е обратната връзка. Когато гласуваме за силна и обединена Европа, ще можем да се възползваме от нейната солидарност за реализиране на националните политики\", е заявил Цветан Цветанов. Според него \"инвестицията в образованието е инвестиция в бъдеще и тя е в размер на 1 милиард и 380 милиона лева. Важно е и достойното заплащане на труда на българския учител\".", "date": "2019.02.11", "title": "Красимир Вълчев: За година и половина са записани близо 40 000 деца в училище "}
{"url": "https://www.monitor.bg:443/bg/a/view/fenove-sjadat-na-stola-na-glasyt-na-bylgarija-156947", "text": "Върлите фенове на „Гласът на България“ ще получат шанса да седнат на емблематичния за предаването червен стол. Освен че ще могат да си щракнат селфи на него, почитателите на музикалната надпревара ще се срещнат лично с треньорите Камелия, Михаела Филева, Иван Лечев и Графа, както и с водещите Павел и Венци Венц и V-Reporter-а Елина Марковска. На събитието автографи ще раздават и познати участници от предишни сезони на шоуто. Ния Петрова, Виктория Динкова, Деница Караславова, Симеон Желязков и Рафаел Пашамов ще отправят музикален поздрав към присъстващите със свои авторски песни, създадени след участието им в риалити формата. Срещата с феновете ще се проведе в столичен мол на 16 февруари от 13 до 15 ч. Припомняме, че новият сезон на „Гласът на България“ стартира на 24 февруари от 20 ч по bTV.", "date": "2019.02.11", "title": "Фенове сядат на стола на „Гласът на България“ "}
{"url": "https://www.monitor.bg:443/bg/a/view/bylgarija-trjabva-da-ima-stadion-s-var-do-septemvri-156950", "text": "Европейската футболна централа въведе нови промени относно въвеждането на системата за видео асинстенция на реферите. След като през декември бе взето решение съдиите в Шампионска лига и Лига Европа да използват ВАР още в елиминационните мачове, които стартират днес, вчера УЕФА спусна нови условия. Според тях системата трябва да бъде включена в групите и плейофната квалификационна фаза на Шампионска лига от новия сезон. Това означава, че ако родният шампион достигне този етап, то още през септември Бъглария ще трябва да има стадион с условия за ВАР. В противен случай, дори и да достигне последното стъпало преди груповата фаза на турнира, българският тим ще трябва да играе на най-близкия стадион в чужбина, който отговаря на условията. В последните шест сезона, „Лудогорец“ достига плейофната фаза 4 пъти. През новия сезон, бъдещият шампион на страната, ще достигне последното стъпало на турнира, ако преодолее три съперника преди това.", "date": "2019.02.11", "title": "България трябва да има стадион с ВАР до септември"}
{"url": "https://www.monitor.bg:443/bg/a/view/skachaneto-spasjava-ot-osteoporoza-156948", "text": "Британски учени препоръчаха да скачаме по шест минути седмично за здрави кости, съобщи в. \"Дейли мейл\". Само 30 подскока три пъти седмично могат да предотвратят остеопорозата. Това укрепва достатъчно мускулите, за да предотврати изтъняването на костите, което настъпва с годините. Д-р Галин Монтгомъри от университета на Манчестър е тествал упражнението с 14 жени на по 50 години. \"Тези движения са наистина лесни и могат спокойно да се правят в къщи. Често ходенето не е достатъчно за здрави кости. Надяваме се, че резултатите ни ще насърчат повече жени да правят упражнения за укрепване. Най-голяма полза е имало от упражненията, при които се скача от полуклекнало положение, като ръцете са повдигат нагоре, и при скачане от височина 20 см. Изследователите не са измервали плътността на костите, но натоварването при стъпването на земята е било значително. Като се комбинира с напрежението на мускулите, измервано с електроди, то е достатъчно за укрепване на костите. Според д-р Монтгомъри ефектът от подскоците е равен на увеличаване на костната плътност с 2 процента годишно. Повече от 20 процента от жените, навършили 50 години, имат остеопороза.", "date": "2019.02.11", "title": "Скачането спасява от остеопороза"}
{"url": "https://www.monitor.bg:443/bg/a/view/tesla-sreshtu-drugite-elektricheski-avtomobili-156943", "text": "Значителни усилия бяха нужни на Tesla, за да придобие влияние в производството на електрически превозни средства (EV) и в цялата автомобилна индустрия. Не липсваха проблеми за компания от Пало Алто, но започва 2019 г. като производител на най-продаваното луксозно превозно средство в САЩ, след като първи път в историята си записа тримесечни печалби и сега претендира за безпрецедентен дял от пазара на EV, стартирайки продажби в Китай и Европа. Но новите пазари, водят и нови конкуренти, като утвърдените автопроизводители се готвят да пуснат свой нови електрически автомобили. Подобно на поведението на ексцентричния си изпълнителен директор, историята на Tesla е също толкова повратна и увлекателна. Заявявайки отдавна целта си, да стимулира използването на привлекателни електрически превозни средства за ускоряване на прехода към устойчива енергия в света, предложенията на компанията продължават да привличат все повече и повече хора към транспорта без вредни емисии. Изглежда, че когато хората в САЩ помислят за електрическите автомобили, това е Tesla. Но ако компанията се изправи пред конкуренцията на световните пазари, конкуренцията ще дойде от Китай, където търсенето се покачва и е от доста време. Продажбите на електрически превозни средства в Китай надминаха продажбите на електрически превозни средства в САЩ още през 2015 г. и оттогава само нарастват. Според Световния икономически форум (WEF), през 2018 г. в Китай са били продадени 1.26 милиона електрически превозни средства, в сравнение с едва 361 307 в САЩ, като продажбите са нараснали с 62%, в сравнение с 2017 година. Всичко това показва, че настъпва критичен момент в историята на Tesla и изобщо електрическите превозни средства. Компанията е прекарала последните 16 години в усъвършенстване на методите си за производство на електрически превозни средства, като водещата позиция на компанията в САЩ сега е неоспорима. Има много различни променливи, като регулации, данъчни стимули и най-вече, потенциалните производствени проблеми, от който Tesla страда вече толкова дълго време. Това са само прогнози от сферата на маркетинга, докато тук фокуса е върху новите и предстоящи електрически автомобили с представяне, обсег и цени, които биха могли да отвлекат вниманието на клиентите от Tesla. Тези цени са само приблизителни и може да варират според различните пазари. В сравнението, липсва Тойота, която въпреки че има смели планове за пазара на EV, изглежда отлага този момент. Също така са включени по-малко популярните, но от по-висок клас Model S и Model X.   Цена: $ 42.900 Обсег: 425 км Наличност: Сега Tesla Model 3 е среден клас седан със, задвижване на задните колела, но все още не на масово достъпна цена, въпреки обещанията на компанията, че работи върху това. Автомобилът се продава в забележителни количества за EV, въпреки че главният изпълнителен директор Илон Мъск (Elon Musk) смята за истински конкуренти на Tesla бензиновите автомобили, като част от мисията си да намали глобално употребата на изкопаеми горива.   Nissan Leaf почти винаги присъства в сравненията на EV, но въпреки това от представянето му през 2010 г. в САЩ са закупени едва около 128.000 автомобила, като Model 3 надмина тази бройка само за миналата година. Nissan се надява, че Leaf e +, който предлага с около 40% по-голям обсег от предишния модел, ще може да навакса разликата. Първият изцяло електрически автомобил на Jaguar, I-Pace SUV се позиционира по-близко до Model X отколкото Model 3, но отстъпва малко по отношение на обсег. Цената му е значително по-ниска от на Model X и може да привлекателна за клиентите, които обмислят закупуването на подобрен Model 3. Първият напълно електрически автомобил на Audi бе отдавна очакван и е част от по-мащабен план на компания, който включва предлагането на 20 електрически модела до 2025 г. E-tron SUV ускорява от 0 до 100 км / ч за 5.5 секунди, което е доста добре за SUV, но изостава доста от другите луксозни електрически автомобили, като Model X с 3.1 секунди Това е първия сериен автомобил, изграден върху новата EQ платформа на Mercedes-Benz, на стойност € 10 милиарда, предназначена да служи за основа на електрическите модели на компанията, през следващите години. EQC е с електрическо задвижване на четирите колела с мощност от 300-kW (402 к.с.) и достига 100км / ч за 4.9 секунди. Електрическият SUV на Hyundai е много скъп за масите и е част от настъплението на южнокорейския автопроизводител на пазара на EV с планираната линия от електрически автомобили IONIQ. Електрическата Kona изглежда като модела задвижван от изкопаеми горива, но с някои козметични промени, които включват плътна радиаторна решетка. Първата изцяло електрическа версия на компактния кросоувър на Kia, Niro EV разполага с 201 к.с. и 394 Нм въртящ момент. Kia планира да използва това електрическо задвижване в по-голямата част от електрическите си автомобили, очаквани в бъдеще. До скоро познат, като концепцията Mission E, Porsche Tascan е първият напълно електрически спортен автомобил на компанията и разполага с подобаващи характеристика. Tascan ще ускорява до 100 км / ч за по-малко от 3.5 секунди, а до 200 км / ч за под 12 секунди и според слуховете ще изминава впечатляващите 804 км, с едно зареждане. Почти нищо не е известно за Polestar 2, поне за сега, но това ще бъде първото Volvo, което ще бъде с изцяло електрическо задвижване. Известно е само, че Polestar 2 се изгражда, за да се конкурира директно с Tesla Model 3 и се очаква да бъде в този ценови диапазон. Компанията е насрочила официалното представяне на модела за 27 февруари, така че съвсем скоро всичко ще стане ясно. Също като Nissan Leaf, електрическият седан BMW i3 се предлага от доста време, но компанията се надява, че скорошното освежаване ще привлече нови почитатели на модела. Модела за 2019 предлага по-голям обсег, благодарение на новата 120-Ah батерия, вградена в шасито. Електромоторът осигурява 170 к.с. (125 кВт) и ускорява i3 до 100 км / ч за 7.3 секунди. Друг познат модел от пазара на EV, последният модел Bolt се е справил с недостатъците на предишните модели и сега предлага обсег, сравним с другите електрически автомобили, участващи в сравнението, и се предлага на много привлекателна цена. Bolt достига 97 км / ч за по-малко от седем секунди и може след половин час бързо зареждане да измине 145 км.", "date": "2019.02.11", "title": "Tesla срещу другите електрически автомобили"}
{"url": "https://www.monitor.bg:443/bg/a/view/postavjat-mobilna-stancija-za-monitoring-na-vyzduha-vyv-vojvodinovo-156933", "text": "Мобилна автоматична станция за мониторинг на въздуха ще бъде поставена в село Войводиново до окончателното потушаване на пожара в предприятието за месопреработка. Това съобщиха от  Регионална инспекция по околната среда и водите-Пловдив. На място ще бъдат измервани количествата серни и азотни газове, въглероден диоксид, ФПЧ10 и др. Снощи на място е направено измерване с мобилна апаратура GASMET съвместно с Регионална лаборатория – Пловдив към Изпълнителната агенция по околна среда и не са установени превишения на нормите. Измерванията са осъществени в различни посоки около пожара. Предвид естеството на горелите материали в предприятието РИОСВ-Пловдив, въпреки липсата на превишения, препоръчва днес и в следващите няколко дни жителите на Войводиново да избягват дейности на открито и да затварят прозорците на домовете си. Мобилна автоматична станция за мониторинг на въздуха ще е във Войводиново до прекратяване на отделянето на дим от предприятието. Пожарът в предприятието пламна в 18.30 часа на 10 февруари. Сигналът е подаден около 19.30 часа на телефон 112.  ", "date": "2019.02.11", "title": "Поставят мобилна станция за мониторинг на въздуха във Войводиново"}
{"url": "https://www.monitor.bg:443/bg/a/view/mlad-myj-zagina-s-dachija-v-myglata-156935", "text": "32-годишен шофьор на лек автомобил Дачия –Сандеро е загинал на място при катастрофа по път ІІІ-536 между Ямбол и близкото село Роза. При инцидента,за който е получен сигнал от случаен свидетел към 01,50 часа в понеделник, автомобилът е изхвърчал с огромна скорост в близката нива. Водачът е загинал на място, части от колата и товара й са се разпилели на десетки метри встрани. На местопроизшествието е извършен оглед, образувано е досъдебно производство. Продължава работата по изясняване на причините за настъпване на пътното произшествие.Според първоначалните данни най-вероятно катастрофата е станала при движение с висока скорост, неравно по пътя и гъста мъгла, при която водачът не е успял да овладее волана.Няма данни дали е ползвал обезопасителен колан.", "date": "2019.02.11", "title": "Млад мъж загина с Дачия в мъглата"}
{"url": "https://www.monitor.bg:443/bg/a/view/davat-obshtinski-jilishta-na-romite-ot-vojvodinovo-156939", "text": "Започналата със скандал среща между ромите от село Войводиново с жителите на селото в присъствието на кметове, полиция и социални служби, завърши с консенсус. На ромите щели да им бъдат дадени общински жилища. Това решили при закрити врати страните в спора къде да отидат многодетните цигански семейства, които доброволно напуснаха селото след 6 януари. Тогава двамата братя Пакетови пребиха насред селото без причина и с изключителна жестокост командос, който едва оцеля. Бруталността на нападението им вдигна на протест местните жители, които и до момента са категорични, че не желаят ромите да се върнат в построените си върху общинска земя незаконни къщи. „Консенсусът, до който стигнахме, е,  че поисках помощ от държавата и я получих в лицето на зам.-областния управител Петър Петров. Ще имаме среща с областния управител Здравко Димитров, за да намерим социални жилища, тъй като община „Марица” не разполага с такива”, заяви след срещата кметът на общината Димитър Иванов. По думите му незаконните им къщи на така наречения „горещ” терен са с изпочупени прозорци и врати, нямат ток и вода, заради което не са годни за обитаване. „Не е редно хората да ги оставим на улицата. Затова ще бъдат настанени в социални жилища. Къде ще бъдат те, ще помолим да каже областния управител. Общината ни не разполага с подобен тип жилища и се надявам, че държавата ще ни помогне”, каза Иванов. На ул. „Победа” в селото има регистрирани около 50 човека. Останалите роми имат регистрация в други домове във Войводиново и по техните случаи ще бъде извършена проверка. В проверката ще участват общинските власти, социалните служби, полицията и представители на Регионалното управление на образованието. Кметът на община „Марица” уточни, че който от ромите иска общинско социално жилище, трябва да отиде в администрацията и да си подаде молба. По време на срещата присъстваха двамата мъже от „Столипиново”, които преди дни се представиха, че са от Българския хелзинкски комитет. Сандо Бошнаков и колегата му Асенов се оказа, че са представители на фондация „Рома” от квартал „Столипиново”.  ", "date": "2019.02.11", "title": "Дават общински жилища на ромите от Войводиново (СНИМКИ, ВИДЕО)"}
{"url": "https://www.monitor.bg:443/bg/a/view/zatvornik-poiska-50-hil-lv-ot-dyrjavata-ne-mu-davali-knigi-ot-bibliotekata-156937", "text": "Затворник поиска 50 хил. лв. от държава, след като от ръководството на зандана в Бобов дол го лишили да взима книги от библиотеката. Кирил И. заведе дело срещу Главна дирекция „Изпълнения на наказанията“, като в исковата си молба той посочва, че 01.01.2017 г. до 22.03.2018г. е бил лишен от правото да ползва книги от затворническата библиотека. Отделно от това той посочва, че не е бил допуснат за участие в конкурс за коледна украса. За всяка една от причинените неимуществени вреди и уронване на човешкото достойнство той е предявил искове от по 25 хил. лв. всеки. По време на съдебния процес стана ясно, че Кирил е настанен в І група в затвора в Бобов дол, с диагноза „Социопатна личностова структура. Зависимост към кокаин и амфетамин. Асоциално поведение“. „Коледният конкурс важеше само за затворниците от останалите групи, тъй като тези от І група имат специален режим за охранителните съоръжения. По отношение на ползването на книги, Кирил е имал невърнати и поради тази причина е лишен от получаването на нови“, посочиха от защитата на ГД „Изпълнение на наказанията“. В крайна сметка магистратите от Административен съд – Кюстендил, порязаха мераците на затворника, като той ще трябва да плати и сторените разноски в размер на 350 лв.", "date": "2019.02.11", "title": "Затворник поиска 50 хил. лв. от държавата, не му давали книги от библиотеката"}
{"url": "https://www.monitor.bg:443/bg/a/view/lunnata-nova-godina-donese-76-mlrd-na-turizma-v-kitaj-156934", "text": "Приходите на туристическия отрасъл в Китай за седемте дни празненства за Лунната нова година (от 4 до 10 февруари) са достигнали 513,9 млрд. юана (над 76,2 млрд. долара), което е повишение с 8,2% на годишна основа, съобщи днес Китайската централна телевизия. Според медията за седмицата новогодишни празници китайците са извършили над 415 милиона пътувания в страната, което е растеж със 7,6% спрямо 2018 г. Над 40% от пътуващите са предпочели да посетят музеи и традиционни туристически забележителности. Лунната нова година е основният семеен празник в Китай, който традиционно се посреща с роднини и приятели. По принцип през празничната седмица китайците пътуват из страната или в чужбина. Сред най-популярните външни направления тази година са Южна Корея, Тайланд и Япония. Новата година по лунния календар настъпи на 5 февруари и ще продължи до 25 януари 2020 г. Тя е под символа на жълтия земен глиган.", "date": "2019.02.11", "title": "Лунната нова година донесе $76 млрд. на туризма в Китай"}
{"url": "https://www.monitor.bg:443/bg/a/view/v-moskva-puskat-bezpiloten-tramvaj-156932", "text": "Първият в Русия безпилотен трамвай в най-скоро време ще започне да изпълнява редовен курс в Москва. Първоначално превозното средство без ватман ще се движи и без пътници, за да бъде тестирано в улични условия.  „Умният“ трамвай е оборудван с интелектуална система за управление, която включва в себе си 20 видеокамери и 10 радара. Те ще позволяват да бъдат разпознавани хора, автомобили и други обекти, дори в дъждовно време, при мъгла и през нощта. На първо време движението на трамвая ще се контролира от ватман, който ще се намесва само, ако системата не реагира на дадено препятствие по пътя си. Очаква се в близките 2-3 години повечето превозни средства от градския транспорт в Москва да бъдат оборудвани с „умната“ система. За целта обаче ще трябва да бъдат внесени поправки в действащото законодателство, според което в момента водачът носи отговорност при аварии. По-рано безпилотен трамвай бе пуснат в немския град Потсдам, като там превозното средство е оборудвано с радар и камери, с помощта на които се създава триизмерна карта на местността. Системата „вижда“ и преминаващите наоколо хора, коли, „разпознава“ пътните знаци и сигналите  на светофарите. Немският трамвай е в състояние сам да спира на спирките и да изчаква, докато слязат и се качат пасажерите.", "date": "2019.02.11", "title": "В Москва пускат безпилотен трамвай "}
{"url": "https://www.monitor.bg:443/bg/a/view/sledim-v-realno-vreme-spazva-li-vlakyt-razpisanieto-si-156938", "text": "„БДЖ-Пътнически превози” ЕООД въвежда подобрения в информационното обслужване на своите клиенти за движението на влаковете в страната. За целта е разработена нова функция в официалната страница на БДЖ (www.bdz.bg), чрез която се предоставя информация в реално време за движението на влаковете в страната. Услугата е достъпна чрез активния бутон LIVE електроно табло, който се намира в началната страница на сайта на дружеството. При въвеждане на конкретна гара всеки потребител може да проследи има ли закъснение на интересуващия го влак, с колко минути и кога се очаква да пристигне или замине от съответната гара. В момента влакът от Варна, който трябва да пристигне на гара София в 14:55 вече е натрупал 17 минути закъснение. Композицията пък от Пловдив с час на пристигане в столицата в 15:33 изостава от разписанието си с 15 минути. Спрял ток остави композицията от Езерово за Варна на гара Тополи. Закъснението е 183 минути, уточниха от БДЖ. Бързият влак от София 2611, който по разписание трябва са стигне в морската столица в 17:35 часа вече е натрупал закъснение от половин час. Другият влак от София с час на пристигане 14:42 часа изостава от разписанието си с 20 минути. Новата функция напомня на съществуващата такава за електронните табла, но вече е усъвършенствана с информация за всички гари и за движението на влаковете в реално време. Публикуването на актуална информация за движението на влаковете значително ще подобри информираността на клиентите на националния железопътен превозвач, които ще могат да проверяват по всяко време има ли закъснение или извънреден престой на влака, с който са предпочели да пътуват. Предимството на публикуването на информация в реално време на официалната страница на БДЖ е, че всеки потребител може да проверява за закъснения на влаковете и през мобилното си устройство.", "date": "2019.02.11", "title": "Следим в реално време спазва ли влакът разписанието (ОБНОВЕНА)"}
{"url": "https://www.monitor.bg:443/bg/a/view/varna-ima-nov-vestnik-mesechno-izdane-delo-na-deca-156924", "text": "Първият брой на новия варненски вестник „НахОДКи” излезе от печат преди броени часове. Вестникът е безплатно месечно издание на ЦПЛР – Общински детски комплекс- Варна. „НахОДКи”, който се печата в тираж от 300 брoя, се списва от възпитаници на Литературен клуб и младежки медиен център „Касталия”. В първия брой младите репортери алармират за сериозните проблеми на подрастващите, сред които са зависимостите към тютюневи изделия, наркотици и мобилни устройства. Срещат читателите и с две американски преподавателки, които са избрали да работят във варненски гимназии. Отгръщат също завесата за любопитна статистика, свързана с посещенията в Регионална библиотека „Пенчо Славейков”. Една от страниците на вестник „НахОДКи”е отделена за култура и изкуство, откъдето може да се почерпи информация за предстоящата годишнина на Детския вокален ансамбъл „Сребърни звънчета”, да се прочете лично творчество на млади поети и литератори, както и да се научи за събития, свързани с национални ученически конкурси и фестивали. На страницата за развлечение младите журналисти се спират на актуалните тенденции при абитуриентската мода, дават полезни съвети за храненето и активното спортуване. Редактор на периодичното издание е Магдалена Маркова, а кръстник и консултант на вестника е Емилиян Ялъмов.", "date": "2019.02.11", "title": "Варна има нов вестник, месечно издане - дело на деца "}
{"url": "https://www.monitor.bg:443/bg/a/view/grydni-implanti-prichinjavat-rak-156941", "text": "Американското управление за контрол на храните и лекарствата предупреди, че гръдните импланти могат да причинят рак, след като многократно са регистрирани подобни случаи, предаде АП. Службата призова лекари, медицински сестри и други здравни работници да следят за появата на лимфом при пациентки с импланти на гърдите и препоръча лабораторни изследвания при съмнение. За първи път регулаторът отправя призив не само към пластичните хирурзи, но и към всички здравни специалисти. Признаците са поява на оток, подуване и болка в областта на гърдите. Ракът се развива бавно и обикновено първоначално се прави операция за премахване на имплантите. Американският регулатор официално потвърди връзката между имплантите и рака през 2017 г. Събират се данни в и извън САЩ. През миналата година са докладвани 250 случая на лимфом при пациентки с импланти. Все още се счита, че болестта се развива в редки случаи, тъй като всяка година в САЩ около 400 000 жени си присаждат импланти, а лимфом се развива при една от всеки 3000 - 30 000 от тях. Повечето от пациентките с лимфом са си присадили някакъв вид имплант. Една пета от жените, подложили се на процедурата, получават усложнения (сърбеж, подуване, болка или разкъсване) и се налага да ги премахват след осем-десет години. В същото време специалисти от Природонаучния музей в Берлин, Германия, откриха признаци на рак на костите във фосили на костенурка, живяла преди 240 милиона години, съобщи Юрик алърт. Резултатите от изследването показаха, че този предтеча на съвременните костенурки, който се срещал през триаския период, имал злокачествени туморни образувания върху бедрената кост. По характеристиките си те съответстват на периостален остеосарком у човека. Въпросният вид тумори обикновено се появява върху повърхността на костите, отличава се с бързото си развитие и рано образува метастази. През 2016 г. международен изследователски екип под ръководството на учени от университета Витватерсранд в РЮА откри кост от крак със злокачествен тумор на 1,7 милиона години. Туморът бе идентифициран като остеосарком - агресивен рак на костите. Според учените костта е от ранен прародител на човека. Тогава това бе най-древното открито от палеонтолози свидетелство за рак. По думите на учените, находката показва, че раковите болести не се дължат единствено на начина на живот и въздействието на околната среда.", "date": "2019.02.11", "title": "Гръдни импланти причиняват рак"}
{"url": "https://www.monitor.bg:443/bg/a/view/shampionskata-liga-se-zavryshta-po-max-sport-156940", "text": "Битките за трофея в Шампионската лига се подновяват този вторник с първите сблъсъци от 1/8-финалната фаза на турнира. Със сигурност най-големи са очакванията към двубоя на стадион „Олд Трафорд” в Манчестър, където местният \"Манчестър Юнайтед\" се изправя срещу френския колос \"Пари Сен Жермен\". Домакините са в подем, откакто Оле Гунар Солскяер смени Жозе Моуриньо начело на клуба, докато парижани пък няма да могат да разчитат на голямата си звезда Неймар, който е с контузия. Сблъсъкът започва в 22.00 часа и ще се излъчи пряко по MAX Sport 3, както и като pay-per-view на онлайн платформата Live.a1.bg. По същото време MAX Sport 2 ще излъчи мача между \"Рома\" и \"Порто\". Италианският тим пази добри спомени от миналогодишното си участие в Шампионската лига, когато достигна до полуфиналите. От своя страна пък \"Порто\" ще се опита за първи път от сезон 2014-2015 г. да прескочи 1/8-финалната фаза в най-престижния европейски клубен турнир.", "date": "2019.02.11", "title": "Шампионската лига се завръща по MAX Sport"}
{"url": "https://www.monitor.bg:443/bg/a/view/nina-dobrev-zalubi-rejisior-156936", "text": "Актрисата с български корени Нина Добрев се радва на нови любовни трепети. Според източници, близки до звездата от „Дневниците на вампира“, новият й любим е сценаристът и режисьор Грант Мелън, съобщи E! News. Двамата не са обявявали публично статуса на отношенията си. Неотдавна самата Добрев коментира, че не обича да поставя любовния си живот в светлините на прожекторите, като избягва да публикува снимки с половинките си и в социалните мрежи. твърдят източниците. По думите им, Мелън е присъствал и на пищния купон на Нина за 30-ия й рожден ден, който тя отпразнува в началото на годината в ЮАР. Според слуховете, режисьорът получил одобрението на най-добрата приятелка на Добрев – танцьорката Джулиан Хоу, като влюбените прекарвали доста време в нейната компания и тази на съпруга й Брукс Лайч.", "date": "2019.02.11", "title": "Нина Добрев залюби режисьор"}
{"url": "https://www.monitor.bg:443/bg/a/view/uslovna-prisyda-za-lekarka-ot-telk-hvanata-s-podkup-156925", "text": "Състав на Наказателното отделение на Окръжния съд в Търговище днес разгледа делото, по което лекарка, член на ТЕЛК към МБАЛ в Търговище, е обвинена за подкуп. Делото е разгледано по реда на бързото производство, при съкратено съдебно следствие, по искане на подсъдимата, съобщиха от правораздавателната институция. С присъдата съдът я признава за виновна в това, че на 28 януари в Търговище, в качеството си на длъжностно лице, поискала и приела от Х.Х. от с. П., община Омуртаг - дар - парична сума от 200 лв. Д-р Г. Русева трябвало да извърши действия по служба - да определи процент трайно намалена работоспособност на Х.Х, поради което и на основание чл. 301, ал. 1 от Наказателния кодекс /НК/ й определя наказание от една година и шест месеца \"Лишаване от свобода\" и \"Глоба\" в размер на 1000 лв. Тъй като процесът се провежда по облекчена процедура, наказанието задължително се намалява с 1/3 и окончателното наказание, което следва да изтърпи подсъдимата е една година \"Лишаване от свобода\". Същото е отложено за изпълнение/ условно наказание/ за срок от три години, уточняват от съда. Подсъдимата е лишена от правото да заема държавна длъжност във връзка с освидетелстването работоспособността на лица, като член или председател на ТЕЛК, както и да упражнява такава дейност, за срок от три години. Присъдата може да бъде обжалвана в 15-дневен срок пред Апелативния съд във Варна.", "date": "2019.02.11", "title": "Условна присъда за лекарка от ТЕЛК, хваната с подкуп "}
{"url": "https://www.monitor.bg:443/bg/a/view/skandal-na-sreshtata-v-obshtina-marica-156927", "text": "Скандал се развихри на уговорената в събота среща в община Марица. На нея дойдоха роми от Войводиново и жителите на селото. Срещата преминава при закрити врата. На нея присъстват кметовете на община Марица и на село Войводиново- Димитър Иванов и Димитър Тосев, зам.областния управител Петър Петров, представители на полицията и на социалните служби. Както и роми за и жители на селото. Преди срещата те се скараха люто пред сградата на общината. Двамата мъже от Столипиново, които в събота се представиха от БХК, се оказаха от местната фондация Рома. 17 къщи в селото са с издадени заповеди за премахване. Ромите са ги обжалвали. За 15 от тях има образувани дела в съда, ще бъдат гледани през март. Основният въпрос на срещата е дали местните хора от Войводиново ще позволят връщане на ромите.      ", "date": "2019.02.11", "title": "Скандал на срещата в община Марица"}
{"url": "https://www.monitor.bg:443/bg/a/view/visokata-cena-na-nelegalnija-loukost-156900", "text": "300 хиляди българи годишно участват в игра на руска рулетка, като се придвижват от точка А до точка Б в различни краища на България и Европа в микробуси на нерегламентирани транспортни \"оператори\". Има ли патрони в барабана и колко са обикновено научаваме когато \"пистолетът\" гръмне и се чуе за поредното произшествие с ранени, или, не дай Боже, загинали. По данни на браншовиците по шосетата и магистралите в страната и у нас кръстосват 3000 превозни средства с места 7+1, които предлагат изгодни цени, транспорт от село до село или от врата до врата без никакви гаранции за пътници и товари. В социалните мрежи има специализирани странички, които набират пътуващи и чанти, а ако бъде спрян на пътя такъв микробус, хората вътре винаги са роднини, приятели и просто пътуват в една и съща посока. В селата с голяма безработица в Североизточна България мечтата на всеки младеж, който вземе книжка, е да си купи бус и да \"вози хора\".  От един курс само от парите за пътните може да се изкара минимум хилядарка в български пари, а ако на връщане се донесат и стари вещи за продан - телевизори, велосипеди, или малка битова техника, излязла от употреба при първите й собственици, печалбата се увеличава. Пътниците не се вълнуват от това, че шофьорът може да е взел книжка само преди няколко месеца, важна е цената и безпроблемното използване на такъв вид \"лоукост\". При бусовете ги няма сложните покупки на билети, чекиране, лутане между гишетата за сигурност и паспортен контрол, опасността да объркаш \"гейта\" или ръкава, карат те като чувал с картофи от мегдана в Голям извор до общежитието на фабриката край Дюселдорф. За високата цена на ниската тарифа на нелегалните оператори започва да се чува едва когато стане беля. Когато се окаже, че нормалната застраховка \"Гражданска отговорност\" на превозно средство, предназначено за личен транспорт, не стига да плати цената на седем трупа на опечалените близки. Това обаче е частната вреда, потърпевши от която са единствено пътуващите и семействата им. Общата вреда и цената, която плащаме всички за сенчестия лоукост, е доста по-голяма. Тя се изразява в спестените осигуровки, данъци и такси, свързани с легалното представяне на транспортна услуга. Тук потърпевша е хазната - с колко точно лесно може да се сметне, като се умножи броят на 3-те хиляди МПС-та по пропуснатите вземания. Финансовата щета не е единствената в обществен план. Функционирането на трансграничните \"копърки\" поема един поток от 300 хиляди души годишно, който прави транспортния пазар по-малко атрактивен за външни големи инвеститори. Това пък в крайна сметка обяснява отсъствието у нас на големи европейски транспортни фирми (има вече една лястовичка), които да предлагат превоз с качеството, предлагано в Западна Европа - с комфорт на седалките, достъп до интернет и електричество, работещи, а не заключени тоалетни, закуски по време на пътуването. Компромисът с качеството на транспортните услуги не е вина само на държавата и самите превозвачи, а и грях на пътниците, които и в тази си консуматорска роля не са изградили потребителска култура и не са усвоили правилото, че по-евтиното много често излиза солено скъпо.", "date": "2019.02.11", "title": "Високата цена на нелегалния лоукост"}
{"url": "https://www.monitor.bg:443/bg/a/view/preduprejdavat-ni-za-burni-vetrove-vyv-vtornik-v-pochti-cjalata-strana-156930", "text": "Рязка промяна във времето ни очаква в следващото денонощие. След ясното и топло време днес, вторник ще е ветровито и ще застудява. Валежи от дъжд ще има все още преди обяд на отделни места, главно в централните и източните райони на страната, в планините - от сняг. След обяд преваляванията в повечето райони ще спират, а привечер вятърът ще отслабва и в източните райони ще се ориентира от североизток. Дневните температури ще се понижат и ще са между 4 и 9 градуса. В 21 области в страната е обявен жълт код заради очаквани бурни ветрове. Предупреждението в сила за областите Видин, Монтана, Враца, Плевен, Ловеч, Габрово, Велико Търново, Русе, Силистра, Разград, Шумен, Търговище, Сливен, Стара Загора, Пловдив, Пазарджик, Благоевград, Кюстендил, Перник, София област и София-град. В тези райони ще духа силен запад-северозападен вятър със скорост 15-19 м/сек, възможни пулсации до 21-24 м/сек.", "date": "2019.02.11", "title": "Предупреждават ни за бурни ветрове във вторник в почти цялата страна"}
{"url": "https://www.monitor.bg:443/bg/a/view/noshtuvkite-v-hoteli-donesli-poveche-prihodi-sprjamo-2017-a-156928", "text": "Приходите от нощувки през декември миналата година достигат 48.4 млн. лева, което е с 9.3% повече в сравнение с декември 2017 година. Повече приходи са постъпили както от чужденци (11.7%), така и от българи (7.6%).Това показва проучване на Националния статистически институт. През декември миналата година у нас са функционирали общо 1 997 места за настаняване с над 10 легла - хотели, мотели, къмпинги, хижи и други места за краткосрочно настаняване. Броят на стаите в тях е 59 000, а на леглата - 119 900. В сравнение с последния месец на 2017 г. общият брой на местата за настаняване, функционирали през периода, се увеличава с 2.6%, а на леглата в тях - с 2.8%. Общият брой на нощувките във всички места за настаняване, които са регистрирани през декември 2018 г., е 844 200. Това е с 1.3% повече в сравнение със същия месец на 2017 г. Най-много са се увеличили нощувките в местата за настаняване с 4 и 5 звезди - с 5.2%. През декември миналата година в хотелите с 4 и 5 звезди са реализирани 74.3% от общия брой нощувки на чужденци и 40.3% - на българи. В местата за настаняване с 3 звезди са осъществени 18.4% от нощувките на чужди граждани и 30.3% - на българи, докато в останалите места за настаняване (с 1 и 2 звезди) те са съответно 7.3% и 29.4%. Броят на нощувките в местата за настаняване през декември 2018 г. се увеличава с 1.6% в сравнение със същия месец на 2017 г. По този начин той достига 437 300, като увеличение е отчетено както при чуждите, така и при българските граждани - съответно с 2.2% и 1.4%. Сънародниците ни, които са нощували в местата за настаняване през декември 2018 г., са 318 100. Те са реализирали средно по 1.8 нощувки. Чуждите граждани са 119 200 и са реализирали средно по 2.3 нощувки, като 75.1% от тях са нощували в хотели с 4 и 5 звезди. Общо 23.4% от леглата в местата за настаняване са били заети през декември 2018 г. Това е с 0.7% по-малко в сравнение с декември 2017 година. Най-висока е заетостта на леглата в хотелите с 4 и 5 звезди - 31.1%, следват местата за настаняване с 3 звезди - 22.2%, и с 1 и 2 звезди - 15.5%.", "date": "2019.02.11", "title": "Приходите от нощувки в хотели повече спрямо 2017-а"}
{"url": "https://www.monitor.bg:443/bg/a/view/chetirima-ministri-ot-borisov-2-na-razpit-v-syda-156926", "text": "Четирима министри от кабинета \"Борисов 2\" се явиха на разпит в специализирания съд по делото за бартера с ваксини от Турция срещу бившия здравен министър Петър Москов, неговия заместник Адам Персенски и още трима. Томислав Дончев, Владислав Горанов, Ивайло Московски и Божидар Лукарски пристигнаха в сградата на улица \"Черковна\" 90 в 10 часа. Първи пред съда се изправи Томислав Дончев, който каза, че на 28 май 2015 година е подписал неприсъствено решение, уредено в правилника на Министерския съвет, за дарение на ваксини между България и Турция. \"С това решение се урежда снабдяването на българското население с ваксини. Знам, че имаше проблемна ситуация и се обсъждаха мерки за нея\", каза Дончев и посочи, че според него споразумението за дерение е било решението на проблема през 2015 г. Той добави, че не би подписал решение на Министерски съвет, с което не е съгласен. В емоционален въпрос пред съда подсъдимият Адам Персенски цитира част от обвинителния акт срещу него, че целта на споразумението била да набавят облага на Министерството на здравеопазването на Турция, и заради това попита Дончев дали се срамува.  Съдът обаче не допусна въпроса. Дончев посочи, че нито е чул, нито е знаел ваксините за деца да са смъртоносни. След настоящия вицепремиер показания даде Божидар Лукарски, който бе министър на икономиката в предишното правителство. \"Това решение на Министерския съвет е по процедура \"акт на подпис\". В практиката на правителството има такива десетки решения\", каза Лукарски. В момента тече разпитът на Владислав Горанов. За днешното заседание бяха призовани и Бойко Борисов, който не се яви заради служебен ангажимент, Миглена Кунева и Румен Александров. Техните разпити ще са на друга дата.", "date": "2019.02.11", "title": "Четирима министри от \"Борисов 2\" на разпит в съда"}
{"url": "https://www.monitor.bg:443/bg/a/view/dimityr-marinov-predstavja-u-nas-zelena-kniga-156929", "text": "Българският актьор Димитър Маринов, който впечатли критика и любители на седмото изкуство в ролята на руския виолончелист Олег в „Зелена книга“, ще представи заглавието на Питър Фарели и в родината си. Това ще се случи в рамките на София Филм Фест, който ще се проведе от 7 до 17 март. „Научих от Питър Фарели, че цял живот е мечтал да режисира драма. И когато този сценарий се появява пред него, първото нещо, което вижда, е надеждата. Надеждата с подадените ръце, как това се случва още по времето на най-тежките репресии над афроамериканците в САЩ през 60-те години – именно това грабва неговото внимание, силата на надеждата и възможността на едно истинско приятелство, което се ражда между два абсолютно противоположни характера…“, обяснява Маринов. Той признава, че усещането да стъпи на червения килим с такова заглавие във филмографията е уникално. Ако си достоен, можеш и искаш – пробвай! Няма нищо страшно. Поне 70% зависи от теб!“, казва още той. Междувременно Маринов ще пристигне в София навреме и за премиерата на . В режисираната от Лъчезар Аврамов лента той влиза в образа на следователя Антонов. „Това е човек, който има сърце, душа и разум, и въпреки закостенелостта си може да бъде променен – той може да направи онова, което моралът в даден момент изисква от него. Най-много ме впечатли в ролята способността на моя герой, въпреки традициите в службата, да погледне от другата страна, зад ъгъла, и да види един друг свят. А след това и да вземе важно решение, което да спаси младите хора – затова най-вече приех тази роля.“, казва по адрес на героя си Маринов. Относно българската публика той отново не пести суперлативи. Образованието и интелектът на българите са много по-високи от по-голямата част на хората в Съединение щати – това не е тайна. Очаквам от срещите ми с публиката в София да ми се зададат доста въпроси – и професионални, и персонални, които да са провокиращи – очаквам го, готов съм!“, нетърпелив е актьорът. Визитата на Димитър Маринов в България е по покана на София Филм Фест, Чучков Брадърс и в партньорство с Посолството на САЩ.", "date": "2019.02.11", "title": "Димитър Маринов представя „Зелена книга“ у нас"}
{"url": "https://www.monitor.bg:443/bg/a/view/lili-ivanova-poteglja-na-nacionalno-turne-156923", "text": "Да се поклони пред аплодисментите на феновете си от цяла България - това отново очаква Лили Иванова и през 2019 г. За естрадната прима националните турнета се превърнаха в ежегодна традиция, а ето, че само след около месец тя ще стартира отново музикалната си обиколка из страната. Възможността да се докоснат до стихийната сила, каквато е Иванова на сцената, ще имат първо във Велико Търново. Концертът ще се проведе на 29 март, а билети на цени между 30 и 60 лв. са вече в продажба в мрежата на Eventim за цялото турне. След старата столица, изпълнителката на \"Щурче\" ще даде тон за песен още в Габрово (30 март), Гоце Делчев (8 април), Бургас (16 април), Ямбол (17 април), Шумен (8 май), Хасково (1 юни), София (ресторант \"Лебед\", Панчарево; 21 юни), Варна (30 юни) и Пловдив (17 септември). Иванова ще завърши професионалната си година с поредни концерти в зала 1 на НДК за трета поредна година. И тази година това няма да се промени, като тя ще разгърне вокална мощ пред 10 000 почитатели на 8 и 9 декември.", "date": "2019.02.11", "title": "Лили Иванова потегля на национално турне"}
{"url": "https://www.monitor.bg:443/bg/a/view/donchev-trjabva-da-sme-gotovi-za-zlovredno-vmeshatelstvo-v-izborite-156931", "text": "Нормално е не само да очакваме, но да сме готови за всякакви тип опити за зловредно вмешателство в изборния процес, заяви вицепремиерът Томислав Дончев, съобщи БГНЕС. „Няма изборен процес, за който да не може да бъде направен опит да бъде „ударен“\", подчерта Дончев. Той коментира възможността страната ни бъде обект на хибридна атака от страна на Русия по време на предстоящите европейски и местни избори. „Имало е предишни атаки на избори, правени в България. Примерно през 2015 година имаше изключително мощна атака, опит да бъде спрян изборният процес“, обясни Дончев. На въпрос разполага ли с информация за това дали венецуелската петролна компания се е опитвала да прехвърли пари в България чрез брокерска къща, той коментира: „Не съм получавал подобна информация, но когато имам възможност да се върна в МС, ще проуча този сигнал с всички инструменти, с които разполага държавата“. Със същия аргумент Томислав Дончев не коментира и появилата се информация за присъствие „Новичок“ в страната ни през 2015 г. и направения опит да бъде отровен български гражданин. „Като говоря с колегите ще мога да дам адекватен отговор каква би била позицията на правителството. В момента би било коментар в крачка, а аз не обичам такива коментари“, категоричен бе Дончев. Вицепремиерът се яви в Специализирания наказателен съд, където даде свидетелски показания по делото срещу бившия министър на здравеопазването в предходния кабинет Петър Москов, повдигнато му заради приетите като дарение от Турция през 2015 г. ваксини. По време на съдебното заседание стана ясно, че това решение е взето на неприсъствено заседание на Министерски съвет. „На година се вземат стотици решения на Министерски съвет. Аз, въпреки отличната си памет, не мога да помня всяко едно от тях. Но въпросната точка, отпреди три години, си я спомням. Аз имам навика да се интересувам и да търся допълнителни факти и извън папките“, обясни пред журналисти Дончев. „Имаше кризисна ситуация и колегите от Министерство на здравеопазването търсеха разрешаване на кризисната ситуация“, допълни още той. Дончев бе категоричен, че щом е подписал решението, значи тогава не е намерил нищо смущаващо в него. Той обясни още, че обичайно неприсъствените решение на кабинета се вземат в условия на спешност, както и че не може да каже защо по това време в страната ни е не е имало такива ваксини.", "date": "2019.02.11", "title": "Дончев: Трябва да сме готови за зловредно вмешателство в изборите"}
{"url": "https://www.monitor.bg:443/bg/a/view/denjat-na-bashtata-hvashta-za-gyrloto-156878", "text": "С чаша шампанско и притаен дъх изгледах първи епизод на серийния филм на „Денят на бащата“. След около десетата минута вече имаш усещането, че някой е стиснал гърлото ти, и точно това те привлича да чакаш с нетърпение следващия епизод. Ако искате да се превивате от смях на ситком или да разплитате полицейски мистерии, това не е вашият сериал. Но е точно попадение за онези, които имат нужда от среща с реалността и на екран, и не се страхуват да пролеят някоя друга сълза. Основната сюжетна нишка проследява драматичната битка между двама родители за попечителство над малкия им син. Създателите на „Денят на бащата“ искат да обърнат внимание на важни социални теми като травматичното детство и негласната практика бащите да бъдат лишавани от право на попечителство. Това е посланието, защото според статистика за Европа, която се надявам за България да е по-оптимистична, всеки втори брак се разпада. В случаите, в които в тези бракове има и деца, положението става доста притеснително, защото във войната, която се разразява между родителите, която винаги е на база на чувства, детето по някаква причина се оказва абсолютно забравено и то обира най-големия негатив. Затова и слоганът на сериала е „Двама се карат, третият губи“, сподели пред „Монитор“ актьорът Александър Сано, на когото е поверена една от главните роли в поредицата. Двамата, които се карат, са екранните съпрузи Захари Бахаров и Весела Бабинова, а губещ е техният син, в чиито кецове подскача Патрик Шон Хесън. Всичко започва или свършва, зависи от коя страна на нещата гледаме, когато героинята на Бабинова разбира, че съпругът й й изневерява и то по средата на детско парти. За какво да се мъчим?“, пък е отсрещния отговор, кошмар за всяка жена. Не липсват и усмивки, а тази, която ги предизвиква е момичето с много таланти Глория Петкова. Тя играе Милена, която е леко параноична, напориста, крайно симпатичен персонаж и не на последно място – съпругата на Сано в серийния филм. Като тяхно дете пък ще видим дъщерята на актьора, която получава ролята случайно два дни преди старта на снимките. Въпреки че той първоначално е отказвал да заведе малката Ава при режисьора, след първия снимачен ден се е просълзил от гордост. „Твърде много музика има в главата й. Нямам абсолютно никакви очаквания, децата ми сами трябва да изберат по какъв път да поемат. Те си знаят какво ще правят.“, разказа ни още Сано. Що се отнася до евентуален втори сезон, той ни отговори така: „Нищо не е невъзможно, стига да се напише достатъчно вълнуваща история“. Припомняме, че „Денят на бащата“ ще бъде излъчен в три поредни седмици, в понеделник и вторник от 22 ч. по БНТ1 и БНТ4 от 18 февруари.", "date": "2019.02.11", "title": "„Денят на бащата“ хваща за гърлото"}
{"url": "https://www.monitor.bg:443/bg/a/view/nashijat-vratar-v-nhl-s-fenomenalen-mach-navryh-rojdenija-si-den-156918", "text": "Вратарят на „Ню Йорк Рейнджърс“ Александър Георгиев изигра най-силния си мач в НХЛ навръх 23-ия си рожден ден. Неговият отбор победи с 4:1 „Торонто Мейпъл Лийфс“, а стражът с български корени отрази 55 от отправените към вратата му 56 удара. Георгиев беше избран за играч на мача. Той стана едва шестият новак в НХЛ от сезон 1955/1956 насам, който спасява 55 или повече изстрела към вратата си. Постижението му е второ в цялата история на „Рейнджърс“, а рекордът се държи от Майк Рихтер, който отрази 59 удара през 1991 г. Роденият в Русе, но израснал в Русия Георгиев има общо 18 мача от старта на сезона, в 7 от които отборът му е излизал краен победител. Стражът е спасил 89,7% от ударите към вратата си. „Радвам се, разбира се. Доста интересен рожден ден. Преди мача се стремях да се концентрирам и да не обръщам много внимание на поздравленията\", коментира след двубоя Георгиев.", "date": "2019.02.11", "title": "Нашият вратар в НХЛ с феноменален мач навръх рождения си ден"}
{"url": "https://www.monitor.bg:443/bg/a/view/resheno-solskjaer-ostava-nachelo-na-unajted-za-postojanno-156916", "text": "Ръководството на „Манчестър Юнайтед“ ще се довери на Оле Гунар Солскяер и ще му предложи постоянен договор, информира “Сън”. Новината бързо беше разгласена и от други издания на Острова. Норвежецът постигна отлични резултати, откакто замени Жозе Моуриньо начело на “червените дяволи”. Под негово ръководство отборът има 10 победи от 11 мача, а феновете са щастливи и от видимата промяна в играта, която е значително по-атрактивна в сравнение с период при Моуриньо. След победата над „Фулъм“ (3:0) самият Солскяер призна, че е имал разговор с единия от собствениците на клуба - Аврам Глейзър. Макар да не го обяви пред медиите, именно по време на тази среща бившият нападател е научил, че ще получи възможност да продължи да води „Юнайтед“. Официалното потвърждение ще дойде чак в края на сезона, но решението вече е взето.", "date": "2019.02.11", "title": "Решено: Солскяер остава начело на „Юнайтед“ за постоянно"}
{"url": "https://www.monitor.bg:443/bg/a/view/lideryt-na-hizbula-stana-reklama-za-reciklirane-v-izrael-156911", "text": "Лидерът на ливанската организация Хизбула Хасан Насралла се появи в израелския град Тел Авив като лице на привличаща вниманието сатирична кампания за рециклиране, предаде АП. Огромен плакат с образа на Насралла беше поставен тази седмица край магистрала \"Аялон\" в Тел Авив, насърчаващ израелците да рециклират пластмасови бутилки.", "date": "2019.02.11", "title": "Лидерът на Хизбула стана реклама за рециклиране в Израел"}
{"url": "https://www.monitor.bg:443/bg/a/view/zadyrjaha-23-godishen-za-ubijstvo-v-staro-orjahovo-156921", "text": "23-годишен мъж е задържан във връзка с убийството на възрастния му съсед  в село Старо Оряхово край Варна. Това съобщиха от Областната дирекция на МВР-Варна. Убийството на 70-годишният мъж бе разкрито за по-малко от денонощие в резултат на незабавно предприетите оперативно-издирвателни действия и при отлично взаимодействие между ОД на МВР и Окръжната прокуратура във Варна. Криминалистите започнали работа веднаага, след като в ранните часове на съботния ден в полицията е постъпил сигнал, че в Старо Оряхово е намерен в двора на дома си в безпомощно състояние 70-годишен мъж. На адреса веднага са изпратени екипи на полицията и на Спешна помощ. Медиците са констатирали смъртта на възрастния човек. Извършен е оглед от дежурна оперативна група под надзора на прокурор от Окръжна прокуратура – Варна, които са констатирали следи от насилие. В порцеса на разследването е установено, че извършителят на деянието е 23-годишният Тодор Тодоров, живеещ в съседство на жертвата. Работата по събирането на доказателства по случая продължава под ръководството на Окръжна прокуратура – Варна. Тя е внесла в съда искане за задържане на обвиняемия за тежкото убийство Тодор затова, че на 8 февруари, тази година, умишлено умъртвил с особена жестокост и по особено мъчителен начин своя възрастен съселянин. Обвинението е повдигнато вчера, а с днешна дата в ОС-Варна е внесено искане за задържане под стража на обвиняемия. Мярката му ще бъде гледана в 15 часа.", "date": "2019.02.11", "title": "Задържаха 23-годишен за убийство в Старо Оряхово "}
{"url": "https://www.monitor.bg:443/bg/a/view/150-000-s-uvreden-sluh-podavat-signal-do-112-156880", "text": "150 000 българи със слухови увреждания вече могат да подават сигнали до спешния номер 112 чрез мобилно приложение. Това ще става чрез текстови съобщения, които директно ще се генерират в системата, обясни пред „Монитор“ Силвана Павлова от Съюза на глухите в България. До момента българите, които имат слухови проблеми, нямаха възможност да потърсят помощ ако изпаднат в беда, защото системата не беше пригодена за тях. От софтуера ще могат да се възползват и нашенци с речеви проблеми. Приложението е така и от компютър. Подаването на сигнала става чрез кликане върху иконата за бърза помощ, полиция или пожарна. „След което се отваря панел, който съдържа предварително дефинирани фрази, които с едно натискане директно се изпращат към 112. Така при сигнал към Бърза помощ ще излизат фрази като \"счупване\", \"инсулт\". В случай на пожар пък се обяснява дали гори къща или гора“ пояснява Павлова. Освен това с оператор, в който се посочва какъв е проблемът и се натиска бутон изпрати. Сред възможностите за свързване със спешния номер е и мигновенният чат, при който всеки написан символ се изпраща автоматично към оператора. Веднага след приемане на информацията се изпраща и необходимата помощ. „Важно е обаче да се остане на линия докато се хване джипиес сигнал“, уточнява Павлова. По подобен начин функционират и системите за спешни повиквания на Холандия, Франция и Германия. По думите на Павлова родното приложение било най-доброто от всички разработени в ЕС. Очаква се българският софтуер да бъде като служителите на спешния телефон ще бъдат обучени да комуникират на жестов език. За да бъде ползвано приложението е необходима регистрация, в която се посочват трите имена, ЕГН, адрес, личен асистент, както и снимка, номер и дата на валидност на ТЕЛК-ово решение. „Попълването на имената и телефона на личния асистент или преводача не е задължително, обаче подпомага, защото те могат да дадат допълнителна информация на медицинското лице или полицията“, казва Павлова. В случай на инцидент те ще могат да съдействат като отидат на място или чрез видео разговор. От Съюза на глухите в България ще помогнат на тежкочуващите да се регистрират и ще им проведат обучение за ползване на софтуера. При подаване на неверни и заблуждаващи съобщения гражданите носят административно наказателна отговорност от 200 до 20 000 лв. уточняват от Националната система 112 в сепециално създаден клип за глухи. Софтуерът е разработен от МВР и Съюза на глухите в България. Той е резултат от приетите през 2016г. промени в Закона за Националната система за спешни повиквания.", "date": "2019.02.11", "title": "150 000 с увреден слух ще могат да подават сигнали до 112 "}
{"url": "https://www.monitor.bg:443/bg/a/view/kardi-bi-vleze-v-istorijata-na-grami-156920", "text": "Карди Би беше истинската сензация в „Стейпълс център“ в Лос Анджелис в нощта на неделя срещу понеделник по време на 61-та церемония по раздаването на най-престижните музикални награди в света – „Грами“. Дебютният й албум Invasion of Privacy спечели в категория „Най-добър рап албум“, което я превърна в първата жена грабнала грамофончето в тази секция. Родената в Бруклин майсторка на римите се качи на сцената заедно със съпруга си – скандалния рапър Офсет, с когото щях да се развеждат до преди дни, и благодари на малката си дъщеричка Кълчър Киари, че и е дала импулс да довърши проекта си на време. Зад сцената пък Карди Би сподели, че иска да раздели приза с покойния си колега Мак Милър, чието семейство също очакваше победата в категорията, заради албума му Swimming. Въпреки това тя отнесе критики от певицата Ариана Гранде, която според списание „Варайъти“ в реално е пускала които в последствие е изтрила. Самата Гранде извоюва грамофонче за Sweetener за „Най-добър поп албум“, но не благоволи да се появи, заради разногласия с организаторите, какво да пее като излезе на сцена. Жените доминираха през цялата вечер като спечелиха призовете в повечето основни категории. За пръв път в историята на „Грами“ пет от статуетките за албуми отидоха при дами, като реванш за слабото нежно присъствие в последните години. Освен, Карди Би и Ариана Гранде, с призове за проектите си си тръгнаха и канадката с пакистански корени, която стои зад псевдонима H.E.R., която триумфира в арендби категорията, и Нейният Golden Hour спечели не само в кънтри секцията, но си тръгна и с грамофонче за „Албум на годината“. Певицата и нейния доста критикуван проект, който смесва кънтри с псайкъделик, прибра от „Стейпълс център“ общо 4 статуетки. Тя благодари на „сладкия си съпруг“, с който се влюбили по време на записите на тавата. 23-годишната Дуа Липа спечели „Грами“ за „Дебют на годината“. В началото на бляскавата церемония водещата Алиша Кийс, качи на сцената няколко дами за подкрепа – Лейди Гага, Джейда Пинкет Смит, Мишел Обама и Дженифър Лопес. „Музиката ни помага да споделим себе си. Позволява ни да се чуем едни други“, каза от сцената бившата Първа дама. На Лейди Гага й се наложи три пъти да излиза сама на сцената (Брадли Купър беше на наградите БАФТА в Лондон), за да вземе признанието в категории „Най-добро поп солово изпълнение“, „Най-добро поп дуетно изпълнение“ и „Най-добра песен, писана за филм“. Един от най-силните моменти на церемонията отново беше дело на жена – която също излезе на сцената, заедно с младите си колежки Кейти Пери, Кейси Мъсгрейвс, Марийн Морис, Майли Сайръс и Little Big Town. Почит беше отдадена и към Кралицата на соула Арета Франклин, която почина в края на 2018-та година, както и към емблемата на „Мотаун“ Даяна Рос, която отпразнува 75-тия си рожден ден на сцената в „Стейпълс Център“. И докато Американската звукозаписна академия успя да се реваншира на онеправданите в последните години жени, то ситуацията с рап артистите все още предизвиква недоволство. Затова и и не прибра лично четирите си награди. Той отсрами мъжката чест в категории „Запис на годината“ и „Песен на годината“ с парчето си „This is America“. Двойната победа е първата в историята на „Грами“ за рап парче, което на всичко отгоре се окичи със статуетки още за „Най-добро видео“ и „Най-добро рап изпълнение“. Освен Гамбино, музикалното алтерего на актьора Доналд Глоувър, церемонията беше бойкотирана и от още една рап звезда Кентрик Ламар. Причината - от десетилетие рап изпълнителите са изключени от списъка на победителите в основните категории, въпреки че стила доминира в Америка. Само два проекта са печелили „Албум на годината“ – The Miseducation of Lauryn Hill през 1999 г. и Speakerboxxx/The Love Below на Outcast през 2004.  – This is America - Чайлдиш Гамбино  – Golden Hour – Кейси Мъсгрейвс  – This is America – Чайлдиш Гамбино  – Дуа Липа  – Joanne – Лейди Гага  – Shallow – Лейди Гага и Брадли Купър  – My Way – Уили Нелсън  – Sweetener - Ариана Гранде  – When Bad Does Good – Крис Корнел  – Electric Messiah - High On Fire  – Masseducation - St. Vincent  – From the Fires – Грета Ван Флийт  – Best Part – H.E.R.  – Boo'd Up – Ела Мей  – H.E.R. - H.E.R.  – God's Plan – Дрейк  – Invasion of Privacy – Карди Би  Butterflies – Кейси Мъсгрейвс  – Space Cowboy – Кейси Мъсгрейвс  – Golden Hour – Кейси Мъсгрейвс  – 44/876 – Стинг и Шаги  – This is America – Чайлдиш Гамбино  ", "date": "2019.02.11", "title": "Карди Би влезе в историята на „Грами“ (ОБНОВЕНА + СПИСЪК С ПОБЕДИТЕЛИТЕ)"}
{"url": "https://www.monitor.bg:443/bg/a/view/pretyrsiha-5-adresa-zakriha-15-sajta-i-zadyrjaha-dvama-pri-specakcija-156922", "text": "Мащабна специализирана операция срещу незаконна търговска дейност в Интернет е проведена във Варна на 7 февруари от служители на отдел \"Киберпрестъпност“ към ГД БОП и колегите им от сектора в морския град. Под ръководството и наблюдението на Районна прокуратура – Варна са предприети процесуално-следствени действия, в хода на които са иззети огромни количества стоки от защитени търговски марки. С извършените претърсвания и изземвания на 5 адреса във Варна антимафиотите са пресекли противоправната дейност на общо 15 интернет сайта, насочени към клиенти от България, Гърция и Румъния. Един от сайтовете е имал регистрирани над 43 000 потребители, натрупал е 15 810 948 посещения и е реализирал повече от 25 000 продажби на парфюми. Антимафиотите открили в двата склада на извършителите над 9 500 мъжки и дамски парфюми на 30 водещи световни търговски марки, над 300 чифта маратонки и чанти, над 600 броя слънчеви очила и аксесоари. На домашните адреси във Варна на двамата задържани за 24 часа жители на Ямбол, били намерени големи суми пари, както и компютърните конфигурации, от които са качвани обявите за продажба в администрираните от тях сайтове. Единият мъж е задържан в офиса на куриерска фирма в областния град в момент, в който се опитвал да изпрати поредните 117 пратки към клиентите си. У него са установени и част от телефоните за поръчка на няколко от 15-те сайта, както и печати на двете търговски дружества, използвани за престъпната дейност. Сайтовете с атрактивно ниски и нереални цени обичайно или крадат средства от финансово платежните инструменти на онлайн - потребителите или предоставят стоки с ниско качество, коментират антимафиотите.", "date": "2019.02.11", "title": "Закриха 15 сайта и задържаха двама при спецакция "}
{"url": "https://www.monitor.bg:443/bg/a/view/milan-razbi-kaljari-pri-debuta-na-despodov-156914", "text": "„Милан“ надигра категорично „Каляри“ с 3:0 в среща от 23-ия кръг на Серия \"А\", а срещата отбеляза дебюта на българския национал Кирил Десподов. Крилото се появи в игра в 75-ата минута, като зае мястото на Артур Йоница. Така Десподов стана седмият българин, записал минути в елита на Калчото след Ники Илиев, Христо Стоичков, Валери Божинов, Ивайло Чочев, Александър Тонев и Андрей Гълъбинов. В минутите, в които бившият футболист на ЦСКА бе на терена, „Каляри“ не допусна попадение и дори опитваше да отбележи почетен гол. \"Росонерите\" поведоха в резултата след нелеп автогол на Лука Чепители в 13-ата минута, а в 22-ата Лукас Пакета удвои с дебютен гол. Бразилецът посвети попадението си на загиналите юноши на „Фламенго“, които изгубиха живота си при пожар на клубната база. Поради тази причина футболистите на „Милан“ играха с черни ленти не ръката си. В 63-ата минута Кшищоф Пьонтек вкара за пореден път с \"червено-черната\" фланелка.", "date": "2019.02.11", "title": "„Милан“ разби „Каляри“ при дебюта на Десподов"}
{"url": "https://www.monitor.bg:443/bg/a/view/borisov-se-sreshta-s-britanskta-poslanichka-zaradi-gebrev-156919", "text": "Няма данни бизнесменът Емилиян Гебрев да е бил отровен като Скрипал. В кръвта и урината му не са открити следи от т.нар. \"новичок\". Изследванията са на независима частна финландска лаборатория и на българската съдебно-медицинска експертиза. Замесен в случая „Скрипал” агент на ГРУ е пребивавал на българска територия три пъти България. Това заяви главният прокурор Сотир Цацаров след среща с премиера Бойко Борисов. Премиерът Бойко Борисов проведе спешна среща в Министерски съвет с посланика на Великобритания Ема Хопкинс като темата на срещата е било евентуалното отравяне на бизнесмена и собственик на оръжейния завод „Дунарит“ Емилиян Гебрев. На срещата са присъствали главният прокурор Сотир Цацаров, министърът на вътрешните работи Младен Маринов и главният секретар на МВР Ивайло Иванов. „Имахме много ползотворна среща и дискутирахме информация за предполагаема намеса и потенциално отравяне на г-н Емилиян Гебрев. От няколко месеца работим с български власти и британските служби“, заяви посланик Ема Хопкинс. Тя обясни, че подробности от разследването не могат да бъдат разкрити, защото все още се работи по събиране на доказателства и изявления ще има, след като има достатъчно налични данни. „През последните две седмици в медиите бяха представени много информации, свързани с инцидент с г-н Гебрев. Част от тези информации бяха представени с изложения на факти, част от тях бяха с Днес проведохме среща по въпроси, по които се работи много отдавна“, заяви Цацаров. По думите му, специално за случая е било подписано споразумение между прокуратурата, МВР и ДАНС. „На 28 април 2015 г. Емилиян Гебрев след вечеря със свои партньори в хотел „Кемпински Зографски“ от чужбина (Полша) се е почувствал зле, след което е бил откаран от своя шофьор за лечение във ВМА. На 29 и 30 април 2015 г. в такова състояние изпада и директор от неговата компания, който първоначално е отведен за лечение в „Токуда“, а след това е лекуван в „Пирогов“. На 1 октомври 2015 г. Софийска градска прокуратура е повдигнала обвинение за убийство, като разследването е възложено на СДВР. На 4 май 2015 г. синът на Гебрев е бил приет във ВМА с подобни симптоми. По досъдебното производство тогава са извършени много действия по разследването – претърсвания и изземвания на всички възможни проби на следи от химически вещества, проверки на автомобили, дома на г-н Гебрев, офиси на компанията „Емко“ и др. Назначени са всякакви експертизи и е иззета цялата документация от лечебните заведения. Токсико-химичните експертизи са показали, че в обработено кафе от кафемашината в дома на Гебрев, както и в органична материя – повърната храна от неговия син има следи от хлор-пирифос – по земеделските култури. Започнала е проверка по всички възможни версии, включително проверка за наличие на хлор-пирифов в храната, консумирана в ресторанта на хотел „Кемпински Зографски“. Установено е, че хлор-пирифос се е съдържал в рукулата в салата, която са консумирали г-н Гебрев и неговите партньори, но в изключително малко количество. Тази версия е отхвърлена, защото този препарат е в минимални количества и не може да причини тези тежки последици. Заключенията на експертизата са – остра интоксикация с фосфоро-органични съединения. На 4 април 2016 г. наказателното производство е спряло поради това, че извършителят не е разкрит. На 11 октомври 2018 г. постъпва писмо до мен от Гебрев на бланка на „Емко“, обяви Цацаров и поясни, че в него се заявява, че през март във Великобритяния е извършено покушение срещу Скрипал и неговата дъщеря. „Имам основание да считам, че отровата, използвана срещу нас, е от семейството на Новичок\", е написал Гебрев в писмото и предлага да се възобнови разследването и да се информират британските и други служби. На 12 октомври от СДВР е изискано спряното производство, а на 15 октомври разследването е възобновено по искане на СГП. Веднага между главния прокурор, министърът на вътрешните работи и председателя на ДАНС бе подписано споразумение, по силата, на което бе създаден съвместен екип за разследване, в който са включени полицаи от СДВР, разследващи полицаи, агенти на ДАНС под ръководството на наблюдаващия прокурор, обясни Цацаров. „На практика това е първият случай, в който подписваме споразумение за съвместен екип за разследване, който се създава не за група дела, а за едно единствено, конкретно дело“, обясни той. По думите му „При разпита, проведен ден след възобновяването на делото, г-н Гебрев дава за първи път пред разследващия полицай и наблюдаващия прокурор данни за това, че непосредствено след инцидента е било поръчано от него, чрез ВМА изследване във финландска лаборатория, което е заплатено от самия него. До този момент, по никакъв начин не е било известно, че изследване на проби от кръв и урина, които са транспортирани, чрез ВМА, са били извършвани от такава финландска лаборатория. Това за първи път се представя пред разследващите органи. Незабавно резултатите от изследването са изискани, чрез ВМА, оказва се, че изследванията са били проведени от финландския институт „Верифин“, чрез ВМА, но като частно изследване, което е заплатено от г-н Гвебрев. Разполагаме с всички резултати от него. То е проведено в периода 5.06 – 18.06.2016 г. основно на базата на проби от урина на лицата, които са били приети във ВМА – г-н Гебрев и неговия син. Резултатите потвърждават следи от фосфоро-органични съединения, като изследването там е било правено в две насоки – съединения, които действат върху нервната система и фосфоро-органични съединения. Потвърждават се следи от фосфоро-органични съединения, които се съдържат в определени пестициди. но дава списък с възможните такива. Прави се заключение, че в пробите от урина са открити две химични съединения, които съдържат фосроф. В пробите, според финландската лаборатория не са открити субстанции, които да са свързани със съответния лист – списък към Конвенцията за забрана на химическото оръжие“, обясни Цацаров. След възобновяването на разследването е била издадена европейска заповед за разследване, адресирана до съответните компетентни британски власти, като им е дадена абсолютната цялата информация. „На практика въпросът, който се поставя в тази европейска заповед за разследване е дали тези вещества отговарят или по някакъв начин могат да се свържат с веществото, което е известно като „Новичок“ или с близки до него вещества. Заповедта е изпратена до Великобритания през декември 2018 г. Отделно с това до тях е изпратено и при условията, при които тя действа извън границите на Великобритания“, посочи главният прокурор. Цацаров бе категоричен, че службите работят в пълен синхрон. „Всякакви твърдения и внушения за това, че случаят едва ли не е бил оставен настрани и по него не се е работило от българските служби и от българската прокуратура, меко казано не отговарят на истината, оставям ги на съвестта на написалите ги и на техните издатели“, заяви главният прокурор. Британските власти са обявили трима служители на руските служби – Главно разузнавателно управление, които считат за замесени в отравянето в Солсбъри. Двама от тях се считат като преки извършители, един от тях под името Сергей Вячеславович Федотов, се счита като помагач. „При извършването на съответните проверки е установено, че първите двама не са влизали на българска територия за последните 10 години. Третият, който е с псевдоним „Сергей Федотов“, обаче е влизал в България три пъти. Първият път със самолет на 5 февруари 2015 г. влиза в България, излизайки отново със самолет на 22 февруари 2015 г. Вторият пър е влязал отново със самолет на на аерогара Бургас на 24 април 2015 г. и напуска страната на 28 април 2015 г. отново със самолет в 20.21 часа. Третото влизане на Федотов у нас е на 23 май 2015 г. със самолет през \"Летище София\", като на 29 май 2015 г. заедно с друг руски гражданин е напуснал страната с лек автомобил в посока Република Сърбия“, обясни Цацаров. „Това са двете линии – едната криминалната, която е свързана с опита за отравянето на г-н Гербев и неговия син, и втората – свързана с конкретния руски гражданин, за когото имаа данни, че е бил у нас. При едно от тези пътувания е налице съвпадение с първия инцидент, който се случва с Гебрев. До настоящия момент прокуратура, и се установяват всички моменти от неговото пребиваване на българска територия – осядане в хотели, ползване на превозни средства, контакти с български граждани. От самото начало – 11 октомври 2018 г., досега се извършват множество действия при пълна координация на българските и британските партньори“, заяви главният прокурор. Вътрешният министър Младен Маринов обясни, че към 30.04.2015 г., когато е бил директор на СДВР и са получили сигнала за това, че Емилиян Гебрев е бил настанен във ВМА, незабавно са започнали да работят по случая. „Към онзи момент случаят „Скрипал“ не беше наличен, така че ние работихме по всички факти и обстоятелства, както в подкрепа на хипотезата, че това е злонамерено действие, така и в подкрепа на хипотезата, че това е битово натравяне. Беше образувано досъдебно производство срещу неизвестен извършител“, обясни Маринов. Работи се в пълен синхрон, за изясняване на всички факти, както по линия на отравянето, така и по линия на пребиваването на този руски гражданин на територията на страната, каза още вътрешният министър.", "date": "2019.02.11", "title": "Главният прокурор: Няма данни Гебрев да е тровен с \"Новичок\" (ОБНОВЕНА)"}
{"url": "https://www.monitor.bg:443/bg/a/view/kijfyr-sydyrland-opredelen-da-ocelee-ne-e-za-hora-sys-slabi-syrca-156862", "text": "Холивудската звезда Кийфър Съдърланд е „определен да оцелее“. Той влиза в главната роля в едноименния премиерен сериал на AXN, който стартира на 5 февруари. Героят му – чистосърдечният министър по жилищния фонд и градската среда Том Киркман, ще се заплете в политически интриги след като катастрофално събитие го запраща направо в Овалния кабинет. Сценарият на 21-те епизода е на младата надежда Дейвид Гугенхайм, който се нагърби наскоро спродължението на 90-тарската класика „Лоши момчета“ с Уил Смит и Мартин Лоурънс. В Америка терминът „определен да оцелее“ се отнася за лице в президентската линия на наследяване, което е разположено на физически далечно, сигурно и секретно място, когато се налага президентът и най-висшите чиновници трябва да се съберат по някакъв повод заедно. Това гарантира, че при атентат, масова стрелба или природно бедствие ще има поне един оцелял по линията на наследственост и автоматично ще стане действащ президент по силата на Закона за президентското наследство. Повече за героя си Кийфър Съдърланд разказа в интервю, предоставено ексклузивно на „Монитор“. - Киркман е доста състрадателен човек, една от най-силните му черти е, че него наистина го е грижа за хората. На тази база се появяват и търканията му с президента – той вкарва за гласуване предложение за жилища с по-достъпни цени в цяла Америка. Идеите му не се вписват в модела и той набързо е избран за „определен да оцелее“. Освен това е добър баща и съпруг и определено е човек, когото ми е приятно да играя. Същевременно да гледаш как някой, чистосърдечен и благороден като Том, бива въвлечен на скорост в ролята на един от най-могъщите хора в света, не е за хора със слаби сърца. - Когато прочетох първия сценарий на Дейвид Гугенхайм, първите петнадесет страници въобще не го взех на сериозно, четях с идеята, че правя услуга на приятел – Марк Гордън, който продуцираше сериала. Към двадесет и петата страница обаче, просто го започнах отначало, вече изцяло приковал вниманието ми. Прекрасно написан сценарий, с прекрасно дефинирани герои, отворен и даващ пространство. В сериала водим интелигентни разговори за икономиката, за расовите отношения, за несигурността в чужбина и мисля, че героите са така добре развити, че шоуто всъщност се превръща в интелигентен поглед и отдясно, и отляво. - Не, той не е подготвен за това на нито едно ниво. Не мисля, че някой би могъл да очаква или би очаквал динамичните и драматични обстоятелства, с които започва сериала и не мисля, че някой би могъл да се подготви за президент за една нощ. От друга страна е добър човек, има много силен морален компас и ще направи всичко възможно, за да го следва. Това, което мисля, че е интересно в дългосрочен план за шоуто е изконният въпрос – дали властта покварява, дали дози добър и принципен човек ще се поддаде на корупцията, в какво ще се превърне. - Фактът, че се следят три сюжетни линии говори сам по себе си – те могат да се преплитат или да си текат отделно, което дава широко поле на изява на нашите сценаристи, а повярвайте имаме изключителни сценаристи.", "date": "2019.02.11", "title": "Кийфър Съдърланд: „Определен да оцелее“  не е за хора със слаби сърца"}
{"url": "https://www.monitor.bg:443/bg/a/view/range-rover-velar-se-prevyrna-v-sporten-vsydehod-156905", "text": "Най-красивият всъдеход в света - Range Rover Velar, получи повече динамика, лукс и ексклузивност с представянето на лимитираната серия SVAutobiography Dynamic Edition. Новият спортен SUV е проектиран като върхово изпълнение в гамата на Velar и е разработен от подразделението за спортни модели Special Vehicle Operations. Ексклузивността му ще бъде засилена заради факта, че ще бъде достъпен за покупка само в рамките на 1 година. В България новият модел ще се продава на цени от 211 890 лева с ДДС. Спортният SUV се задвижва от 5,0-литров бензинов турбодвигател V8 и механичен компресор с максимална мощност от 550 к.с. и максимален въртящ момент от 680 Нм, налични в интервала от 2500 до 5500 об/мин. Моторът работи в комбинация с 8-степенната автоматична трансмисия на ZF. Благодарение на двойното задвижване AWD, спортният всъдеход ускорява от 0 до 100 км/ч за 4,5 секунди и може да достигне максимална скорост от 274 км/ч. В същото време Velar предлага на водача и пътниците традиционния финес и комфорт на Range Rover. Според техническите данни средният разход на гориво е 11,8 л/100 км. Обемът на резервоара от 82 литра обещава истински пробег от над 483 км. Най-мощният Range Rover Velar SVAutobiography Dynamic Edition се отличава с редица визуални подобрения и уникални покрития, които осигуряват по-устремен външен вид и повишено внимание към детайла и същевременно запазват перфектно оптимизираните пропорции и характерен силует на Velar. За по-добра аеродинамика под трансмисионния тунел е поставена специална кора. Дори надписът Range Rover на предния капак и задната врата е подобрен с набраздено покритие на металните елементи на буквите от две части, добавяйки изтънченост в екстериора. Спортният Range Rover Velar SVAutobiography е наличен в 6 цвята за екстериора – червен, черен, сив, бял, сребрист и при специална поръчка син. Олекотените 21-инчови джанти от кован алуминий тежат колкото 20-инчовите джанти на основния модел, а клиентите могат да поръчат и опционални 22-инчови джанти с уникално сребристо покритие и кантове с ефект на диамант за по-голяма персонализация. По-големите колела подпомагат фокуса върху динамиката на SVAutobiography Dynamic Edition, като улесняват генерирането на повече сцепление и правят възможно монтирането на по-големи спирачки. Предните спирачни дискове с диаметър 395 мм и задните с диаметър 396 мм имат конструкция от две части за оптимизиране на теглото. Иновативният дизайн разсейва топлината по-ефективно, за да се справи с по-голямата спирачна сила, генерирана при динамично шофиране. Допълнителната спирачна мощ се подчертава от червени спирачни апарати с 4 бутала отпред и плъзгащи се отзад, които имат надпис Land Rover. Налични са и спирачни апарати в черен цвят за по-дискретен външен вид. Целеустременият екстериор се допълва от силно усещане за лукс в купето с внимателно подбрана комбинация от покрития и тапицерия. Перфорираната кожа Windsor с двоен шев е уникална за SVAutobiography Dynamic Edition и допринася за усещането за лукс вътре в купето. Клиентите могат да избират между 4 цветови комбинации, като моделът е стандартно е оборудван с предни седалки с 20-степенно регулиране и функции за подгряване, охлаждане, запаметяване и масаж. Уникалният спортен волан е оборудван с контурна рамка и алуминиеви пера за смяна на предавките. В центъра на купето въртящият се селектор за смяна на предавките и кръглите бутони за управление на информационно-развлекателната система Touch Pro Duo имат изтънчено набраздено покритие. В интериора са използвани карбонови влакна с характерни стоманени нишки, а спортните педали и осветените метални пластини на праговете на вратите с надпис Range Rover допълват визията. Пред водача е разположен 12,3-инчовият интерактивен дисплей с уникални дигитално набраздени бутони, създаващи усещане за перфектна ръчна изработка и покритие към дигиталното преживяване, както и специален начален екран. За безупречното пътно поведение на асфалтираните настилки или на суровия офроуд се грижат системата за задвижване на всички колела AWD, активен заден блокиращ диференциал, усъвършенствано кормилно управление и въздушното окачване, предоставяйки на SVAutobiography Dynamic Edition по-фокусирано усещане при шофиране. Намалено е накланянето на каросерията при резки завои и са преработени настройките на амортисьорите с променлива твърдост, които работят в съчетание с по-твърди пневматични ресори за въздушното окачване, за да предоставят оптимален баланс между стабилност и комфорт. Системата AWD също е подобрена с раздатъчна кутия, която може да понесе по-високото натоварване. Усъвършенстваната система за интелигентна динамика на шофиране прецизно и незабележимо разпределя въртящия момент от двигателя спрямо условията. Системата може да насочи до 100% от тягата към задните колела в зависимост от условията. Специалната изпускателна система осигурява звук, отговарящ на динамиката му. Активната изпускателна система с променлив ход на клапаните на включва технология, която оптимизира звука от ауспуха в зависимост от условията на шофиране и осигурява на Velar разпознаваемия звук на типичен V-образен 8-цилиндров бензинов турбодвигател.", "date": "2019.02.11", "title": "Range Rover Velar се превърна в спортен всъдеход"}
{"url": "https://www.monitor.bg:443/bg/a/view/3000-nelegalni-busa-krystosvat-s-pytnici-u-nas-i-v-evropa-156884", "text": "Близо 3000 нелегални бусове превозват пътници из страната всеки ден, а към чужбина веднъж седмично. Незаконните превози се извършват по всички линии, където има пътници, но най-често са от близките до столицата населени места, както и големите регионални центрове. Според транспортния бранш една трета от всички нелегални бусове возят всяка седмица пътници извън България. Сметките им посочват, че на година броят на превозените достига над 300 000 души. В чужбина пътуват бусове 7+1 всяка седмица в посока на запад, което означава около 7000 пътници без билет, а на месец около 30 000. Сивият сектор увеличава все повече бизнеса си в чужбина, твърди превозвачът Васил Пиронков. Това показват данни на транспортния бранш: за 2 години По темата първи писа „Монитор“ още преди години. Тогава сметките показваха 500 буса всяка седмица. Най-често зад волана без регистрация като превозвачи сядат шофьори, които са уволнени от някоя фирма или се занимавали с товарни превози. Опитът им вдъхва кураж да си вземат личен бус.   За две години цената на „билета“ се е увеличила с 20 евро по всички „линии“. При разговори с нелегални превозвачи самите те признават, че цените им не се различават от легалните. „По-скоро нелицензираните бусове се предпочитат единственото заради това, че в тях се пуши, пие, а пътниците се карат от адрес на адрес. Основно пътуват към Германия, Австрия, Холандия, Белгия, по-близките части на Франция, дори и Гърция“, коментира Пиронков. Управляващите се вслушаха в предложението на превозвачите нелегалните превозвачи, возещи в чужбина, да бъдат броени по граничните пунктове. При завишение на излизанията в странство ще следват проверки от ДАИ, НАП и др. контролни органи. Но и има контрамерки, научи „Монитор“. Превозвач от Черноочене заради същите проверки за незаконен превоз по границите на скандинавските страни, върти „бизнеса си“ с над 30 буса, които При вътрешните превози сивият сектор е около една трета, сочи председателят на Конфедерацията на автобусните превозвачи Магдалена Милтенова. Тази седмица превозвачи и управляващи отново ще седнат на една маса, за да начертаят план как да се справят с превоза извън закона в страната. Със задачата се заеха министрите Владислав Горанов и Росен Желязков, след среща на транспортния бранш с премиера Бойко Борисов миналия четвъртък. Тогава премиерът нареди проверка как се харчат и защо не стигат субсидиите за районите без транспорт. Легалният бизнес ще поиска нелегалните бусове и автомобили да бъдат проверявани от органите на междинни спирки и крайни гари, а не при тръгването им с пътници. На превозвачите е обещано да се впрегнат всички служби, имащи отношение по темата, преди да се пристъпи към инкриминиране, заяви Милтенова. Заради разпокъсаност на отговорностите между институциите „Сега за една проверка е необходимо да се направи група от Изпълнителна агенция „Автомобилна администрация“, МВР, НАП и икономическа полиция“, припомни Милтенова. В българския град на немската марка VW нерегламентираният превоз е силно на почит. Освен с лични автомобили, пътници се транспортират и с десетина нелегални буса, които даже са си направили собствено разписание. Тръгват през половин час без да се притесняват от проверяващите органи. Хората от Перник ги знаят и разчитат на тях сутрин и вечер, когато е най-натоварено. От бранша са подали регистрационните номера на над 400 нелегални според тях превозни средства на институциите. Искат органите да ги проверят дали са регистрирани и държавата да предприеме действия.", "date": "2019.02.11", "title": "3000 нелегални буса кръстосват с пътници у нас и в Европа"}
{"url": "https://www.monitor.bg:443/bg/a/view/10-ot-hranata-za-vkyshti-se-porychva-samo-prez-neta-156887", "text": "Около една десета от покупките на храна за в къщи или за доставка на работното място се правят директно през нета. Това показват данните на Българската асоциация за електронна търговия (БАЕТ). Според Петър Ванчев от асоциацията в България делът е малък и подобни поръчки се правят основно от работещите в офисите. „За последните 5-10 години изместването от поръчка по телефона към онлайн е почти пълно. и няма нужда да се обажда и да се обясняваме с някой по телефона“, обяснява той. По думите му в големите градове на запад спрямо офлайн търговията делът е поне 3-4 пъти по-голям. „Причината е масовото използване на мотоциклети и велосипеди от куриерите, доставящи поръчките. У нас разносвач с мотор или на колело е екзотика. В Париж например по кръстовищата има специални острови, където да могат да паркират куриерите. Там на всеки паркинг може да се видят поне 1-2 мотора на фирмите за разнасяне на храна“, обяснява Ванчев. Той смята, че българинът тепърва ще променя навиците да си поръчва храна за доставка в къщи или в офиса, като основният проблем е именно „Положителното обаче е навлизането на пазара на все повече сайтове за доставка на храни. Очаквам там да има голямо раздвижване и достигане на обемите на пазарен дял, какъвто е в другите големи европейски градове“, прогнозира браншовикът. Обикновено поръчваме готова храна на работното място ежедневно за около 10 лв. Пикът на доставките е обикновено около обяд, а вечерта нарастват исканията за доставки по домовете. Почти винаги плащането е при доставката. Засега не са много хората, плащащи през нета, още преди да пристигне храната. Подобен е делът и на плащанията при покупките на други стоки през нета. „Важното да се знае обаче, че у нас над 90% от плащанията стават с наложен платеж, като делът в някои случаи е 98-99%“, уточнява Ванчев. По думите му не може да се определи със сигурност какъв е оборотът на цялата онлайн търговия у нас. Причината е, че голяма част от онлайн търговците в България имат и физически магазини и пласментът през нета не влиза в статистиката, защото продажбите им през мрежата не са отделна дейност. Според браншовика през 2018 г. като това се отнася особено за дамските тоалети. „Допреди няколко години имаше постоянен ръст, който беше голям и в един момент пикът бе достигнат и немалка част от порталите в сегмента отчитат намаления на продажбите. Интересното е, че първоначално от този сегмент всички бягаха, защото разходите са високи, основно заради големия дял на върнатите дрехи от клиентите, като при някои сайтове той надхвърля 50%.", "date": "2019.02.11", "title": "10% от храната за вкъщи се поръчва само през нета"}
{"url": "https://www.monitor.bg:443/bg/a/view/vyzmojen-nov-shytdaun-v-sa-sht-156910", "text": "Белият дом не отхвърли вероятността от евентуално ново спиране на работата на правителството, ако до 15 февруари не бъде постигнато споразумение с демократите за финансиране на стената, която президентът Доналд Тръмп иска да издигне на границата с Мексико, предаде АФП. \"Спирането на работата на правителство на теория все още е на масата. Не искаме да се стига дотам, но тази опция все още е отворена за президента и ще остане такава\", заяви по Фокс нюз вр. и. д. главен секретар на Белия дом Мик Мълвейни.  На 25 януари беше постигнато споразумение за слагане край на частичната парализа на американските агенции след 35 дни спиране на дейността - рекордно дълъг период в историята на САЩ. То предвиждаше финансиране на съответните федерални служби до 15 февруари, а ако дотогава не бъде постигнат консенсус, е възможно ново спиране на дейностите. Републиканският сенатор Ричард Шелби обяви, че преговорите между американски конгресмени по проблеми за сигурността по границите, за да се избегне ново спиране на дейността на правителството, са забуксували по въпроса за политиката за задържане на имигранти.  Една от пречките е искането на демократите да се финансират по-малко легла за настаняване на задържани от имиграционните и граничните власти, отколкото иска администрацията на президента Доналд Тръмп. Републиканците искат да увеличат този брой в усилията си да ускорят депортирането на имигранти. Същевременно държавният секретар Майк Помпео започна обиколка в пет страни в Европа. Основна тема ще бъде растящото влияние на Китай и Русия. Совалката започва с Унгария и Словакия, където държавният секретар ще изрази тези опасения и ще подчертае, че е важно да се насърчава демокрацията и да се спазва върховенството на закона, за да се парират опитите на Пекин и Москва да откъснат тези страни от Запада и да сеят разкол в Европейския съюз и НАТО. Най-важното събитие по време на обиколката ще е конференцията за бъдещето на Близкия изток в Полша в сряда и четвъртък, която се очаква да бъде фокусирана върху Иран. В нея ще участват също израелският премиер Бенямин Нетаняху, вицепрезидентът на САЩ Майк Пенс, екипът на старшия съветник по близкоизточните мирни преговори и зет на Тръмп Даред Къшнър, както и специалният представител за международни преговори Джейсън Грийнблат. В Будапеща и Братислава Помпео ще насочи вниманието конкретно към въпроси, свързани със зависимостта на Централна Европа от руската енергия и присъствието на китайската високотехнологична телекомуникационна компания \"Хуавей\", особено в Унгария. Това съобщиха пожелали анонимност официални лица, които не са получили разрешение да обсъждат публично пътуването на Помпео. Представители на САЩ са дълбоко обезпокоени от експанзията на \"Хуавей\", особено в държавите членки на НАТО, където според тях компанията представлява сериозна заплаха за информационната сигурност. Длъжностните лица казаха, че Помпейо се надява да обърне започналата преди десетилетие тенденция на отдръпване на САЩ от Централна Европа, създала вакуум, използван от Русия и Китай. В течение на последните 10 години, казват те, руският президент Владимир Путин и китайските лидери са станали много по-агресивни и навлизат в региона. САЩ вероятно само след няколко седмици ще започнат изтеглянето на контингента си от Сирия, както нареди президентът Доналд Тръмп. Това посочи командирът на американските сили в Близкия изток генерал Джоузеф Вотъл, цитиран от Ройтерс.  Генералът предупреди, че точният момент ще зависи от ситуацията в Сирия, където подкрепяни от САЩ групи започнаха последната офанзива срещу анклавите на \"Ислямска държава\" край границата с Ирак.  Американската армия вече е започнала да изтегля оборудване от Сирия. Запитан дали изтеглянето на над 2000-те американски военнослужещи ще започне след дни или след седмици, Вотъл заяви: \"вероятно седмици. Но отново, всичко ще зависи от ситуацията на място\".  Неочакваното изявление на Тръмп от декември за изтеглянето на американските части от Сирия допринесе за оставката на министъра на отбраната Джим Матис.", "date": "2019.02.11", "title": "Възможен нов шътдаун в САЩ (ОБНОВЕНА)"}
{"url": "https://www.monitor.bg:443/bg/a/view/meteorit-udari-venecuela-156912", "text": "Сякаш вътрешнополитическите борби не стигат на жителите на Венецуела, а сега те станаха очевидци и на падане на неидентифициран светещ обект, който се предполага, че е метеорит.   Инцидентът станал в събота около 19.30 ч. местно време (0.30 часа бълг. време в неделя). Обектът в небето е бил видян от жителите на Каракас, както и в северните щати Карабобо и Арагуа. На видеозаписи, разпространени в социалните мрежи, се вижда как тревата се запалва на мястото на падането в околностите на град Валенсия (щата Карабобо). Венецуелските власти засега не потвърждават информацията за падане на метеорит.", "date": "2019.02.11", "title": "Метеорит удари Венецуела"}
{"url": "https://www.monitor.bg:443/bg/a/view/gyrcija-osydi-balkanskija-eskobar-na-10-godini-zatvor-156913", "text": "След като преди няколко седмици беше екстрадиран в Гърция, тричленен състав на Касационният съд в Солун осъди на 10 години затвор 56-годишния наркотрафикант Огнян Атанасов - Тополнишкия, станал популярен най-вече с прозвището си балканския Ескобар. Това съобщиха вчера гръцките медии.   ", "date": "2019.02.11", "title": "Гърция осъди Балканския Ескобар на 10 години затвор"}
{"url": "https://www.monitor.bg:443/bg/a/view/reketiorite-ot-bivol-mamjat-chujdo-izdanie-za-peevski-156915", "text": "Руското протеже, представящо се за главен редактор на  , Атанас Чобанов е засипал с лъжи авторитетното американско издание „Нюзуик“. Чобанов, който е зет на свързания с Кремъл дългогодишен кореспондент на РИА Новости в Париж и Брюксел Виктор Онучко, не за пръв път се опитва да лъже зад граница, в угода на своите ментори-олигарси. В последния брой на изданието \"Нюзуик\" е поместен материал за предполагаемото натравяне на оръжейния бос и верен ортак на банкера-беглец Цветан Василев – Емилиян Гебрев. От десетина дни изданията около кръга „Капитал“ на друг подсъдим олигарх – Иво Прокопиев, лансират у нас версията, че пионката на Василев бил тровен с химически елемент, подобен на „Новичок“, а заподозряния за отравянето на Сергей Скрипал агент на ГРУ с псевдонима „Федотов“ бил у нас по време на инцидента с Гебрев. Към момента българските власти не потвърждават, че руския агент е бил наистина у нас. Единствените данни затова бях изнесени от чужди медии, включително в британския сайт Bellingcat (това е сайтът, направил разкритията за руските агенти Мишкин и Чепига, свързвани с отравянето на Скрипал). Междувременно обаче информацията бе използвана от политико-икомоническите сенчести структури у нас и техните издания за дезинформация, за да разпръскват откровени лъжи, навързвайки хоспитализацията на Гебрев с руски интереси и името на депутата и издател на „Телеграф медиа“ Делян Пеевски. Последният пример за подобна пълна измислица, пък се появи именно в „Нюзуик“, където за източник иначе авторитетното издание използва Чобанов. Явно US журналистите са били подведени и не са разбрали, че са използвани от откровен измамник, за да брани интересите на господаря си Цветан Василев. В нелепия коментар на Чобанов за „Нюзуик“ се твърди, че „неговите репортажи \"навеждат мисълта в посока, че българският медиен магнат Делян Пеевски, който е свързан с агенти на руското разузнаване, е искал да придобие фирмата \"Дунарит“ с цел да контролира продажбите на българско оръжие за Украйна“. \"Нюзуик“ цитира и самия Гебрев, който няма обяснение защо би могъл да се е превърне в мишена за ГРУ, но допуска, че инцидентът с него може да е свързан с факта, че неговата компания \"Дунарит“ е изнесла специализирано отбранително оборудване за Украйна, където, както отбелязва американското издание, Русия подкрепя въоръжени сепаратисти. Да започнем с по-кратката част – очевидно от „Нюзуик“ не са наясно, че „Дунарит“ не е собственост на Гебрев и никога не е бил. Оръжейният търговец успя да овладее управлението на военния завод чрез серия от незаконни врътки, които и към момента са обект на оспорване в съда. Същевременно обаче оръжейницата се ползва като касичка от Гебрев и неговият ментор Цветан Василев, който с източените от „Дунарит“ пари плаща солидни хонорари на различни лобисти, адвокати и услужливи журналисти в опит да избяга от правосъдието. Василев е и човекът с руските връзки, който желае да прилапа окончателно „Дунарит“ под носа на държавата и излъганите от него вложители. Пеевски от друга страна не просто никога не е участвал в сделките за овладяването на „Дунарит“, а дори напротив – никога не е имал желае да влиза в оръжейния бизнес. Последното е заявявано от него категорично. Още през 2017 г. в своя официална позиция Делян Пеевски категорично заяви: „Нямам, никога не съм имал и няма да имам и в бъдеще нищо общо с дружества от военната индустрия. Никога не съм посещавал оръжейни изложения в Индия, Судан, Катар, Дубай или където и да е другаде и не съм предлагал „автомати или снаряди“ или каквато и да е друга военна продукция. Тенденциозните и крайно недобросъвестни инсинуации, както и опитите за създаване на изцяло фалшиви „новини“, свързани с името ми, предварително са обречени на пълен неуспех“. Пеевски няма и руски връзки – никога не е имал дори намек за такива. Напротив биографията му, както и редакционната политика на изданията от „Телеграф медиа“ доказват точно обратното – сериозно проатлантическо и ориентирано към Европа поведение. Същевременно банкерът-беглец е буквално изтъкан от руски зависимости. Групичката около него – не бива да се забравя, се състои от солидно руско присъствие. А ето и хронологията накратко. В началото на 2015 г. в управлението на групата „Дунарит“ изведнъж се появи мистериозният белгиец с руски паспорт Пиер Луврие, оказал се подставено лице на руския православен олигарх Константин Малофеев и изключително близък с ръководителя на руските сепаратисти в Украйна Игор Гиркин-Стрелков. Така тихомълком Цветан Василев на практика подари военния завод „Дунарит“ на подставените лица на Константин Малофеев, опитвайки се прикрият този факт под маската на „западни инвеститори“. Впоследствие в края на 2015 г. се появи втори руснак – Дмитрий Косарев, също служител на Малофеев, твърдейки, че е „независим“ бизнесмен и бил получил от Василев същите фирми, включително и „Дунарит“. След като и този номер не мина пред българското общество и пред измамените вложители в КТБ, в началото на 2016 г. Цветан Василев започна реализирането на план, този път с участието на Емилиян Гебрев, за окончателно скъсване на връзката на „Дунарит“ с получените кредити от банката. Така Гебрев реално се явява продължение на неуспялата сага с „руснака“ Луврие. Втора серия на един и същ филм с режисьор Цветан Василев. Гебрев е удобното продължение на кражбата, а не „руска“ жертва. Тази времева подробност е изключително важна, защото само 3 години по-късно и Василев, и Гебрев удобно ще са я забравили и ще започнат да бълват инсинуации, пропускайки факта, че през цялата 2015 г. „Дунарит“ на практика беше собственост на руснаци. Просто защото липсва всякаква логика Гебрев да бъде тровен през април 2015 г. заради „Дунарит“ и евентуални „руски интереси“ към това предприятие, след като дуото Луврие - Малофеев вече официално са обявили през март същата година собствеността си в „Дунарит“. По това време Гебрев още не участва в схемите на Цветан Василев, свързани с военния завод. Той се появява година по-късно като продължение на неуспялата „руска“ сага със собствеността на „Дунарит“. Все пак и продавачът на завода, купен с пари на КТБ, е един и същ – Цветан Василев, само изпълнителите на кражбата са различни. Друг факт - през 2017 г. става ясно, че от поне две години ЕМКО фигурира в списък на Държавния департамент на САЩ, в който са включени компании със забрана да търгуват с US дружества. В списъка има множество фирми от половин дузина държави, но компанията на Гебрев е единствената от България. Не звучи като Гебрев да е ориентиран към западните ценности, нали? А ето и още един въпрос, по който е добре да се помисли. Според разследването на Bellingcat, вторият път, когато \"Федотов\" е бил нашата страна, той е трябвало да се върне в Москва с полет през България. вместо това, той се прибрал в Русия със самолет, излетял от Сърбия. Сещате ли се кой се намира там и до ден днешен? Точно така. От 2014 г. Цветан Василев използва сръбската столица като убежище от българското провосъдие, а всичките му авери ходят там на крака, за да му носят документи, пари или да плетат нови схеми. За да е ясно кой има интерес от това подобни лъжи да се проектират в публичното пространство, винаги е важно да се проследи и кой говори. В случая това е псевдоглавният редактор на рекетьорския сайт „Бивол“ Атанас Чобанов. Самият Чобанов,  , има сериозно руско присъствие в биографията му. Преди да стане „независим журналист“, Атанас Чобанов се опитвал да си докара хонорар и от българските тайни служби. Според информация на българите във Франция, които поддържат връзки с българското посолство в Париж, се говори, че Чобанов се е предлагал нееднократно за сътрудник на българските тайни служби, но след като за това не са му предложени финансови облаги, се отказва и започва да злослови срещу тях. Твърденията на нашенците всъщност далеч не са единствените, които хвърлят сянката на службите над битието на самозвания разследващ журналист. Съпругата му Мария Онучко, която в момента работи за Russia Beyond the Headlines („Русия отвъд заглавията”) – задграничен проект, зад който се твърди, че стои кремълската пропагандна машина, е дъщеря на дългогодишния кореспондент на РИА Новости в Париж и Брюксел Виктор Онучко. Не е тайна, че на подобни позиции изобщо не се пращат случайни хора.  ", "date": "2019.02.11", "title": "Руско протеже от „Бивол“ мами зад граница за Пеевски (ОБНОВЕНА)"}
{"url": "https://www.monitor.bg:443/bg/a/view/trymp-se-izkara-naj-rabotliv-sred-prezidentite-na-sa-sht-156917", "text": "Президентът на САЩ Доналд Тръмп опроверга публикациите, според които той работи твърде малко. Наскоро онлайн изданието Axios публикува графика на американския държавен глава, в който голяма част от работното му време е описано като Executive Time (\"работа с документи“), без да се казва какво точно означава това. \"Медиите успяха да получат работния ми график, нещо, което беше много лесно. Но това трябваше да се отрази по положителен, а не отрицателен начин. Когато се използва терминът \"работа с документи\", обикновено работя, не се отпускам. Всъщност вероятно работя повече часове, отколкото почти всички предишни президенти”, написа Тръмп в Туитър. Според Axios ситуацията е обратната. До 60% от работното време на Тръмп е заложено на \"работа с документи“ в Овалния кабинет, по-специално от 8 до 11 часа всеки работен ден. Всъщност, съобщава изданието, по информация от шест различни източника, Тръмп никога не се появява в Овалния кабинет по-рано 11 часа. Ставайки от леглото около 6 сутринта или дори по-рано, Тръмп гледал телевизия цяла сутрин, чете вестници, говори по телефона с асистенти, членове на Конгреса и приятели, съобщава изданието. Според графика първото събитие от 11 и 11.30 часа е брифинг със служители на разузнаването или половинчасова среща с шефа на администрацията на Белия дом. Понякога само 1 час на ден се разпределя за срещи, а останалите 7 часа - за работа с документи, пише изданието и допълва, че в графика на Тръмп имало и много спонтанни и конфиденциални срещи. При Джордж Буш младши работният ден винаги е започвал в 6.45 ч., а неговият баща Буш старши е имал график, разделен в 10-минутен такт. Предшественикът на Тръмп демократът Барак Обама е имал в разписанието си по 6 работни срещи дневно. В същото време демократката Елизабет Уорън, която по-рано обяви, че се включва в кандидат-президентската надпревара в САЩ, атакува президента Доналд Тръмп, като каза, че той \"може дори да не бъде свободен човек\" до изборите през 2020 г., предаде АП. Сенаторката от Масачузетс до голяма степен избягваше да говори за Тръмп, откакто започна да опипва почвата за кандидат-президентска кампания преди повече от месец. Тя често е била атакувана от президента, който я нарича \"Покахонтас\" заради миналите й твърдения, че има индиански корени. Уорън заяви на предизборна проява в Айова, че кампанията за изборите през 2020 г. не трябва да бъде доминирана от честите нападки на Тръмп. \"Всеки ден има расистки туит, туит на омраза - нещо наистина мрачно и грозно\", каза тя. \"Какво ще направим по въпроса ние като кандидати, като активисти, като медии? Ще преследваме тези неща всеки ден?\", запита сенаторката. \"Ето както ме тревожи. Докато стигнем до 2020 г., Доналд Тръмп може дори да не е президент. Всъщност той може дори да не бъде свободен човек\", заяви Уорън.", "date": "2019.02.11", "title": "Тръмп се изкара най-работлив сред президентите на САЩ"}
{"url": "https://www.monitor.bg:443/bg/a/view/dyrjavata-na-absurdite-156907", "text": "Това, че България е държава на абсурдите, едва ли вече изненадва някого. Та къде другаде може да се случи, кражбата на цял завод да не е престъпление. И крадецът да не е в затвора, а да дефилира по телевизионните студия и убедено да разказва за грабежа, все едно е извършил подвиг. Къде другаде дезориентацията е толкова фрапираща, че на крадеца му ръкопляскат, а държавата хулят, защото му пречила да разполага спокойно с откраднатото. Къде другаде крадците се превръщат в жертви на прокуратурата, запорите на антикорупционния орган не означават нищо, а медиите създават чудовищни манипулации, вместо да търсят истината и да бъдат обективни. Къде другаде, ако не у нас - в държавата на абсурдите, където всичко може да се случи, а стереотипите са обърнати наопаки. Къде другаде, ако не у нас крадецът вика дръжте крадеца в опитите си да замете следите. Няма как по друг начин да опишем „епичната“ сага на оръжейния търговец Емилиян Гебрев да открадне „Дунарит“. И то пред погледа на държавните институции и цялото общество. Че държавата е безсилна срещу наглостта на олигархията, отворила уста да глътне всичко по пътя си, това всички отдавна го знаем. Но явно и обществото ни вече не реагира, потънало в потока от дезинформация. Постепенно е загубило чувствителността си към лъжите, а хората са станали някак интровертни за заобикалящия ги свят. Трудно различават доброто от злото и истината от лъжата, а песимизмът изцяло ги е завладял. Виновни са и журналистите им на повикване в опитите си да заблуждават общественото мнение. Защото моралът отдавна отсъства. Защото у нас от край време хора като Иво Прокопиев или Цветан Василев се опитват да налагат на обществото кой е прав и кой не е. И ако им се противопоставиш, както прави нашият издател Делян Пеевски, помията те залива и така години наред. За олигархията е жизнено важно да задуши в зародиш всеки опит да се стигне до истината. Кой се опитва да открадне „Дунарит“? Със сигурност това не е Пеевски, въпреки опитите на олигархията от години да наложи в съзнанието на хората мантрата, че „за всичко е виновен Пеевски“. В съботния брой на „Капитал“ прокопиевата дружина от писачи направи поредните безпочвени внушения в тази посока. Та чак свърза отравянето на Гебрев (ако въобще е бил отровен) с интереса на Пеевски към „Дунарит“, като разбира се не пропусна да му припише и несъществуващи руски връзки. А лишените от към всякаква логика „конспиративни“ теории на финансираните от екс-банкера Василев сайтове, като „Фрог“ и „Биволъ“, отново минаха границите на нормалността. Тях трябва да ги коментира психиатър, при това добър, защото тези момчета явно имат нужда от лечение. До фалита на пирамидата КТБ през 2014г., а вероятно и към момента, оръжейният завод „Дунарит“ продължава да е собственост на Цветан Василев през неговата офшорка „ЕFV International Financial Ventures“. Същата офшорка е собственик на българското дружество „Хедж Инвестмънт България“, което от своя страна притежава дружеството „Кемира“. А „Кемира“ е собственик на 99,5% от акциите в „Дунарит“. Към настоящия момент КТБ има да събира от завода почти 90 млн. лева – раздадени кредити на „Дунарит“, част от които оръжейният завод е предоставил като заеми на други фирми бушони на Василев. Отделно, по информация на синдиците, качена на сайта на банката, КТБ има да събира от дружеството майка „Хедж Инвестмънт България“ около 53 млн. евро необезпечени кредити. Така общата задлъжнялост на дружествата от групата на „Дунарит“ достига 200 млн. лева. Много ли е или не, но нито „Капитал“, нито съпридружните му сайтове, а още по-малко зависимите от Василев „Фрог“ и „Биволъ“, коментират този безспорен факт – задлъжнялостта на дружествата от групата на „Дунарит“. Не ги коментират, защото не ги устройва. Защото това са парите на вложителите, изгорели в пирамидата. Защото всеки истински купувач на едно предприятие трябва да се погрижи първо за дълговете му. Да, но Василев и Гебрев не искат. Псевдо–собственикът Гебрев няма да плати и лев от тези дългове, защото ако го стори, каква далавера ще е това. Той иска да заграби завода без пари, защото така е най- сладко. Къде по-лесно е да се оплаква пред услужливи журналисти, как държавата или пък някаква офшорка му пречили да си присвои завода. Да се правиш на клоун по телевизионните студиа поне не струва пари. Поведението на Гебрев не е нещо ново. Всички предходни кандидат собственици на „Дунарит“, а и на другите активи, придобити от Василев с пари на КТБ, не искаха да плащат. Да си припомним фамозния „инвеститор“ белгиецът с руски паспорт Пиер Луврие, който през март 2015г. обяви на пресконференция, че купува от Василев поредица от предприятия, между които БТК, „Дунарит“, „Авионамс“, „Гарб“, „Фърст Диджитъл“ и други, за смехотворната сума от 1 евро. Още не можем да проумеем, това проява на върховна наглост ли беше или тотална подигравка с държавата и измамените вложители. Ами следващият руснак Дмитрий Косарев, който няколко месеца по-късно също публично обяви, че е новият собственик на предприятията, защото се бил разбрал с Василев, срещу защита на семейството на фараона, да продаде предприятията и двамата да си разделят печалбата в съотношение 80% за Василев и 20% за Косарев. Даже договорът им бе публикуван в медиите. Пореден нагъл опит на Василев и сподвижниците му да откраднат без пари активите на фалиралата банка, а държавата да пие една студена вода за тези 3,5 млрд. лева, платени от Фонда за гарантиране на влоговете. След провала и на Косарев, дойде ред на следващия „собственик“ на „Дунарит“ – новото подставено лице на Василев Емилиян Гебрев, който също няма никакво намерение да плати на държавата дълговете на завода. Че Гебрев е марионетка в играта на фараона измамник е повече от ясно. Няма да се връщаме назад във времето, когато Василев се оплиташе в лъжите си, че активите уж били на банката, а после че били негови – т.е. на специални дружества бушони, контролирани от него, нищо че били купени с парите на вложителите и така нататък. Едно обаче е ясно. Василев прави поредица от опити да отклони активите от масата на несъстоятелността на фалиралата банка, да ги запази за себе си и за крадливата си банда от сподвижници, които му помагат. Или казано просто, окончателно да ги заграби чрез подставени лица, представящи се за „инвеститори“ или кандидат „собственици“, които да дадат приемливо лице на наглата кражба. Но без да платят и лев на държавата. Емилиян Гебрев също не прави изключение. Съществената подробност тук е, че и Луврие и Косарев са свързани с руския олигарх Малофеев. Работят за него или имат съвместни участия във фирми. Този факт ясно показва, че финансовият измамник Василев се опитва, удобно излегнал се на дивана в Белград, няколкократно да прехвърли в полза на руснаците стратегически за страната ни активи, включително двата военни заводи „Дунарит“ и „Авионамс“, и то за без пари. Случайно ли е това или зависимостите на Василев от руснаците най-накрая лъснаха. Къде точно е генезиса на тази връзка е трудно да се определи, но със сигурност началото е в придобиването на КТБ по време на управлението на Иван Костов. Тогава от обикновен дилър Василев се превръща за кратко време в собственик на банка. С какви пари е направено това, също остава без отговор. Виждайки, че планът с придобиването на „Дунарит“ може да удари на камък, предвид запора на КОНПИ върху акциите на завода и многото съдебни дела, заведени от синдиците на КТБ срещу „Дунарит“ и другите длъжници от групата, Гебрев прибягва до последния си фокус от ръкавите. А медиите на Прокопиев, усетили възможността отново да обвинят Пеевски, разбира се угоднически му пригласят в разпространяването на този фарс. Къде обаче не ви се връзва схемата господа манипулатори. В нещо много просто. Когато е бил тровен Гебрев – през април 2015г., „собственик“ на „Дунарит“ е бил белгиецът с руски паспорт Пиер Луврие, който още през месец март на същата година обяви сделката си с Василев. Та за какъв интерес въобще говори Гебрев към този момента, след като той още не е бил предвиден в схемите на Василев. Към този момент Луврие и ментора му Малофеев контролират завода, дори самия Луврие е назначен за управител на „Кемира“ (дружеството собственик на „Дунарит“) през периода март-юли 2015г., а дори и за прокурист на „Дунарит“. Руснаците се обявяват за собственици на завода до развалянето на сделката от страна на Луврие през лятото на същата година. Поради тази причина Гебрев въобще не им е бил в полезрението. След Луврие на сцената излиза Косарев и чак след неговия провал идва поредното подставено лице на Василев – оръжейникът Емилиян Гебрев, сподвижник на Василев в опитите му да открадне „Дунарит“, но това се случва една година по- късно. Да, наистина малка, но крайно съществена подробност. Как да го придобие, като не е правил дори опити в тази посока. Не е Пеевски този, който увеличи капитала на „Кемира“, за да се намали участието на длъжника на КТБ „Хедж Инвестмънт“ в същото дружество и то малко след като синдиците на фалиралата банка заведоха съдебен иск за ликвидирането на „Кемира“ заради дълговете именно на „Хедж Инвестмънт“. И кой придоби новите акции от увеличението – дружеството „ТМН“ на някой си Иван Езерски, който срещу скромните 50 хил. лева стана непряк собственик на „Дунарит“. Предприятие за поне 150 - 200 млн. евро. Чие подставено лице е Езерски. Не е на Пеевски, а на Цветан Василев. Не е Пеевски този, който пробва да увеличи капитала и на самото „Дунарит“, по същата схема, за да намали от 99,5% на 10% участието на „Кемира“ в капитала на завода, имайки предвид, че акциите на „Кемира“ са запорирани от държавата (от КОНПИ) по мегаделото срещу Цветан Василев, като по този начин щеше да ощети държавата. Не Пеевски, а Емилиян Гебрев го направи. И накрая, не е Пеевски този, който прехвърли направо запорираните от КОНПИ акции на „Кемира“ от капитала на „Дунарит“, без да плати и лев на държавата. Каква наглост, да прехвърлиш запорирани от държавния антикорупционен орган акции, сигурно това прехвърляне в една Германия или Франция също ще се приеме за нещо нормално. Не ни се вярва. Не Пеевски, а Емилиян Гебрев го направи, първо акциите бяха прехвърлени от „Кемира“ на подставеното лице (или по-скоро бушон) „ТМН“, без заплащане на цена, а след това от „ТМН“ акциите на военния завод се озоваха в полза на дружеството на Гебрев „Емко“ (нищо, че Гебрев до момента не ги показва в търговския регистър, сигурно защото акциите продължават да са у Василев, а Гебрев е само подставено лице). Гебрев бил „собственик“, а държавата му пречела, и офшорката „Виафот“ също. Ще му пречат разбира се и добре, че му пречеха. Иначе всичко това, за което говорим сега, щеше да е история, която никой нямаше да помни. Защото така е по-удобно. Да се бориш срещу една нагла кражба е доста по-трудно, изисква нерви и кураж. При тези факти да повторим какъв точно е интересът на Пеевски? Сигурно в промените на Закона за банковата несъстоятелност, имащи за цел да спрат вторичното заграбване на активите на фалиралата КТБ, на които Пеевски е съвносител. Да, точно Пеевски, а не някой от биещите се днес в гърдите „борци“ за справедливост. Ако имаше интерес към „Дунарит“ щеше ли да създава закон, с който да увеличава възможностите на синдиците да върнат актива в масата на несъстоятелността. Защото в промените има текст, който позволява на синдиците да оспорят „сделката“ на Гебрев с акциите на „Дунарит“, както и всяко друго подобно прехвърляне на акции. Или щеше да вкара текста за възстановяването в полза на КТБ на неправомерно заличените от квестурата обезпечения, с което възможностите на синдиците за удовлетворяване на фалиралия трезор с активите, закупени с парите на вложителите, станаха реалност. Да си припомним ли и медийния вой на свързаните с вторичното ограбване срещу тези промени. Къде бе „Капитал“ тогава, естествено на страната на грабителите, където е и сега, защитавайки „жертвата“ Гебрев. Сигурно не би направил всичко това, ако имаше интерес към „Дунарит“ или който и да е друг актив на фалиралата банка. Но е много по-лесно да се повтарят заучените мантри, нищо че нямат общо с действителността. Такива няма нито в убежденията на Пеевски, нито в поведението му на политик, в контактите му, а още по- малко можете да ги намерите в съдържанието на медиите му. Та Пеевски е само на 38 години, той дори и руски език не е учил в училище. По време на 90-те, най- смътната и неясна страница от новата ни история, е бил още дете. Истината е, че сагата на Гебрев със „собствеността“ на „Дунарит“ не е нищо повече от продължение на опитите на Василев да открадне, чрез поредното си подставено лице, последния актив на КТБ, чрез който финансира съществуването си в Сърбия и мрежата си от сайтове и платени журналисти. Но този обикновен на пръв поглед фарс започна да преминава в откровена патология, поради което и трябва да приключи. Държавата, чрез синдиците на КТБ, трябва да обяви „Дунарит“ за продажба, но реална, а не като тази на Гебрев. И новият собственик, който и да е той, трябва да плати дълговете на групата дружества към фалиралия трезор. Или пък държавата да го направи, както постъпи с „Авионамс“, въпреки продължилите почти две години опити на Василев безпредметно да обжалва и пречи на процеса, сега военно-ремонтния завод „Авионамс“ е държавна собственост. Това е пътя и истината, всичко друго е пълен абсурд.", "date": "2019.02.11", "title": "Държавата на абсурдите"}
{"url": "https://www.monitor.bg:443/bg/a/view/kazachok-s-novichok-156990", "text": "Знаете ли какво яде сутрин на закуска Делян Пеевски? Ще ви издам една тайна от кухнята така да се каже – малки деца. Не ви се вярва ли? О, почакайте до утре и ще прочетете това в някой незначителен сайт или в нечий още по-незначителен фейсбук профил. Ако имате търпение, ще станете свидетели на това как новината се мултиплицира по вестници, включително чужди, по телевизии, радиа и всякакви средства за масово разпръскване на каквото там дойде. Със сигурност ще видите две вече бивши журналистки – Соня Колтуклиева и Люба Кулезич, удобно разположени в някое телевизионно студио, да коментират разтърсващата история със своите събеседници – политолози, социолози, психолози и всякаква други специалисти по всичко, също бивши и отдавна забравени дори от живите им съученици. Разбих ли ви? О, това е само началото. Защото след закуска Делян Пеевски се учи да играе казачок. Гледа стъпките в YouTube и нямате представа колко се старае. Но между нас да си остане, хич не му се получава. Разсейва се. В програмата му за деня има далеч по-важни неща според някои медии – контрабанда на цигари, търговия с оръжие, сняг през февруари, грип, цени на тока, парното и водата, проблеми в образованието и културата, глобалното затопляне, падащите самолети и мостове, катастрофите по пътищата, домашното насилие и всичко останало, което ви дойде на ум. Май пак не ви се вярва. Отворете старите дописки (може и новите, защото те си приличат) на някои български медии и ще ви светне. Няма начин. Това, че Пеевски е виновен за всичко, са го разбрали дори таксиметровите шофьори. Той самият не кара такси и няма фирма за превоз на пътници, но ето на каква случка станах свидетел тия дни. Пътувам с такси и някакъв арогантен простак ни засича. Таксиметровият шофьор започва да псува и не спира до следващия светофар. Там набива спирачки и казва: „Пеевски е виновен за всичко”. Питам го: „А вие знаете ли кой е Пеевски? Познавате ли го?”. Вместо отговор чух още една псувня и въпрос: „Абе, не е ли оня, дето пишат за него?”. Добре, че пристигнахме. Защото ако имахме един-два светофара, щях да му разкажа какво прави Делян Пеевски вечер. Прибира се от работа, затваря се в кухнята и започва да бърка новичок. Носят му го от Русия едни хора, дето са свързани с тия, които отровиха Сергей Скрипал и дъщеря му в Лондон. Малко е сложно, но шпионските работи са такива. И моля ви се, това не сте го чули от мен. Още повече, че голямата конспирация беше разкрита от някой се Атанас Чобанов. Казват, че бил журналист. Някой таксиметров шофьор може и да го е чел, но аз не съм. Даже за Колтуклиева и Кулезич имам някакви бегли спомени, но за Чобанов не. Sorry, Chobanov, nothing personal! Не знам как да ти го кажа на френски, но ти ще ме разбереш, надявам се. И ако позволиш един съвет: другия път, преди да се изкажеш неподготвен, ела да изиграем един казачок. Много съм добра, ще ти хареса. И ти обещавам да го направим в моята кухня, не в тази на Пеевски. Не за друго, ами да не се изплашиш от някой новичок. Освен това съм пълна с интересни истории за Иван Костов, Иво Прокопиев, Цветан Василев и много други т. нар. герои на прехода. Мога да ти разказвам дни наред, а и да ти покажа документи. Аз съм жив свидетел на тези събития, за разлика от Делян Пеевски, който по онова време е бил тийнейджър. Научих и за теб някои работи. Какво ще кажеш – да те чакам ли, или първо да ги публикувам, пък после да се обясняваме, както правиш ти? Между другото покани бившите журналистки Колтуклиева и Кулезич. Няма да скучаят, обещавам им. И за да не стане много феминистка срещата, докарай Цветан Василев и Иво Прокопиев. Така ще танцуваме по двойки. Може и смесено – имам предвид ти с банкера, а аз с Кулезич. Или обратното. Важното е да не ни обвинят в някакви сексистки наклонности. Иначе за всичко останало така или иначе ще е виновен Делян Пеевски.    ", "date": "2019.02.11", "title": "Казачок с новичок"}
