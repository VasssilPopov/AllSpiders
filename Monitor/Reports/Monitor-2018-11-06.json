{"url": "https://www.monitor.bg:443/bg/a/view/stojanka-mutafova-na-scenata-oshte-v-petyk-148840", "text": "Голямата актриса Стоянка Мутафова може да се качи отново на сцената още в петък в Сатиричния театър въпреки незарасналата рана на крака. Това съобщи за „Монитор“ нейният мениджър Евгени Боянов, който посещава кралицата на комедията всеки ден. Днешното представление на „Г-жа Стихийно бедствие“ на Открита сцена „Сълза и смях“, в което Стояна трябва да танцува и да прави везна, е отменено, но вдругиден в „Столетие мое“ героинята й според режисьорската концепция през цялото време се движи с инвалидна количка и неуморната прима се надява, че ще може да се справи. Всички места в салона на Сатирата са предварително разпродадени и Мутафова държи да изпълни ангажимента си към своята вярна публика, подчерта Боянов. На 14 август, по време на турне, първата дама на комедията нарани крака си на остър елемент от иначе красивата спалня в президентския апартамент в хотел в курорта Албена. След инцидента тя изигра още няколко представления, но тъй като състоянието й се влоши, следващите паднаха, а актрисата трябваше да прекара около месец във Военна болница. В момента тя все още чувства дискомфорт и се налага личният й лекар д-р Димитров и медицинска сестра да я посещават ежедневно в дома й за промивки, превръзки и т.н., защото подобни рани заздравяват трудно и крият риск на нейната достолепна възраст. Почти 97-годишната феноменална звезда си дава сметка за това, ето защо след петъчното излизане на сцена ще си позволи по-дълга почивка за възстановяване. Неотлъчно за нея вкъщи полага грижи дъщеря й – Мария Грубешлиева-Муки, авторка на биографичната книга „Добър вечер, столетие мое!“, чието активно представяне в страната също за известно време ще спре. Духът на забележителната актриса обаче е на висота и за своето завръщане тя се е прицелила в датата 2 февруари 2019-а, когато ще навърши 97 години. За рождения й ден е предвиден грандиозен гала-спектакъл в зала 1 на НДК с участието на множество знаменити гости. За тази среща с публиката Г-жа Стихийно бедствие се надява, че отново ще бъде в обичайната си шеметна форма, с която винаги е радвала поколения почитатели.", "date": "2018.11.06", "title": "Стоянка Мутафова на сцената още в петък"}
{"url": "https://www.monitor.bg:443/bg/a/view/borchyt-kym-kat-skacha-dvojno-za-mesec-148857", "text": "Неплатеният борч към Пътна полиция от акт или електронен фиш за скорост ще скача двойно, ако не бъде оправен в рамките на 30 дни. Това предвиждат последните промени в Закона за движение по пътищата, които само след седмица ще бъдат внесени за обсъждане в Народното събрание, научи „Монитор“. В последните корекции е заложено шофьорите, които направят плащането в 14-дневен срок, да се ползват от 50 процента отстъпка. Тези, които го направят до 30 дни след първоначалните две седмици, ще си плащат целия размер на глобата, а останалите, които превишат едномесечния срок, ще броят двойно пари.  За по-добра събираемост глобите от електронни фишове ще се качват и в интернет. Така нарушителите, които не са открити на адреса им, ще се водят за известени. По този начин шофьорът няма да може да се измъква с обяснението, че не си е платил санкцията, защото не му е била връчена и той не е знаел за съществуването й. Важните промени, които целят да увеличат събираемостта на глобите и да дисциплинират шофьорите, са записани в чл. 189 от ЗдвП, поясняват от СБА.  Сега съществуващият текст на ал. 5 за електронния фиш се допълва в края с ново изречение, което описва каква ще бъде процедурата на връчване на фиша след гласуването в парламента и влизането в сила на закона. Първо на водача, чието нарушение е записано от камера, му се изпраща електронен фиш по пощата с обратна разписка. Той има 14-дневен срок да плати. Проектозаконът предвижда, ако не е намерен на постоянния му адрес, а новият му адрес не е известен, след връщане на обратната разписка да се извършва нова проверка от служител на съответната Областна дирекция на МВР по настоящия му адрес. Ако нарушителят отново не е открит, полицаят съставя протокол за извършено посещение на адреса. В този случай електронният фиш се поставя на таблото за обявления и в интернет страницата на съответната Областна дирекция на МВР или се оповестява по друг обичаен начин. Така той ще се счита за връчен от момента на обявяването му. При неплащане на глобата задължението ще бъде изпращано в НАП, където ще се образува изпълнително дело. Ако един водач бъде хванат с неплатена глоба, книжката му ще бъде временно отнемана до плащането на сумата. Не е изключено и колата му да бъде спряна от движение.  Идеята на МВР и на депутатите е с тези промени да запушат дупката в нормативните документи, които позволяват на водачите масово да не си плащат глобите. В момента почти всеки втори водач избягва да си внася паричните санкции. МВР ползва куриерски фирми, които връчват фишовете на нарушителите, но половината от тях се връщали неподписани, така наказателното постановление не можело да влезне в сила.  Според статистика на Пътна полиция наложените глоби за година са над 180 млн. лева. В същото време не се събират повече от 90 млн. лева. По закон санкциите имат двегодишна давност. Ако в рамките на този период спрямо виновния шофьор е започнала процедура по събиране на дължимото, този срок става 3 години. МВР не води статистика за отпадналите по давност санкции. При всички случаи за период от пет години държавата губи стотици милиони, които могат да отидат в закупуването на най-елементарна техника като още снимащи радари за контрол на движението по пътищата, тестове за наркотици, камери за патрулките, които да следят действията на полицаите при проверките на пътя, и др., констатират експерти от СБА. Осем от всеки десет шофьори са джигити и нарушават правилата за движение по пътищата. Това показва анкетно проучване на Съюза на българските автомобилисти (СБА). Във вторник от организацията представиха данните на специален форум дискусия „Заедно за по-безопасни пътища“. Председателят на СБА инж. Емил Панчев обърна внимание, че целта на проучването е била да изследва нагласите към безопасността на движението и мерките за предотвратяване на катастрофите. В него са се включили над 6000 активни шофьори. Като цяло решението на драматичната ситуация по пътищата анкетираните виждат в съчетанието между засилен контрол и увеличени санкции, обяви Панчев по време на форума.  Над 83% от анкетираните смятат, че „Пътна полиция“ трябва да засили контрола по пътищата. 54% от анкетираните смятат, че санкциите трябва да бъдат увеличени. По отношение на агресията по пътищата, всекидневно я срещат водачите до 50 години, столичаните и висшистите. Около 30% от анкетираните са свидели на агресия на пътя всекидневно. Само 3,6% не са ставали свидетели на агресия на пътя. Друг въпрос от анкетата е свързан с нарушенията, които шофьорите си признават, че извършват на пътя. Едва 18% от всички анкетирани посочват, че през последния месец не са извършвали нито едно нарушение. Превишаването на скоростта, ползването на телефон в движение и незакопчаването на предпазен колан са най-често признаваните „прегрешения“ от водачите. След употреба на алкохол зад волана сядат хора до 25 години, от София и с малък стаж. Близо половината от нарушителите никога не са били санкционирани от Пътна полиция. „Темата, която поставяте на форума, е изключително важна. Тя засяга всички нас - държавни институции, неправителствени и бизнес организации, цялото общество, бих казал, че темата е свързана и с националната сигурност, защото опазването на живота на хората е именно част от нея“, каза в приветственото си слово към участниците в конференцията министър Младен Маринов.  Безспорно зад пътната безопасност стоят редица фактори, но главният от тях е нашето поведение, подчерта още вътрешният министър. В този смисъл той отдаде заслуженото на проведената от СБА анкета, защото изводите от нея показват независимия поглед на гражданите. „Усилията, които МВР полага, не са без резултат, независимо че все още България е в негативната класация по отношение на тежките пътнотранспортни произшествия. Това ни показва, че вървим в правилната посока“, добави още вътрешният министър.", "date": "2018.11.06", "title": "Борчът към КАТ скача двойно за месец"}
{"url": "https://www.monitor.bg:443/bg/a/view/uvolniha-ot-vtu-zam-ministyryt-na-pravosydieto-nikolaj-prodanov-148856", "text": "Ректорът на ВТУ проф. Христо Бонджолов уволни дисциплинарно като преподавател във висшето учебно заведение зам.-правосъдният министър проф. Николай Проданов. Мотивите на ректора са, че Проданов стои в основата на поредния скандал срещу вуза във връзка с проверката на свидетелствата за професионалната квалификация „учител“, придобити във ВТУ. Бонджолов изтъква още и че проф. Проданов се грижел повече на работата си като зам.-министър, а не като преподавател. Пред „Монитор“ проф. Проданов коментира, че уволнението му е тенденциозно и се закани да съди ректора Христо Бонджолов или университета. Той заяви, че лично е виждал решението че дипломите на италианските студенти е трябвало да бъдат разгледани на Академичен съвет, но това не е сторено. След това ръководството на университета вписало допълнително като точка в протокол от старо заседание на Академичния съвет, че това разглеждане е минало. По този начин според проф. Проданов ръководството на ВТУ е изготвило документи с невярно съдържание и по този начин е извършено документно престъпление. Такова е становището на Окръжната прокуратура във Велико Търново. Преписката е изпратена по компетенция на прокуратурата в София.", "date": "2018.11.06", "title": "Уволниха от ВТУ зам.-министърът на правосъдието Николай Проданов"}
{"url": "https://www.monitor.bg:443/bg/a/view/parlamentyt-prie-budjetite-na-nzok-i-doo-zatjagat-s-globi-kvoruma-148858", "text": "Без пари за транспорт, квартирни и дневни останаха депутатите, отсъствали от извънредното заседание на парламента във вторник. На него народните представители приеха на първо четене бюджетите на Националната здравноосигурителна каса (НЗОК) и Държавното обществено осигуряване (ДОО), но при обсъждания в наполовина празна зала. Още при старта на заседанието ГЕРБ поиска поименна проверка, при която беше установено, че присъстват едва 129 народни представители. Шефът на правната комисия и депутат от управляващите Данаил Кирилов настоя за санкции спрямо отсъстващите и предложението му бе прието от залата. Въпреки глобите обаче от БСП обявиха, че няма да се върнат на депутатските банки и ще продължат с бойкота си. заяви соцлидерът Корнелия Нинова. Бюджетът на НЗОК се оказа по-критикуваният, като в крайна сметка от ГЕРБ дадоха знак, че са в готовност да направят промени преди второто четене. заяви шефката на ресорната комисия към НС д-р Даниела Дариткова. С финансовата за следващата година бюджетът за здравеопазване ще надхвърли 5 млрд. лева и ще стигне 4,5% от БВП. Предвижда се всеки месец Министерството на здравеопазването да отпуска на НЗОК 43 млн. лева за разходи. През 2019 г. здравната осигурителна вноска от 8% ще се запази. С преходните и заключителни разпоредби се създава агенция за медицински надзор като правоприемник на изпълнителните агенции „Медицински одит“ и тази по трансплантации. След приемането на закона за бюджета Народното събрание ще дава съгласие за създаването на нови лечебни заведения, а не МЗ, както е сега – идея, срещу която скочи БСП. От ДПС също не подкрепиха бюджета на касата, като подчертаха, че не могат да се правят фундаментални структурни промени през преходните му разпоредби. Защо правите промени по този начин - от мързел, да спестите време или да спестите обществения дебат и критиките, попита д-р Нигяр Джафер от ДПС. Според нея целта е да се смачка дебатът. След приемането на бюджета на НЗОК депутатите продължиха с дебати по финансовата рамка на ДОО. БСП и ДПС разкритикуваха финансовата рамка. заяви шефът на социалната комисия в НС от ДПС Хасан Адемов. „Няма как да не отбележим, че ръстът на средния осигурителен доход е само със 75 лв. при увеличението на заплатите в бюджетната сфера и при увеличението на заплатите в образованието. Увеличаването на приходите не се дължи на някакъв бонус на управляващите, а на мерките, които стартират през следващата година“, каза още той и посочи като пример увеличаването на минималните осигурителни доходи на тютюнопроизводителите и земеделците. Социалният министър Бисер Петков пък заяви, че проектът за бюджет гарантира осигурителни права на българските граждани. По думите му заложените в него по-високи темпове на растеж на приходните осигурителни вноски с около 15% в сравнение с бюджета за тази година, решително намаляват зависимостта на бюджета на ДОО. През следващата година 2/3 от разходите в него ще бъдат финансирани от осигурителни вноски.", "date": "2018.11.06", "title": "Парламентът прие бюджетите на НЗОК и ДОО, затягат с глоби кворума"}
{"url": "https://www.monitor.bg:443/bg/a/view/globalnoto-sirene-148846", "text": "Глобализацията е навсякъде биха казали любителите на конспирацията за днешното време. Ние в България си го знаем от собствен опит. Не само дрехите ни вече са от далечни земи, но и храната и дори суровините за производството й. По-евтината лютеница се прави с полуфабрикати, докарани от далечен Китай, но иначе си я броим за типично нашенска.   Част от тях са от унгарско, полско или германско мляко. Може би това наранява патриотичните ни чувства, но се оказва, че чуждоземската суровина е по-качествена от българската и се доставяла навреме, твърдят собственици на мандри. В този случай, вместо да се ядосваме, би трябвало да сме доволни, защото от мляко, отговарящо на хигиенните евростандарти, винаги сирената са по-читави. Друг е въпросът обаче как само от по-некачественото родно мляко може да се правят продукти по БДС. Нали въпросният стандарт трябва да гарантира високо качество и типично българския вкус? В случая ни остава само да се надяваме, че мандраджиите, имащи смелостта да правят сирена по някога задължителния, а сега само доброволен за прилагане стандарт, са подбрали качествено българско мляко. Това е и причината немалка част от производителите на млечни продукти вече да имат и собствени кравеферми. Така те си гарантират и ритмичните доставки на мляко, и качеството му, и са по-конкурентни. Останалите разчитат на общия пазар на ЕС. По този начин обаче се увеличават рисковете за животновъдите, които са с ниски субсидии и не са конкурентни не само в Европа, но и в родината. На тях им остават няколко възможности. Първата - да фалират, втората - да минат в сивия сектор, третата - да се обзаведат с мандра, и четвъртата - да се сдружат. Последната е особено трудна за българските селски стопани. За това по инерция или затварят кепенците, или гледат добичетата полулегално, вместо да работят заедно и така да се опитат да успеят. Явно от родовата им памет са изтрити кооперациите, спасявали земеделците ни в най-трудните години след войни и по време на големи стопански кризи. Не обаче вносното мляко или селските страсти на фермерите са големият риск за българското сирене. Собствениците на мандри вещаят до петилетка палмата да довърши родното производство на истински млечни продукти. После минаваме само на спомени. Хората на по няколко десетилетия може и да свършат работа. Но защо да лишаваме и по-младите от натуралното българско сирене и кашкавал. Или може би те вече са станали глобалисти и трябва да свикват с вкуса на холандската гауда и френския рокфор.", "date": "2018.11.06", "title": "Глобалното сирене"}
{"url": "https://www.monitor.bg:443/bg/a/view/pytnicheski-samolet-se-prizemi-po-speshnost-na-letishte-sofija-148859", "text": "Пътнически самолет се приземи по спешност на Летище София, съобщиха от МВР. Кацането се е наложило заради влошено здраве на пътник и необходимост да му се направи сърдечен масаж. Полетът е бил от Мюнхен за Измир. Според информация на bTV, самолетът е кацнал на Терминал 1, след което на пътника е оказана медицинска помощ, но въпреки усилията той е починал.", "date": "2018.11.06", "title": "Пътнически самолет се приземи по спешност на Летище София "}
{"url": "https://www.monitor.bg:443/bg/a/view/vsjaka-chetvyrta-buchka-sirene-ot-vnosno-mljako-148820", "text": "В следващите години около една четвърт от млякото за родните сирена ще бъде от внос. Това прогнозират от Центъра за икономически изследвания в селското стопанство (CAPA). Според председателя на Асоциацията на млекопреработвателите Димитър Зоров причината за вноса е недостигът на суровината в страната. „Винаги една голяма част от млякото у нас е било вносно“, припомни той. Според него обаче главното е, че мандрите за производство на продуктите си за хигиенните показатели. „Третата причина вероятно е в цената“, смята още браншовикът. „Често излишъци от фермерите в големите страни от ЕС идват у нас по-евтино. Там договорите между фермерите и преработвателните фирми са на фиксирани цени и когато стопанинът произведе повече той търси бързо пазар и го намира в България“, обясни Зоров. По думите основният внос на мляко идва от Германия, Унгария, Полша и по-малко от Словакия. Според Иван Грънчаров, от УС на асоциацията млякото доставяно от други страни от ЕС не оказва голяма влияние на пазара в България, защото то не може да се влага в продукти по БДС. „То е по-скъпо, но е много по-качествено и има сигурност на заявките, които се изпълняват бързо и в исканото количество“, обяснява той. Според него и на мандрите, и на потребителите в България. „Млекопреработвателите до 5 години ще бъдат убити от палмата. Става все по-зле. Отчетите, че е намаляло производството на имитиращи продукти не са верни, защото се отчитат само легалните продукти. Вече над 60% от млечните продукти са имитация“, смята Грънчаров и прогнозира, че това ще удари и туристическия бизнес. Мандраджията призова за пълна забрана на хидрогенираните растителни мазнини в хранителната промишленост. В доклада на CAPA се прогнозира количествата използвани растителните хидрогенирани мазнини (основно палмова) при производството на сирена в България да се запази на нива около 10-11 хил. т поради съществуващото търсене за продукти в ниския ценови клас. През тази година според авторите на анализа броят на млечните крави може леко да се покачи до 255 хил. животни, след като през 2017 г. се отчете 7% намаление. Наблюдаваното задържане в броя на млечните животни в последните години се дължи основно на увеличената подкрепа, но което води до ниска ефективност и оттам до по-ниска конкурентоспособност.", "date": "2018.11.06", "title": "Всяка четвърта бучка сирене от вносно мляко"}
{"url": "https://www.monitor.bg:443/bg/a/view/plovdiv-v-top-10-na-gradovete-s-naj-zamyrsen-vyzduh-148861", "text": "Вторият по-големина град попада на 9-то място по ниво на замърсяване на въздуха. Това показва класацията Pollution Index 2018 Mid-Year, съставяна от специализирания сайт numbeo.com. Македонският град Тетово е с най-мръсен въздух в Европа, след което се нарежда италианският Неапол и столицата на съседите ни Скопие. Показателят на индекса за замърсяване при лидера в класацията е 97,57 пункта, вторият и третият съответно са с 84,61 и 82,17 пункта. В топ 10 на най-замърсените европейски градове влизат още албанската столица Тирана, италианският град Торино, румънската столица Букурещ, тази на Босна и Херцеговина - Сараево, полският Краков, българският Пловдив, а също и столицата на Украйна - Киев. Пловдив с коефициент 68.46 попада на 3-то място сред градовете в Източна Европа със замърсен въздух, челните места в региона са заети от Букурещ и Краков, където нивата на замърсяване са съответно 73.24 и 71.09. Участието ни в челната десетка в Източна Европа обаче не приключва само с Градът под тепетата. На 5-то място е София с 65.14, а на опашката е и морската ни столица Варна с 60.19. Русия също участват с повече от 1 град – Петербург (64.47) и Москва(63.02). Въздухът е най-чист в скандинавските страни, където отчетените стойности не надминават 17 в индекса за замърсяване. Последните места за взети именно от Хелзинки, Рейкявик и Цюрих със съответно 13.49, 15.57 и 16.42.", "date": "2018.11.06", "title": "Пловдив в топ 10 на градовете с най-замърсен въздух "}
{"url": "https://www.monitor.bg:443/bg/a/view/kapital-citira-sobstvenite-si-lyji-148862", "text": "Флагманът на Фабриката за фалшиви новини, координирана от олигарха Иво Прокопиев, „Капитал“ продуцира нова манипулация по адрес на нашия издател Делян Пеевски. Този път сюжетът е, че Пеевски искал да контролира подслушванията, понеже сред кандидатите за членове на Бюрото за СРС-та бил „близкият до него Илко Желязков“. Сюжетът може и да е нов, но рецептата за забъркване на фалшива новина е стара. Ветрилото от сайтове на олигархията продуцира еднотипни измислици без никакъв източник и доказателства и когато се наложи, уж сериозна медия като „Капитал“ се позовава на тях, пишейки „според медийни публикации“. Така е и с измислената връзка на Илко Желязков и Делян Пеевски. Първата публикация по тази опорна точка е именно на „Капитал“ и е базирана „според слухове“. Това се случва в началото на миналата година. През този период сателитни сайтове на олигархията като „Фрогнюз“ и „Медиапул“ периодично посвещават по някоя публикация по тази опорна точка, позовавайки се на слухове. И накрая, когато трябва да се създаде фалшива новина по конкретен повод, „Капитал“ вече представя тази измислена връзка, като твърди, че „във всички медийни публикации го пишело“. Само че „всички“ публикации са натрупани в интернет от сайтове от Фабриката за фалшиви новини. Класически пример за Гьобелсова пропаганда, при която една лъжа, повторена сто пъти, се превръща в истина. В пороя от фалшиви новини не беше пожалено и семейството на нашия издател. Личният паж на банкера беглец Цветан Василев - Мирослав Иванов, пусна поредната манипулация по адрес на майката на Делян Пеевски Ирена Кръстева. Иванов призова да бъде направена проверка на г-жа Кръстева, разчитайки на късата памет на обществото. Причината е, че още през 2015 г. Ирена Кръстева в отворено писмо до медиите предостави справка от Централния кредитен регистър, от която е видно, че нито тя, нито управляваните от нея фирми имат задължения към КТБ, а всички предишни кредити са били погасени с реални плащания, а не с прихващания и/или други инструменти.", "date": "2018.11.06", "title": "„Капитал“ цитира собствените си лъжи"}
{"url": "https://www.monitor.bg:443/bg/a/view/angelkova-se-sreshtna-v-london-s-egipetskija-si-kolega-ranija-al-mashat-148860", "text": "По време на международното туристическо изложение World Travel Market (WTM), което се провежда в британската столица Лондон, министърът на туризма Николина Ангелкова разговаря с Рания Ал-Машат, министър на туризма на Египет. Рания Ал-Машат изтъкна, че България става все по-привлекателна дестинация, тъй като предлага разнообразен и качествен туристически продукт. Министрите обсъдиха и предстоящото споразумение за сътрудничество в туризма, което се очаква да бъде подписано между двете министерства в началото на 2019 г. Българският министър обърна внимание върху политиката на България да развива устойчив туризъм чрез популяризиране на културното наследство. Наша е идеята за създаване на обща карта на европейските културно-исторически забележителности, както и на общ балкански туристически маршрут, чиято основна тема е наследството на ЮНЕСКО. Тя добави, че всички тези инициативи ще допринесат за дългосрочното и устойчиво нарастване на сектора в национален план и на европейско ниво, както и привличането на повече посетители от далечни пазари, към България и Стария континент.", "date": "2018.11.06", "title": "Ангелкова се срещна в Лондон с египетския си колега Рания Ал-Машат"}
{"url": "https://www.monitor.bg:443/bg/a/view/v-sofija-umen-kvartal-iznikva-ot-ruinite-na-industrialna-zona-148849", "text": "Високо технологичен квартал ще бъде изграден на територията на бившата НПЗ \"Хладилника“, в района до бул. „Черни връх“ и ул. „Сребърна“ с новия пробив, който тръгва към Борисовата градина. В доскоро изцяло индустриалното пространство, известно по соцвремето като научно-производствена зона (НПЗ), са планирани мащабни инвестиционни проекти от няколко международни и местни инвеститора. „В момента се опитват с помощта на общината и главния архитект на столицата Здравко Здравков да се синхронизират проектите, така че и да имат възможност да имат обща комуникационна, транспортна и велосхема“, коментира пред „Монитор“ Иван Велков, заместник-председател на Столичния общински съвет. Темата вече беше коментирана и от главният архитект, по думите му на пръв поглед изоставени зони имат голям потенциал в развитието на подземната и надземната инфраструктура, както и в довеждащите връзки до тях. Освен „НПЗ Хладилника“ според Здравков и НПЗ „Червена звезда“ се превръща в зона за ново и луксозно строителство. По думите на Велков в близост до Зоологическата градина ще бъдат издигнати офисни и жилищни сгради, а защо не и на детски градини и училища, със синергиен подход между различните процеси и участници, което се случва за първи път в София. Взаимното планиране ще даде възможност да не използва максималната плътност на всеки отделен парцел и да не се строи до максимума, за В бъдещия квартал има планирано езеро, а Столична община подготвя чрез партньорски организации проект за влажна зона, която ще бъде нещо средно между резерват и парк. Планира се тя да бъде в района на „Черни връх“ и „Околовръстното“. Припомняме, че в средата на годината, по време на срещата „16+1“ у нас, бе подписано споразумение между китайски компании и Центъра за насърчаване на сътрудничеството в областта на селското стопанство между Китай и страните от Централна и Източна Европа. Според договорката на 20 км от София ще бъде изграден първия „умен град“ в Европа за 1,1 млрд. евро.", "date": "2018.11.06", "title": "В София: „Умен“ квартал изниква от руините на индустриална зона"}
{"url": "https://www.monitor.bg:443/bg/a/view/nameriha-kenguroto-kiki-148844", "text": "В ранния следобед във вторник кенгуруто беглец Кики беше открито в местността Чифлишко поле край Сандански,  на метри от новостроящия се ЛОТ на автомагистрала „Струма“. Кики беше открит в оранжерията с ранни зеленчуци на Йордан Стоянов, който е подал сигнал в общината, че избягалото животно е там. В акцията по залавянето  се включиха 8 работници от отдел “Озеленяване” към общината, начело с началника Георги Каменаров.  Припомняме, че рано сутринта на 22 октомври кенгурото, което от няколко месеца забавляваше санданчани в открития наскоро зооатракцион избяга, след като здраво подпийнал разби оградата на зоокъта. След 16 дни оперативно-издирвателни мероприятия, в които се включиха доброволци, курортисти, деца и баби кенгурото беше открито и върнато в зооатракциона. Припомняме, че преди около 2 месеца кметът на Сандански Кирил Котев откри Атракционен център за животни, който постепенно се превръща в зоопарк. Муфлони, 4 кенгура, сърни, кошута, елен, фазани и пауни вече радват деца и туристи. Атракциона е разположен в източната част на парка на Сандански, на 2 дка площ по пътя към местността Попина лъка. В Сандански се възстановява зоокътът, в който преди 30 години спокойно се разхождаха между деца, родители и туристи пауни, сърни и елени.", "date": "2018.11.06", "title": "Намериха кенгуруто Кики"}
{"url": "https://www.monitor.bg:443/bg/a/view/nov-mehanizym-za-kontrol-na-zakuskite-v-uchilishte-148845", "text": "Образователният министър Красимир Вълчев обмисля да предложи механизъм за партньорство по отношение на контрола на качеството на закуските, доставяни в училище. Той ще бъде съвместен със структурите към Министерството на земеделието и Министерството на здравеопазването. Вълчев заяви това по повод зачестилите сигнали за мухлясали закуски в училище. Той добави, че храните, които се доставят, трябва да отговорят по качество на Наредбите на министерството на земеделието. Те обаче не е обхващали закуските на децата от 1 до 4 клас. Затова миналата седмица са предложени нормативни промени, с които да се обхванат и тези храни.  Освен това средствата за закуски са увеличени с 8 млн. лв, което да позволи на директорите да сключват договори на по-високи цени. \"Убедени сме, че тези промени ще допринесат за подобряване на качеството.\", заяви Вълчев. ", "date": "2018.11.06", "title": "Нов механизъм за контрол на закуските в училище"}
{"url": "https://www.monitor.bg:443/bg/a/view/dyrjavata-vzema-4-ot-11-te-deca-na-ciganska-familija-148847", "text": "Най-голямото от хлапетата е родено през декември 2013 година, а най-малкото през юли 2017 година. На практика разликата между тях е от по година. Те ще бъдат настанени в три различни приемни семейства от едно село, каза шефът на Областната социална служба в Хасково Стефан Манахилов. Семейството има общо пет живи деца, като най-голямото момче е вече на 21 години и като пълнолетно лице е извън закрилата на социалните. Това не е първият случай, в който се налага намеса на държавата в защита на децата в това семейство. През 2012 година са били изведени още четири деца от фамилията, заради лошите битови условия и липсата на грижи. Те са били настанени при роднини временно, а след това вписани в регистрите за осиновяване. Георгиеви имат и три починали деца. В момента психолози работят и с изведените деца, и със съпрузите. „Най-важната ни мисия е да помогнем на двойката да повиши сексуалната си култура. Ще съдействаме и за подобряването на битовите условия. Целта е, ако се стигне до етап, в който тези родители успеят да водят друг начин на живот, децата да бъдат върнати отново при тях.“, посочи Стефан Манахилов. „На двуседмичното бебе не е отказван преглед. Не му е било назначено джи пи, защото в Харманли има голям недостиг на педиатри. Това обаче не означава, че някой е отказал да го прегледа“, казаха от Лекарската колегия в Хасково.", "date": "2018.11.06", "title": "Държавата взема 4 от 11-те деца на циганска фамилия"}
{"url": "https://www.monitor.bg:443/bg/a/view/snegorinite-na-post-v-ochakvane-na-snejinkite-148850", "text": "В бойна готовност за първия сняг са вече снегорините. Цяла армия от машините е паркирана на магистрала „Люлин“ преди тунелите за Перник, за да лови снежинките още преди да са паднали.", "date": "2018.11.06", "title": "Снегорините на пост в очакване на снежинките"}
{"url": "https://www.monitor.bg:443/bg/a/view/nacionalnata-gimnazija-v-teteven-s-remont-za-1-3-mln-lv-148855", "text": "Национална професионална гимназия по горско стопанство и дървообработване \"Сава Младенов\" в град Тетевен ще посрещне 110 - годишнината си с изцяло реноворана сграда. Ремонтът е направен  по ОП\" Региони в растеж\" с близо 1,3 млн. Образователни мистърът Красимир Вълчев преряза лентата на обновената сграда.. Ремонтът обхваща 4 сгради на училището - основен учебен корпус, физкултурен салон, общежитие и столовата. \"На общежитието, физкултурния салон и столовата подменен изцяло покривът, дограма, сложена е външна топлоизолация. Подменена е и топлоинсталацията, сложени са нови радиатори\", обясни Тони Стоев, който отговаря за изпълнението на проекта. Освен това, навсякъде е сложено лед осветление и нова система за пожароизвестяване. В салона са сложи и прожектори. В основната, която е паметник на културата, не е работено по фасадата, сменено е само отоплението и силовата инсталация, която не издържала на напрежението. В основната сграда са оборудвани два компютърни кабинета с 34 мощни компютъра. Необходими са още 50 хиляди за оборудването на столовата и кухнята с нови уреди, обясни още Стоев.  Общежития пък се изпълват от 118 деца, които са разположени на първия и втория етаж от общото трите в сградата.  Допълнително е сложен и асансьор, а в основната сграда механична рампа, които да позволят придвижването на децата с увреждания. В училище учат над 300 деца от цяла България. По - рано същия ден Вълчев посети и основно училище „Георги Бенковски“ в село Черни Вит, в което се изучават разширено народни инструменти и народно пеене. Там той чу изпълненията на ученици и им пожела да продължават по същия начин. Школото е носител на множество награди от състезания, а възпитаниците му продължават средното си образование в някои от най - добрите музикални училища я България. ", "date": "2018.11.06", "title": "Националната гимназия в Тетевен с ремонт за 1,3 млн. лв. "}
{"url": "https://www.monitor.bg:443/bg/a/view/vseki-chetvyrti-v-nova-agencija-chinovnik-148854", "text": "В новата Държавна агенция за пътна безопасност всеки четвърти ще бъде назначен. Общата численост на служителите ще бъде 39 души. Това става ясно от публикуваното постановление на Министерски съвет, с което ще бъде създадено новата структура. Очаква се агенцията да заработи от началото на следващато година и ще се ръководи от бившия зам.-министър на регионалното министерство Малина Крумова. Структурата освен председател е предвидено да има политически кабинет, в който ще влизат неговият заместник и експерт за връзка с обществеността. Също така главен секретар, трима човека в отдел „Инспекторат“, един човек ще бъде финансов контрольор , а 9 човека ще се занимават с „Административно-правно и финансово-стопанско обслужване“. Така от общо 39 човека, които ще бъдат назначени първоначално в новата Държавна агенция за пътна безопасност, 22 ще се занимават с оперативната и експертна дейност. Новата структура трябва да подобрява координацията на пътната безопасност, да обезпечава политиката по пътна безопасност „с обективни, безпристрастни и всеобхватни данни и анализ“. Също така трябва да осигурява мониторинг и контрол на резултатите от прилагането на политиката и оценка на ефективността на предприетите действия, да изпълнява мерките за осигуряване на пътна безопасност във всички текущи проекти по РПМ и да подобрява информираността на обществото.", "date": "2018.11.06", "title": "Всеки четвърти в новата агенция за пътна безопасност ще бъде чиновник"}
{"url": "https://www.monitor.bg:443/bg/a/view/katadjii-sprjaha-10-godishen-djigit-148843", "text": "Невръстен шофьор от врачанското село Бързина е спипан да върти волана на „Форд” между съседните села Хайредин и Ботево, съобщиха от областната дирекция на МВР. Патрулиращи полицаи спрели за проверка колата в понеделник следобед и с изумление видели, че тя е управлявана момче, което се оказало само на 10 години. До него се возил и баща му. 38-годишният мъж обяснил, че давал на сина си първите уроци по кормуване. Това обаче не попречило на ченгетата да го санкционират. Те свалили регистрационните табели на „Форд“-а и съставили акт на безразсъдния му собственик. ", "date": "2018.11.06", "title": "Катаджии спряха 10-годишен джигит"}
{"url": "https://www.monitor.bg:443/bg/a/view/goranov-visi-za-ticha-148838", "text": "Капитанът на „Левски“ Иван Горанов е под сериозна въпросителна за гостуването на „Черно море“ в събота. Бранителят продължава да не тренира с основната група на „сините“ и работи по индивидуална програма, включваща само бегови упражнения. Националът пострада в злополучния за „Левски“ мач с „Черно море“ от 1/8-финалите за купата на България и напусна терена с разкъсани мускулни влакна на корема и натъртени ребра. Заради болките Горанов се очаква да започне по-интензивни занимания едва утре и треньорът Славиша Стоянович едва ли би рискувал с пускането му сред титулярите в събота. Треньорският щаб на „сините“ разполага с не лоша алтернатива в лицето Луис Нганиони, който направи отличен дебют срещу „Ботев“ (Пд). В същото време „Черно море“ загря за „сините“ с двустранна игра с юношите старша възраст. За тима на мъжете участие взеха футболистите, които не играха срещу „Ботев“ (Враца) от изминалия кръг. Юношите на Мартин Христов, които са лидери в класирането на елитната група до 19 години, стояха добре срещу батковците и през двете полувремена по 30 минути, но отстъпиха с 1:3. В отбора има играчи с леки болежки, които обаче се очаква да отшумят до мача с „Левски“ в събота от 15 ч. на стадион „Тича“.", "date": "2018.11.06", "title": "Горанов виси за „Тича“"}
{"url": "https://www.monitor.bg:443/bg/a/view/finansovi-izmami-chrez-kolcentrove-148831", "text": "Група за финансова измама чрез колцентрове е разбита от ГДБОП, съобщиха зам.-главният прокурор Иван Гешев, наблюдаващият делото спецпрокурор Ваня Христева и началникът на отдел „Компютърни престъпления към ГДБОП Явор Колев. Разкритата организирана престъпна група е извършвала непозната до момента измама чрез колцентрове и интернет платформи, която обаче е хит в Европа и набира популярност в целия свят. Лидер на бандата е 50-годишен израелски гражданин, а организатори на схемата заедно с него са сръбски гражданин и 28-годишен българин. Израелецът всеки месец идвал в България да наглежда „бизнеса“ и при последното му пристигане бил арестуван. На 2 ноември спецпрокуратурата е поискала постоянен арест за тримата обвиняеми за измами в големи размери и съдът е наложил най-тежката мярка за неотклонение. Разследващите обясниха, че подробно е изяснен механизмът на измамата-в София били създадени 2 колцентъра с множество служители. Работата им била да предлагат търговия с платежни инструменти, инвестиции на борсите, покупки на петрол и злато. Брокерите били обучени при комуникацията да не се представят с истинските си имена, а с фалшива самоличност. Били създадени 7 интернет сайта, който са на хостинг в Естония, те нямат разрешение от Комисията по финансов надзор в България, нито от регулаторните органи на други европейски държави. Логото им било на лиценз от частна новозеландска компания, чиято абревиатура е сходна с тази на един от регулаторните органи на ЕС. „Жертвите били зарибявани с реклами по интернет. След като осъществявали контакт с т.нар. брокери, те им обещавали огромни печалби с малки инвестиции. Оставяли впечатление у жертвата, че се намират във Великобритания в сериозна инвестиционна компания и техните инвестиции са абсолютно защитени“, разказа Явор Колев. След като човекът бил убеден, той започвал да превежда пари по платформите, имало финансови отдели в колцентровете и централа в Украйна чрез която средствата били разпределяни по различни банкови сметки в целия свят, за да се загубят следите. Най-ниската еднократна инвестиция била 300 евро. В първите дни у клиента била създавана представа, че печели, но това било само виртуално. Имало случай, когато му било обяснявано, че борсата се е сринала за определен продукт, но трябва да преведе още пари, за да бъде направена нова инвестиция, която ще е печеливша. Има жертви, които са направили над 10 парични превода. Когато обаче клиентът искал да се откаже или да изтегли парите от печалбата, на акаунтът му било изписвано, че всичко е изгубил и връзката с него прекъсвала. По принцип тя била едностранна само от брокерите чрез интернет телефонията. Разследващите казаха, че има случаи, когато при опит да се анулира превод започвали заплахи по телефона. До момента са установени 17 пострадали от измамата, но се предполага, че са много повече, тъй като някои „изгорели“ се срамуват да се оплачат. Всички те са българи. Един от измамените е загубил над 100 000 евро. Общата суми, които били преведени на мошениците са над 300 000 евро, над 80 000 щатски долара и над 60 000 лв. До момента няма доказателства срещу брокерите, те твърдели пред разследващите, че смятали, че развиват реална търговска дейност макар и с фалшиви имена, шефовете ги били убедили, че това е заради тяхната сигурност. Когато някои от брокерите осъзнавали, че участват в измамна схема, веднага били уволнявани и на техни места наемани нови служители, обикновено младежи. Предстоят разпитите на десетки свидетели. Няма данни да има други такива колцентрове в България, но имало опити за изграждане на подобни в Сърбия и Македония.", "date": "2018.11.06", "title": "Разбиха банда за финансови измами с колцентрове"}
{"url": "https://www.monitor.bg:443/bg/a/view/barnie-ima-li-tvyrda-granica-s-irlandija-njama-da-ima-sdelka-za-brekzit-148852", "text": "Европейският съюз няма да сключи с Великобритания споразумение за напускане и/или да й даде преходен период след Брекзит, ако няма сделка, предотвратяваща \"твърда\" граница в Ирландия. Това заяви днес главният преговарящ на ЕС Мишел Барние, цитиран от Ройтерс. Той каза, че ще се стреми към постигане на съгласие за 100 процента от проектоспоразумение за Брекзит. \"Все още не сме на 100 процента\", каза Барние на обща пресконференция със словашкия министър-председател Петер Пелегрини. \"Това, което липсва, е решение по въпроса за Ирландия\", заяви главният преговарящ на ЕС за Брекзит. \"Без такова решение няма да има споразумение и няма да има преходен период. Това е сигурно\", каза той. По думите му ЕС се стреми да подобри своето предложение за т.нар. подсигуряване, насочено към запазване на ирландската граница отворена независимо от последиците от Брекзит, но то трябва да бъде приложимо, работещо и при всякакви условия. \"То не може да има крайна дата. Трябва да бъде приложимо, ако и докато не бъде намерено друго решение\", заяви Барние. В отделно изказване по белгийската телевизия Ер Те Бе Еф той заяви, че засега не може да обяви, че постигането на сделка е близо. Според политическия редактор на Би Би Си Лора Кюнсбърг Великобритания и ЕС могат да постигнат достатъчен напредък за споразумение до края на седмицата. \"На министрите е казано да бъдат готови за ново правителствено заседание, може би дори в края на тази седмица, защото е възможно дотогава да има достатъчно движение за натискане на копчето за сделка\", заяви тя в Туитър.", "date": "2018.11.06", "title": "Барние: Има ли „твърда“ граница с Ирландия, няма да има сделка за Брекзит"}
{"url": "https://www.monitor.bg:443/bg/a/view/treti-trup-v-marsilija-148851", "text": "Пожарникари извадиха тялото на трети загинал изпод развалините на двете срутили се вчера сгради в Марсилия, предаде АП. Говорител на противопожарните служби в южния френски град каза, че тялото е на мъж. Преди това бяха извадени труповете на още един мъж и на една жена. По-рано днес АФП цитира вътрешния министър на Франция Кристоф Кастанер, че загиналите са вероятно между трима и осем. Предполага се, че в момента на катастрофата в едната сграда са пребивавали най-малко 12 човека, а другата е била необитаема.", "date": "2018.11.06", "title": "Трети труп в Марсилия "}
{"url": "https://www.monitor.bg:443/bg/a/view/byrnev-sviri-na-kitara-i-pee-rok-v-divata-patica-148839", "text": "Ялмар Екдал (Иван Бърнев) свири на електрическа китара и пее алтернативен рок в новия спектакъл на Народния театър по класическата пиеса на Хенрик Ибсен „Дивата патица“, създадена през 80-те години на ХІХ век. Специално за постановката композиторът Асен Аврамов е направил авторски версии на парчетата Photographic на Depeche Mode и Love is blindness на U2. Съпругата на Ялмар – Джина (Ана Пападопулу) обработва снимки на лаптоп, а дъщеря им Хедвиг (Елена Телбис) помага в семейното фотоателие в кежуъл облекло. Режисьорът Крис Шарков, чиито пристрастия към хладната и най-често безпощадна към човешките „пробойни“ драматургия са неоспорими, е пренесъл историята на песимистичния норвежец в наши дни. За това просто няма никаква логическа пречка. Защото все още не сме си отговорили на станалите модерни в онова време въпроси. Дали да живееш в комфортната лъжа, която устройва всички, или да прегърнеш неудобната истина, която те прави камикадзе в собствения ти живот? Миролюбиво, компромисно съжителство ли да поддържаме с другия пол, или да го „взривим“, обвинявайки го за всичките си съдбовни беди? Технологиите ще улеснят ли „сканирането“ на душите, или направо ще ги заместят? Отговорни ли сме за изпитанията, които ни връхлитат, или изкупваме кармата на предците си?... „Дивата патица“ е за оная крехка птица, символизираща благородната личност, застигната от гибел поради безчувствеността на обществото, която 11 години по-късно Драматургията на северния титан Ибсен, която Крис Шарков е интерпретирал дръзко и ярко, не утешава героите със сантименти, не им дава опрощение и изход. Удобството на илюзиите или истината на всяка цена: на камерната сцена в Народния се срещат челно двете концепции за живота, въплътени в персонажите на Сава Драгунчев и Цветан Алексиев – уклончивия д-р Релинг и Грегерш Верле – яростен месия, на моменти малко нещо резоньор, на моменти шут, иронизиращ с анималистични етюди заспалите в заблудите си хора. Полето, където те се сблъскват, е животът на Ялмар, който е постигнал задоволителна хармония в семейството, стабилност в професията и е на прага на амбициозно откритие... Но ще си струва ли всичко това след разкритията на какво се крепи привидният му просперитет? Възненавидял предателската изневяра на своя баща, докарала майка му до самоубийство, пристигнал в бащиния дом от Берлин, както един модерен Грегерш иска да демаскира всички измами, оплели три поколения. Казват, пътят към ада е покрит с добри намерения... Алексиев е свръхекспресивен в ролята, играе с ръце, с цяло тяло, изчистил е дори някои недостатъци на артикулацията. Най-шеметни дълбини в превъплъщението си от умерено удовлетворение до разкъсващо отчаяние и трагизъм обаче постига невероятният Иван Бърнев като Ялмар. На висота са всички в актьорския екип, споменати дотук или не: Валентин Ганев като бизнесмена Верле-баща, Илиана Коджабашева като младата му нова жена, „студентът по теология“ Васил Илиев. Реализирана като съвременна психологическа драма от Шарков, по мощта на въздействие върху зрителите „Дивата патица“ може да съперничи на натежалите от номинации „Лисичета“ на същата сцена.", "date": "2018.11.06", "title": "Бърнев свири на китара и пее рок в „Дивата патица“"}
{"url": "https://www.monitor.bg:443/bg/a/view/11-meseca-uslovno-za-britanskija-bijach-ot-slynchev-brjag-148830", "text": "11 месеца „лишаване от совбода“ условно получи Дани Джеймс Кнот , който преби възрастен турист и нападна двама българи в хотел в \"Слънчев бряг\". Това е решението на Окръжния съд в Бургас от днес. Изпълнението на наказанието е с 3 години изпитателен срок. Обвиняемият е признал вината си. Историята на инцидента е от септември миналата година. Тогава британецът удари с юмрук в лицето служител на хотела и нападна с ритници друг негов колега. По-късно на петия етаж нападна възрастен турист от Шотландия, като го събори на земята с ритници. Побоят е запечатан от видеокамерите в хотела. Наложеното наказание е общо за трите престъпни деяния, уточниха от съда в Бургас. Споразумението е окончателно и има сила на влязла в законова сила осъдителна присъда.", "date": "2018.11.06", "title": "11 месеца условно за британския бияч от „Слънчев бряг“"}
{"url": "https://www.monitor.bg:443/bg/a/view/vodachite-s-narushenija-s-do-chetiri-pyti-po-skypa-grajdanska-148841", "text": "Високорисковите шофьори на пътя ще плащат до 400% по-висока „Гражданска отговорност“ от базовата премия. Това са част от промените, които са заложени в проекта на наредба за застрахователната премия, в зависимост от поведението на водача на МПС, известна като „бонус-малус“. Идеята на въвеждането на системата е и да наказва финансово тези, които имат много нарушения. Комисията за финансов надзор е приела вчера на първо четене наредбата, резултат от работата на междуведомствена работна група. В средата на тази година международният консултант по въвеждането на „бонус-малус“ предложи 11 варианта, от които експертите на КФН, транспортното министерство и МВР са избирали. Предвидени са общо 20 класа, като базовият клас е равен на базовата застрахователна премия – премията, както е определена от застрахователя без допълнителни изменения. Налице са седем класа бонус (1-7), които ще се прилагат по отношение на собствениците на автомобили с безрисково поведение на пътя и за които премията ще се намалява. Ще има и дванадесет класа за малус (9-20), които ще се прилагат спрямо собствениците на автомобили с рисково поведение на пътя, спрямо които премията ще се увеличава, като максималното увеличение ще бъде 400% (четири пъти) спрямо базовата премия. При въвеждане на системата всички собственици на МПС-та и автомобили ще бъдат поставени в базовия клас и няма да получават нито увеличение, нито намаление на застрахователната премия. Ако в рамките на една година от започването на системата не са причинени нарушения по пътя, нито са изплащани обезщетения за причинени вреди, съответният собственик или автомобил ще преминава в следващия по-нисък „бонус-малус“ клас и при следващо сключване на застраховката ще получава намаление. Когато са причинени вреди или нарушения при движението по пътищата „бонус-малус“ класът на собственика, съответно на автомобила, ще расте и при последващо сключване на застраховка „Гражданска отговорност“ на автомобилистите премията ще се увеличава. Нарушенията в зависимост от тяхната тежест са класифицирани в 7 категории. Най- леките нарушения са класифицирани в първа категория и ще увеличават „бонус-малус“ класа с една степен. Най-тежките нарушения са класифицирани в седма категория с деветнадесет степени, като собственикът или автомобилът отиват в най-високия „бонус- малус“ клас. За да се избегнат манипулации, и при неговото прехвърляне, както и при прекратяване на регистрацията. Проектът на наредба и мотивите, както и докладът на консултанта са публикувани на страницата на Комисията за финансов надзор за обществено обсъждане в рамките на следващия месец.", "date": "2018.11.06", "title": "Водачите с нарушения с до четири пъти по-скъпа „Гражданска“"}
{"url": "https://www.monitor.bg:443/bg/a/view/jena-zadigna-djibrite-prasetata-i-turshijata-na-gadjeto-si-148834", "text": "Жена отмъсти на гаджето си като му задигна джибрите за ракията, прасетата и туршията. 22-годишната девойка от свиленградското село Щит посегнала на най-милото на приятеля си, след като се скарали. С три години по-голямата жертва на наглата кражба изпаднала в почти прединфарктно състояние, когато се прибрала в дома си и заварила, че подготвените за зимата запаси ги няма. Той заподозрял безпардонни крадци, които с цялата си наглост му отмъкнали 300 литра джибри за ракия, 2 телевизора, мобилен телефон и кубик и половина дърва, които приготвил за изваряването на огнената вода. Освен това му нямало 3 вече пораснали прасета и зимнина. Той не се забавил и веднага подал сигнал в полицията. Униформените бързо стигнали до извършителя. Оказало се, че това е приятелката на потърпевшия. Двамата живеели на семейни начала. Освен друго, той бил приютил и нейните роднини. Крадлата е задържана, а полицията продължава да издирва прасетата, джибрито и зимнината на клетника.", "date": "2018.11.06", "title": "Жена задигна джибрите, прасетата и туршията на гаджето си"}
{"url": "https://www.monitor.bg:443/bg/a/view/triznachkata-lubov-rodi-dyshterichka-snimka-148833", "text": "Риалити героинята Любов Станчева, позната на редовия зрител като една от тризначките от „Биг Брадър“, роди първата си рожба. Макар медиите дълго да спекулираха, че блондинката ще става мъжка майка, днес тя гушна дъщеричка. Момиченцето носи името Виктория и се появи на този свят с тегло от 4 кг и 200 гр. Другите две попълнения от триото, прочуло се с изрази от типа побързаха да се похвалят, че са станали лели. Припомняме, че сестрите, които през септември навършиха 33, от няколко години са се устроили в пределите на Лондон. Наскоро се появиха спекулации, че те ще се завърнат на родна земя, за да влязат в актуалния сезон на „Биг Брадър: Most Wanted”. Макар това да не се случи, феновете на предаването не пропускат да изразят надежди да видят на екран тризначките и други запомнящи се участници, като Пацо, Нед и Стойка.", "date": "2018.11.06", "title": "Тризначката Любов роди дъщеричка (СНИМКА)"}
{"url": "https://www.monitor.bg:443/bg/a/view/deca-prosylziha-hubchev-i-sybraha-levski-i-cska-148836", "text": "Млади футболни таланти успяха да просълзят селекционера Петър Хубчев, който бе гост на церемонията по награждаването на победителите в тазгодишното издание на програмата „Децата и футболът“. 16 деца получиха персонални купи и спoртна екипировка, а наставникът на националите се впечатли от емоционалните им реакции. „Това са много чисти и искрени деца. В понеделник имаше важно за българския футбол събитие с представянето на книгата на Христо Стоичков. Това дори е по-важно, защото е за бъдещето ни“, отбеляза Хубчев, който бе един от награждаващите. В компанията на националния селекционер бяха още Кирил Десподов и Божидар Чорбаджийски от ЦСКА, както и Габриел Обертан и Жерсон Кабрал от „Левски“. „В очите на тези деца се видя голямо вълнение. Видях най-истинските сълзи тук. Дано все така да се обръща внимание на детско-юношеския футбол. Аз им пожелавам само да са здрави и да имат хъс в трудните моменти“ сподели Хубчев. Междувременно стана ясно, че титулярният страж на „А“ отбора Пламен Илиев ще виси до последно за мачовете с Кипър и Словения от Лигата на нациите. Той е с разтегнати връзки на коляното, като следващата седмица ще стане ясно дали ще е на разположението на селекционера.", "date": "2018.11.06", "title": "Деца просълзиха Хубчев и събраха „Левски“ и ЦСКА"}
{"url": "https://www.monitor.bg:443/bg/a/view/enrike-kacna-s-chasten-samolet-v-sofija-148822", "text": "Латино идолът Енрике Иглесиас кацна в София снощи, а тази вечер ще отправи музикален поздрав пред 15 000 български фенове. Не е изключено суперзвездата сам да е долетял до България, тъй като има лиценз за пилот. Той дори е управлявал личния си еърбъс, който е на около 10 години, преди да има законното право да го прави. Причината – певецът е обсебен от летенето. Той не знаеше как се лети, но защото обича самолети, го направи така или иначе“, шегувал се е неведнъж хитмейкърът. Затова определя сумата от 3, 6 милиона долара, с която се е разделил за да се сдобие с частния си самолет, като напълно оправдана. Летателният апарат на Иглесиас е от серията Gulfstream IV и разполага с всичко необходимо за звезда от неговия ранг. Бели фотьойли с кожена тапицерия, масички, на които често играе покер с приятели, баня и любимата му „стая“ вътре - голяма спалня. Певецът дори е празнувал рождения си ден на борда. В денят на концерта си в зала „Арена Армеец“, Енрике се отдаде на заслужена почивка и не пожела да напусне хотела си, научи „Монитор“. 43-годишният секссимвол започна репетиции за шоуто си Аll The Hits Live около 16 ч., поради което не намери време да обиколи забележителностите в столицата. Организаторите от \"Арт БГ\" уверяват, че Малко преди спектакъла, той отправи следното предизвикателство към родните меломани: да изработят най-красивия и оригинален плакат, да го вдигнат във въздуха и да привлекат вниманието на звездата чрез възгласи. Победителят печели възможността да припява най-големите му хитове директно от сцената. При предишна визита на изпълнителя на Bailando в Българи в края на 2015 година той закъсня солидно за шоуто си и излезе под светлината на прожекторите с пукната вежда, след инцидент в Лисабон. Придвижването си тогава Енрике осъществи с частния самолет на друга голяма звезда и свой близък приятел – Антонио  Бандерас.", "date": "2018.11.06", "title": "Енрике кацна с частен самолет в София"}
{"url": "https://www.monitor.bg:443/bg/a/view/ludogorec-predupredi-za-rasistki-skandiranija-148837", "text": "Ръководството на „Лудогорец“ се обърна със специално предупреждение към своите привърженици преди предстоящия домакински двубой от Лига Европа срещу АЕК (Ларнака) утре от 22 ч. „Расистките скандирания, както и използването на лазери от трибуните по време на мача, са абсолютно забранени“, обявиха шампионите чрез своя сайт и напомниха, че всички привърженици ще подлежат на щателна проверка по входовете, като забранените предмети ще бъдат изземвани. На стадиона няма да бъдат допускани и фенове в нетрезво състояние, с оръжия, опасни предмети, пиротехнически средства, запалки, бутилки, както и шишенца парфюм и дезодорант. „Призоваваме привържениците да дойдат на „Лудогорец Арена“ по-рано, за да се избегне струпване по входовете. За да се улесни пропусквателния режим, феновете трябва да слушат инструкциите на стюардите и полицията“, съобщиха още разградчани. Официалната пресконференция на Антони Здравков и капитана Светослав Дяков ще бъде днес от 12 ч., а последната тренировка на шампионите преди двубоя с кипърския тим е от 18.30 ч. на клубната база.", "date": "2018.11.06", "title": "„Лудогорец“ предупреди за расистки скандирания "}
{"url": "https://www.monitor.bg:443/bg/a/view/spaseni-sykrovishta-grejvat-v-arheologicheskija-muzej-148842", "text": "Изложба „Спасени съкровища на България“ може да се види от днес до 27 януари в Националния археологически музей. Тя представя културни ценности, спасени през последните десетилетия от иманяри и нелегален трафик благодарение на органите на МВР. „Експозицията засяга един от най-наболелите въпроси през годините в сферата на културно-историческото наследство: неговото системно унищожаване в резултат на иманярска дейност и нелегален трафик. Щетите, които България понася са огромни не само като суми, най-вече като загуба на културна памет“, коментира доц. Людмил Вагалински, директор на НАИМ при БАН. Изложбата представя над 300 експоната от НАИМ и 18 музея в страната. Те илюстрират всички периоди в хилядолетната история на днешните български земи. Сред експонатите се открояват най-голямата известна досега колективна находка от медни брадви от втората половина на V хил. пр. Хр.; колективна находка от златни накити и бронзови предмети от средата на II хил. пр. Хр.; коринтски шлем от края на VI в. пр. Хр.; златни накити от некропола на Месамбрия от средата на III в. пр. Хр.; теракотени женски фигури от III-II в. пр. Хр.; 328 монети на тракийските владетели Реметалк I и Реметалк II от I в. пр. Хр. – I в. сл. Хр.; апликации за колесница от II в.; мраморна статуетка на Херакъл от II в. от римския град Рациария; накитното съкровище от благородни метали от XV-XVI в.; икони от Тревненската школа и от известния зограф Никола Образописов и много други.", "date": "2018.11.06", "title": "Спасени съкровища грейват в Археологическия музей"}
{"url": "https://www.monitor.bg:443/bg/a/view/sydyt-ostavi-dvojnija-ubiec-ot-nadejda-v-aresta-148824", "text": "Софийският апелативен съд остави за постоянно в ареста двойния убиец Викторио Александров, който застреля първо 23-годишната си половинка Дарина Министерска в семейния апартамент в жк „Надежда“ в столицата, а след това и 1-годишната си дъщеричка Никол, която завлече в Горни Богров. Александров, който обжалва наложената му мярка от СГС, безуспешно опита да убеди магистратите, че, ако го пуснат няма да избяга и да се укрие, а ще си седи у дома. Защитата на охранителя, който направил безуспешен опит да се самоубие след двата разстрела, от своя страна се опита да го изкара невменяем. 26-годишният мъж е обвинен за убийството на Дарина Министерска и детето им, както и за принуда спрямо таксиметровия шофьор, който го откарал с опрян в главата пистолет до Горни Богров заедно с малката Никол.", "date": "2018.11.06", "title": "Съдът остави двойния убиец от \"Надежда\" в ареста"}
{"url": "https://www.monitor.bg:443/bg/a/view/pi-didi-skochi-s-parashut-v-imenieto-na-plejboj-148829", "text": "Рапърът Пи Диди си подари скок с парашут от самолет по повод 49-ия си рожден ден. Изпълнителят на хита I'll Be Missing You се приземи успешно не къде да е, а в двора на култовото имение на „Плейбой“. С това той сбъдна своя отдавнашна мечта. За начинанието си Пи Диди се похвали с видеоклип в Туитър. Там той пояснява, че тази година започнал да планира подобен скок, но досега така и не го направил. Пи Диди обаче си казал, че ще е добре да скочи с парашут от самолет на рождения си ден и да се опита да се приземи недалеч от дома си, в имението на \"Плейбой\". Рапърът не пропусна да отбележи, че идеята за скока му хрумнала, преди Уил Смит да извърши подобен бънджи скок през септември. Все пак неговият скок ме вдъхнови допълнително.\", категоричен е Пи Диди.", "date": "2018.11.06", "title": "Пи Диди скочи с парашут в имението на „Плейбой“"}
{"url": "https://www.monitor.bg:443/bg/a/view/blizo-polovinata-ot-astmaticite-ne-se-lekuvat-pravilno-148823", "text": "При 45% от астматиците, което е близо половината, заболяването не се контролира правилно. Това заяви пневматологът и фтизиаторът доц. Ваня Юрукова, която е и заместник – директор на Многопрофилната болница за белодробни заболявания „Света София“. По думите й не малко пациенти прибягват до много честата употреба на бързо действащи бронхоинхибитори. Специалистът посочи, че това може да стане причина за прерастване на астмата в хронична обструктивна белодробна болест, която е третата причина за смъртност след рака и сърдечно-съдовите заболявания в световен план. Според доц. Юрукова годишно трябва да се ползват не повече от две такива помпички за впръскване. Близо 9 на сто от населението в България са засегнати от астмата. Тя е хронична болест и може да бъде контролирана със съвременни медикаменти, които са достъпни за пациентите у нас, каза още доц. Ваня Юрукова и допълни, че смъртните случаи от нея са предотвратими, ако пациентът следва предписаните медикаменти и съвети от специалиста, и не нарушава лечението, когато се почувства по-добре. Астмата е хронично, възпалително заболяване на белия дроб, при което се наблюдава оток и стесняване на дихателните пътища, от спазъм на гладката мускулатура и отделяне на повече слуз, което затруднява дишането. Симптомите са задух, пристъпи на кашлица, хрипове и стягане в областта на гърдите. Като проблем доц. Юрукова посочи, че пациентите, които използват облекчаващи бронходилатиращи медикаменти, разширяват почти мигновено дихателните пътища, които им дават “лъжливо“ усещане за контрол на астмата, без да я лекуват. Това от своя страна може да доведе до внезапен сърдечен арест и смърт.", "date": "2018.11.06", "title": "Близо половината от астматиците не се лекуват правилно"}
{"url": "https://www.monitor.bg:443/bg/a/view/semejstvo-na-dete-s-uvrejdane-jivee-v-maze-148827", "text": "Семейство на дете с увреждане живее в мазето на съседи, след като пожар изпепели дома им в Луково. Трагедията ги застигнала на 31 октомври сутринта, когато лумнал пожарът. Предполага се, че пламъците са тръгнали от разклонителна кутия, която дала на късо. Денят е започнал както обичайно, по нищо не личало какво е предвидила съдбата за 3-членното семейство на Любомир Вондрачев. В ранни зори той тръгва към София, където работи като строител, а съпругата му Наталия остава да се грижи за 11-годишния си син, които е с тежка умствена изостаналост. „Докато гледах телевизия, изведнъж започна да се чува силен Първо си помислих, че някои е влязъл в къщата ни. Качвайки се към втория етаж видях дим в коридора, а като отворих вратата от пушека не се виждаше нищо. Паникьосах се, не зная какво да правя“, разказа Наталия. Въпреки паниката, тя извежда сина си навън и се обажда на пожарната и на мъжа си. Огнеборците пристигат след 15 минути, но покривът и горният етаж вече са обхванати от пламъците. Всички документи и покъщнината са изпепелени, единствено кухнята, макар и опушена, е успяла да оцелее след пожара. „Двете стени, бяха се отлепили и се наложи да ги съборим. Едната дори се беше огънала. Бетонната плоча също е огъната, вероятно огънят я е нагрял до такава степен, че е отслабил арматурата. Отломките бяха падали по стълбите и стигнали до първия етаж, когато влезнах, ми стигаха почти до кръста“, разказва братът на Любомир. Поражения има из цялата къща – част от дюшемето на първия етаж е обгоряло и трябва да се подмени, климатикът е стопен, а електрическата инсталация е заминала. На прага на зимата семейството остава не само без покрив, но и Любомир и жена му се опасяват, че ще се наложи да подменят и ВиК инсталацията. „Почти бях завършил ремонта на банята, оставаше ми да оправя стените и да налепя плочките, сега след огъня обаче не знам дали тръбите не са се огънали“, споделя притесненията си Любомир. Той е категоричен, че най-спешно трябва да се оправи покривът, защото при първия дъжд всичко ще се стича по стълбите към долния етаж. Семейството вече разполага с керемиди и греди, купило е на изплащане и дъски. Дървеният материал обаче ще им стигне, за да покрият половината покрив, необходими са им още около кубик и половина. Надяват се на помощта на доброволци и при строителните дейности, и за средства за материали. Вече са им дарени кубик тухли, дрехи, секция и спалня с матрак, а приятели ще им дадат посуда. Най-осезаема нужда имат от дрехи за детето, изброяват роднините. По думите на Любомир обаче от първостепенно значение в момента е набавянето на стъкла, врати, кабели, крушки и едва след това завивки и обувки. Пожарът е засегнал и покрива на съседната къща, с която са близнаци.", "date": "2018.11.06", "title": "Семейство на дете с  увреждане живее в мазе "}
{"url": "https://www.monitor.bg:443/bg/a/view/protestyri-iskat-kartelite-da-bydat-objaveni-za-prestyplenie-148825", "text": "Участието в картели да бъде криминализирано и обявено за престъпление, а хората в него да носят наказателна отговорност. Това поискаха участници в протестите срещу високите цени на горивата във Велико Търново. Те ще предложат на институциите да се направят и съответните законодателни промени в тази посока. „В 22 европейски държами има наказателна отговорност, предвидена за създаване и участие в картели”, съобщи адвокат Пламен Копанов. Представители на таксиметрови бранш в Търново също се заканиха, че високите зени на горивата ще доведат до поишаане цеите и на техните услуги. През последните 1-2 месеца Велико Търново е един от градовете с най-високите цени на автомобилните горива. Преди десетина дни дизелът достигна 1,85 лв. за литър, а цените на бензините надхвърлят 2,60 лв. След последвалите протести някои бензиностанции направиха рекордно намаление на цените от по 4-5 до 10 ст. за литър. Някои от протестиращите предлагат жителите на Велико Търново и преминаващите през и покрай града шофьори да проведат наказателна акция срещу бензиностанциите като спрт да зареждат автомобилите си от тях в продължение на поне 2-3 месеца. Само на десетина километра от Търново, в съседна Горна Оряховица има бензиностанция на Марешки, където цените на горивата са по-евтини с по над 30-40 ст. за литър. Това кара все повече търновци да минават тези 10 км. и да ходят да пълнят резервоарите си оттам.", "date": "2018.11.06", "title": "Протестъри искат картелите да  бъдат обявени за престъпление"}
{"url": "https://www.monitor.bg:443/bg/a/view/kobrata-se-bil-kontuzen-v-macha-sreshtu-hui-furi-148821", "text": "Кубрат Пулев разказа подробности около мача си с Хюи Фюри, с победата над когото стана пак официален претендент за пояса на IBF, чийто притежател е Антъни Джошуа. Той призна пред bTV, че е играл контузен с британеца в \"Арена Армеец\" на 27 октомври. \"Имах 39 градуса, но ми мина за един ден, каза Кобрата. - На човек му минават всякакви мисли, но бях решил дори и така да се кача на ринга. Не можех да предам хората. Освен това имах контузия като тази, която ме спря за мача с Джошуа, но по-малка. Не е само до стискането на зъби, важна е вярата - почваш да търсиш изход от ситуацията. А той е само един - продължаваме напред и победа!\" Пулев коментира и състоянието на съперника си, който получи аркада във втория рунд: \"Виждах черепа на Фюри през аркадата, която му се отвори, спомни си Пулев. - На мен тя дава самоувереност, него го смачква. В следващия рунд той опита да тръгне яко в атака, но това няма как да стане, не съм взет от улицата и съм подготвен. Удържах и той рухна психически. Видя, че не може да направи абсолютно нищо. Един удар сигурно тежи няколко тона, зависи къде ще попадне - в брадата, в тялото също много боли. В късните рундове става малко като във филма \"Кървав спорт\". Кубрат Пулев акцентира и на разликата в реакциите на публиката в Германия, където има доста мачове и в България. \"В Германия се гледа бокс като на театър, а българите са далеч по-емоционални, уточни той. - На ринга тук чувам, как хората се побъркват при всяко мое движение. У нас феновете са по скоро на Кубрат Пулев, отколкото на бокса.\" Боксьорът не пропусна и темата за мача за световните титли с Джошуа. „Аз съм официален претендент за световната титла и няма как да няма мач с Антъни Джошуа. Такива са правилата на тази федерация IBF, затова е и толкова реномирана. Ето го. Един мач и шансът става много реален. Такива са правилата, запазвам си правото, мисля, че догодина този мач ще се проведе” Кобрата сподели и че иска да има много деца - 5 или 7, като разказа, че баща му Венко Пулев е знаел имената на него и брат му Тервел, още преди да са били заченати. \"Аз исках да имам поне 5 или 7 деца, призна той. - Няма как, започвам, защото ми предстои усилен труд, каза Кобрата който има връзка от години с попфолкдивата Андреа. - Имената ще избера лесно, въпреки че Тервел зае част от тях, тъй като синовете му се казват Калоян и Аспарух.\"", "date": "2018.11.06", "title": "Кобрата се бил контузен в мача срещу Хюи Фюри"}
{"url": "https://www.monitor.bg:443/bg/a/view/plamen-i-ivo-se-pokloniha-kym-majka-si-v-pesen-148816", "text": "„Светлината в тунела ми, да не се губя“, „Мамо казвам ти мерси, направи ме човек!“. Това са само част от думите, с които братята Пламен и Иво, станали известни от X Factor, се поклониха към всички майки. Те пуснаха най-новото си парче „Мама“, изненадващо лирична песен на фона на денс хитовете на колегите си. Баладата е заснета в добричкия театър, а видеото е дело на Майк Бази, който вади от тях най-нежните лица в монохромен клип с бял роял и черни дрехи. Както текста, така и музиката е на Иво и Пламен.  „Идеята за песента дойде от Иво още през лятото. Обикновено в процеса на работа по една песен се правят доста промени, но всичко пасна от първия път“, разказва Пламен. А вдъхновението е тяхната собствена майка.  Вярваме, че всяка майка, която слуша песента, ще се почувства специална, а всички останали ще си припомнят колко специална роля имат тези жени в семейството и обществото“, споделят още те.", "date": "2018.11.06", "title": "Пламен и Иво се поклониха към майка си в песен"}
{"url": "https://www.monitor.bg:443/bg/a/view/9-mlrd-e-delyt-na-logistikata-i-transporta-148809", "text": "Около 9 млрд. евро е делът на транспорта и логистиката в икономиката на страната. Това обяви днес Христо Христов изпълнителен директор на една от най-големите фирми от бранша. На въпрос на „Монитор“ как излизането на Великобритания ще се отрази на логистиката в останалите страни от ЕС, той отговори, че само в началото за няколко месеца може би ще има негативен ефект. „След това не очаквам да има голямо отражение“, поясни той и добави, че британците още от сега започват да мотивират бизнеса да остане на Острова“, смята бизнесменът. Той добави, че големите български превозвачи повече работят на пазарите в другите страни, като за неговата компания в топ 3 са Германия, Австрия и Турция. Според зам. -изпълнителният директор на фирмата Калин Петров от съседите ни от ЕС румънският ни пазар в сектора е 3 пъти по-голям, а гръцкият - няколко пъти. Двамата подчертаха, че основният проблем на сектора е липсата достатъчно подготвени кадри и най-вече шофьори с опит. „Проблемът с недостига на шофьори в бранша се изостря и усилията са насочени към привличането обратно и на хора, отишли да работят в чужбина. \"Не мога да кажа, че ни е лесно с намирането на хора, много е трудно\", обясни Петров. Относно въвеждането от август догодина на тол системата Христов уточни, че тя неминуемо ще оскъпи автомобилните товарни превози. Той обаче се надява да има възможност таксата за превозните средства да може да се плаща предварително онлайн, докато те са в движение, за да не се налага да чакат на опашки по границите. „Въвеждане на толтаксите ще се усети не само от компаниите, но и от техните клиенти. Нашата цена ще се прехвърли и върху нашите клиенти\", смята собственикът на Discordia. „Голям проблем при спирането на камиони на наши камиони в Сърбия, Хърватия, Франция и Германия са мигрантите“, каза още Калин Петров. По думите му във Франция целта им е да стигнат до Великобритания. Според него много често те крадат и от стоките в тировете.", "date": "2018.11.06", "title": "€9 млрд. е делът на логистиката и транспорта"}
{"url": "https://www.monitor.bg:443/bg/a/view/gadjeto-na-salvini-go-zarjaza-148808", "text": "Вицепремиерът на Италия, министър на вътрешните работи и лидер на партията Лига Мзатео Салвини бе зарязан изненадващо за мнозина от неговото гадже Елиза Изоарди. Знойната хубавица е водеща на предаване по първа програма на държавната телевизия РАИ, смятана е за едно от нейните нови лица и е изключително популярна. Елиза оповести раздялата със силния човек в италианското правителство чрез пост в инстаграм, в който му благодари за голямата им любов. Феновете на Салвини обаче побесняха от публикуваната от красавицата и според тях излагаща го интимна снимка - селфи, на която идолът им е задрямал гол до кръста с глава на рамото на вече бившата му изгора. Матео и Елиза се запознават през 2014 г., когато тя го интервюира за нейно ток шоу в качеството му на новоизбран партиен лидер на „ Северна Лига“ – предшественичката на „Лига“. По онова време Салвини, който има зад гърба си един брак и голям син от него на име Федерико, живее с доста по-млада от него жена, която пък го дарява с дъщерята Мирта. Само година по-късно той вече живее под един покрив с Елиза, като тя става негов постоянен спътник по партийни форуми, служебни пътувания и частни екзотични воаяжи, по приеми в посолства и на купони на хай-лайфа в Рим и Милано. През лятото на миналата година папараци я изненадаха да се целува на испанския о. Ибица с познат актьор, но Матео великодушно й прости закачката и те отново заживяха заедно сякаш нищо не е било. Откакто пък освен партиен вожд, Салвини стана и важен държавен мъж, злите езици заговориха, че Елиза била станала нещо като главен кадровик в РАИ и през нея минавали всички нови назначения. Постът в инстаграм на Елиза изненада вицепремиера в Гана, където той бе на официална визита за дискутиране на проблеми, свързани с емигрантската вълна от Африка към Европа. В отговор Салвини написа на стената си във фейсбук, че обичал искрено възлюбената, но тя била имала „други приоритети“ в живота без. Според мълвата виновник за раздялата бил палавият Матео, който през последните два месеца бил изневерил на Елиза с популярната актриса Бианка Гуачеро и с поп-звездата Бианка Адзей.", "date": "2018.11.06", "title": "Гаджето на Салвини го заряза"}
{"url": "https://www.monitor.bg:443/bg/a/view/prevryshtat-doma-na-nikolaj-liliev-v-poetichna-rabotilnica-148811", "text": "Домът, в който е прекарал сирашките си  детски години  поетът Николай Лилиев /1885- 1960 / и по-голямата му сестра Божана ще бъде превърнат след цялостния му ремонт в място за среща на млади таланти от Града на липите, съобщи зам. кметът Иванка Сотирова. Тя предлага в приземния етаж да бъде обособено място за графично ателие, където да бъде поставена автентична преса от началото на миналия ХХ век. От няколко дни домът е превзет от строители – реставратори, които ще трябва да до 23 ноември да го върнат към истинския му облик , такъв какъвто го показват старите фотоси. Предвидените дейности са на стойност 103 187 лв, от тях 46 434 лв се осигуряват по линия на Проект «Красива България». Останалите пари ще бъдат дадени от бюджета на община Стара Загора , която от две години вече е собственик на сградата. Решението за финансирането беше  взето от управителния съвет на проект «Красива България» на заседанието му от 19 юни, на което се преразпределиха допълнителни 2 млн лв за общо 14 чакащи реда си заявки от общини и други институции. През август обществената поръчка за реставрацията спечели старозагорското  «Зарастрой» ООД, което предложи ценова оферта от 65 315 лв без ДДС. Проектът е изработен от  архитектурното бюро «Форум 49» ЕООД на арх. Иван Иванов, бивш главен архитект на Стара Загора.Той е запазил голяма част от автентичните елементи, отличаващи строителството в Града на липите през първата половина на миналия век. По стари снимки е проектирана и каменната ограда на малкия двор на улица «Парчевич» №38 където са живели лелите на Лилиев. Къщата пустееше и се рушеше от началото на 90-те години, когато за кратко там бе редакцията на литературното списание  «Участие» с главен редактор поетът Жеко Христов. Приземното помещение пък бе превърнато в кафе-аперитив, за който напомняше  оцелялата през изминалите две десетилетия табела. До преди 2 години къщата бе притежание на Министерството на културата, след продължила почти десет години преписка тя бе предоставена на община Стара Загора,запазен бе статутът и на национален паметник на културата. Преди да отвори врати домът ще бъде ремонтирана и паметната плоча, част от чийто бронзови букви бяха окрадени преди време.  ", "date": "2018.11.06", "title": "Превръщат дома на Николай Лилиев в поетична работилница"}
{"url": "https://www.monitor.bg:443/bg/a/view/shestima-gotveli-pokushenie-sreshtu-makron-148818", "text": "Шестима души бяха арестувани югозизточно от Лион заради провалено опит за покушение срещу френския президент Еманюел Макрон, съобщиха световните медии. Посочва се, че заподозрените са имали „неясен“ план за агресивни действия към Макрон. Френската телевизията BFM съобщи, че шестимата са част от крайнодесни организации. Арестът се е случил на границата между Германия и Люксембург. По това време Макрон е бил във Вердюн, където през 1916 г. се води най-кръвопролитната и продължителна битка през Първата световна война.  ", "date": "2018.11.06", "title": "Шестима готвели покушение срещу Макрон"}
{"url": "https://www.monitor.bg:443/bg/a/view/zakopchaha-77-godishna-dilyrka-na-droga-v-lulin-148828", "text": "77-годишна дилърка на дрога от столичния жк „Люлин“ се озова зад решетките, след като специализираният наказателен съд й определи мярка за неотклонение \"задържане под стража\". Възрастната дама е обвинена от Специализирана прокуратура за участие в организирана престъпна група за разпространение на наркотици. Най-тежката мярка е наложена и на останалите трима от групата, в това число и на внука на възрастната жена, който ръководел престъпната структура. Съдът обоснова определението си за жената с доброто й здравословно състояние, както и с опасността да извърши друго престъпление – когато внукът й отсъствал, тя разфасовала кокаин и марихуана на дози и го продавала в дома си на клиенти след уговорка по телефона, съобщиха от Специализираната прокуратура. Участниците са задържани на 1 ноември 2018 г. при операция на ГДБОП и Специализираната прокуратура. У всеки от тях са намерени и иззети различни количества наркотици. Малко преди разследващите да влязат в жилището на възрастната жена, тя изхвърлила през прозореза плик с близо четвърт килограм марихуана, опитала да се освободи от друго количество в тоалетната чиния. От всичките участници в групата само тя не е осъждана. Внукът й е в изпитателен срок на предходно условно осъждане за разпространение на наркотици. Събраните доказателства сочат, че групата била организирана през лятото на 2017 г. По случая са използвани специални разузнавателни средства. Определените мерки на обвинените не са окончателни и могат да бъдат обжалвани пред Апелативния специализиран наказателен съд.", "date": "2018.11.06", "title": "Закопчаха 77-годишна дилърка на дрога в \"Люлин\""}
{"url": "https://www.monitor.bg:443/bg/a/view/turski-shofior-s-obvinenie-zaradi-smyrtta-na-mlad-peshehodec-148810", "text": "Окръжната прокуратура в Русе привлече като обвиняем турски шофьор на тежкотоварен камион, причинил смъртта на 23-годишния пешеходец Б.Н. от русенското село Каран Върбовка. Това съобщиха от прокуратурата. Инцидентът стана на 5 ноември към 1,15 часа на пътя Русе- Бяла в района на село Волово. Извършен е оглед на местопрестъплението, иззети са веществени доказателства, разпитани са свидетели и са назначени експертизи. Водачът е задържан за 24 часа, а след това му е наложена мярка за неотклонение „парична гаранция“. С постановление на Окръжната прокуратура в Русе временно е отнето свидетелството за правоуправление на чужденеца. Провежда се досъдебно производство, за което е определен първоначален срок от два месеца. За такова престъпление законът предвижда лишаване от свобода за срок от 2 до 6 години.", "date": "2018.11.06", "title": "Турски шофьор с обвинение заради смъртта на млад пешеходец"}
{"url": "https://www.monitor.bg:443/bg/a/view/kazanlychani-spipaha-ulichen-grabitel-predadoha-go-na-policijata-148812", "text": "21-годишен уличен грабител е бил задържан от жители на Казанлък минути след като съборил възрастна жена на тротоара и задигнал златното й колие. Случаят с криминално проявеният и вече изтърпял две присъди Иван А., по известен с като Ибрямчето в ромската махала Кармен , където е постоянният му адрес , е от 3 ноември, когато мургавелкото посред бял ден нападнал в гръб на централния градски площад Севтополис 88-годишната бивша учителка. Наглецът задигнал златното украшение на стойност 250 лв и първоначално хукнал да бяга, но на стотина метра по-встрани забавил крачките си и дори тръгнал да си купува закуска от намираща се в съседство баничарница. Там той бил застигнат от забелязали действията му местни младежи, които успели да го задържат до пристигането на униформените служители на реда. По искане на Районна прокуратура-Казанлък съдът определи мярка за неотклонение „задържане под стража“ спрямо грабителя, очаква се районният съд да определи дата за заседанието.Заради рецидивизма е възможно задържаният да получи ефективна присъда от 1 до 10 години затвор. Междувременно от районната прокуратура оповестиха , че са предали на съда обвинителен акт срещу двама мургави жители на близкия град Мъглиж, които са били в основата на масов бой на площад Севтополис в първия учебен ден.Задържаните в резултат на специализираната полицейска операция 20-годишен Иван И. и с година по-малкият от него Ангел А. са обвинени в извършването на действия,  грубо нарушаващи обществения ред и изразяващи явно неуважение към обществото. Наказателният кодекс предвижда за подобни дейния затвор до 2 години ефективно или  пробация, като в по-леки случаи се разминава с обществено порицание. Боят от 17 септември на центъра на Казанлък стана причина за вълна от възмущения в социалните мрежи, местната власт пробва да обвини за случилото се опозицията. Стигна се дори до твърдения, част от побойниците са били платени, като крайната цел е да се увреди имиджа на управляващото мнозинство в Града на розите. Лично министърът на вътрешните работи Младен Маринов след среща с кметовете от Старозагорска област миналата седмица отхвърли тази версия като несериозна.По думите му инцидентът от 17 септември имал изцяло битов характер, сбиването между ромската тълпа било заради мургава красавица – ученичка. Само през октомври по обвинения в хулиганство по член 325 от НК са осъдени 9 души от Казанлък и околностите му.", "date": "2018.11.06", "title": "Казанлъчани спипаха уличен грабител, предадоха го на полицията"}
{"url": "https://www.monitor.bg:443/bg/a/view/nervak-s-mercedes-prebi-tijnejdjyr-sled-spor-za-pyten-znak-148814", "text": "18-годишен сливналия е приет по спешност в болницата със счупен нос, младежът пострадал заради скарване със собственик на „Мерцедес“ кой е с предимство на пешеходната пътека. Инцидентът между криминално проявеният и изтърпял вече наказанието си 42-годишен Боньо Соколов и ученикът се разиграл около 9,15 часа в понеделник на кръстовище „Розова долина“ в Града на стоте войводи. Между възрастният мъж и хлапакът избухнал яростен спор дали возилото или пешеходецът са с предимство, разменени били остри реплики и ругатни и от двамата.Два часа по-късно Соколов забелязал сутрешния си „опонент“  край  блок „Божур“, слязъл от автомобила си и без никакви предисловия му нанесъл сериозен побой, при което успял с юмрук да счупи костиците на носа му.Свидетели на насилието пробвали да успокоят озверелия си съгражданин, но той ги заплашил с бухалката и напуснал  местопроизшествието. Извършителят е бил намерен и задържан привечер на същия ден, оказало се че шофьорските му права са спрени заради множество неплатени глоби за нарушения на Закона за движение по пътищата.Соколов е задържан за срок от 24 часа ,образувано е досъдебно производство.", "date": "2018.11.06", "title": "Нервак с „Мерцедес“ преби тийнейджър след спор за пътен знак"}
{"url": "https://www.monitor.bg:443/bg/a/view/zaloven-s-podkup-danychen-se-razmina-s-1-godina-uslovno-148815", "text": "Заловен с 300 лв подкуп на 24 август 2016 г. служител на НАП – Бургас  се размина с наказание само от 1 година условно и лишаване от правото да заема длъжност в данъчната администрация за срок от 2 години. Първоначално сливенския окръжен съд е постановил за извършеното от 51 – годишния Желязко Диков наказание от 3 години условно и лишаване от права за същия срок. При обжалване в Бургаския апелативен съд магистратите преценили, че извършеното от чиновника деяние не е било свързано с изнудване на жертвата. По тази причина и била намалена тежестта на наказанието. Диков поискал 300 лв от управител на магазин за дрехи в родния си град Стралджа по претекст, че до него и достигнал сигнал за неиздаване на касов бон за да не напише наказателно постановление за 3 000 лв. Данъчният и нароченият за жертва Минчо М. имали няколко срещи и разговори по мобилния телефон, в крайна сметка търговецът уведомил полицията и предоставил за нуждите на операцията 300 лв в предварително белязани банкноти. Парите били намерени скрити в кабинета на Диков, който накарал търговеца да ги остави под кошчето за боклук. Цялата история била записана със самоделно СРС , скрито в ключ за автомобил, но съдът отказал да го приеме като доказателствен  материал. На 32 страници съдът в Бургас е описал случилото се в изнесения офис на НАП в Сливен, в крайна сметка Диков излязъл от залата с минимално възможната присъда, като дори глобата му е намалена от 1000 на 500 лв. Тя обаче може да бъде обжалвана или протестирана пред ВКС в 15 дневен срок след произнасянето й.", "date": "2018.11.06", "title": "Заловен с подкуп данъчен се размина с 1 година условно"}
{"url": "https://www.monitor.bg:443/bg/a/view/myj-obvinen-za-poboj-nad-momiche-148813", "text": "Мъж е обвинен от районната прокуратура във Велико Търново в нанасяне на телесна повреда на момиче. Обвинението срещу Б. С е за това, че на 16 август в Килифарево чрез нанасяне на два последователни удари с крак причинил на Л. С. средна телесна повреда. На въпросната дата, около 21.00 часа пострадалата, дъщерята на Б. С. и още две приятелки посетили заведението на центъра на града. Тъй като всички маси били заети, момичетата седнали отвън на тротоара. В същото време по улицата към тях се задал бащата на едното момиче – Б. С. Започнал да говори на турски език към дъщеря си, хванал я и я ударил по главата като я дърпал за косата. След като пуснал дъщеря си, обвиняемият се насочил към Л. С., като опитал на два пъти да й нанесе удар с крак в лицето. Пострадалата вдигнала лявата си ръка, за да се предпази. Ударите попаднали в ръката й, от което тя изпитала силна болка. Обвиняемият си тръгнал с дъщеря си. Пострадалата уведомила майка си за случилото се и била откарана в Спешна помощ при МОБАЛ „Д-р Ст. Черкезов“, където установили счупване на лява лъчева кост и лява лакътна кост. Предстои насрочване на делото за разглеждане от съда.  ", "date": "2018.11.06", "title": "Мъж обвинен за  побой над момиче"}
{"url": "https://www.monitor.bg:443/bg/a/view/obraha-zalojna-kyshta-v-blagoevgrad-148807", "text": "Малко след 12 часа на обед 4-ма маскирани и въоръжени нахлуха в новооткрита заложна къща „Софком“  на благоевградската улица „Полковник Дрангов“ - 93.  Облечени в тъмни дрехи и с вдигнати яки четиримата слезли от сив на цвят лек автомобил „БМВ“ със софийска регистрация и нахлули в заложната къща. Един от тях опрял пистолет в главата на момичето, корто работи там, тя се разпищяла и била свалена на земята. Другите за няколко секунди прибрали златни накити и после изчезнали с колата в неизвестна посока. В момента на улицата пред заложната къща гъмжи от полиция. Блокирани са всички входни и изходни артерии на Благоевград. Младата жена, която работи не повече от месец в заложната къща още е в шок, тя присъства на огледа на полицаите. Експерти от НТЕЛ снемат следи от местопризшествието. Уточнява се количеството  и вида на откраднатите ценности. Заложната къща функционира от около месец и е собственост на софийска фирма.  ", "date": "2018.11.06", "title": "Обраха заложна къща в Благоевград"}
{"url": "https://www.monitor.bg:443/bg/a/view/prokuraturata-dylji-5000-leva-obezshtetenie-na-myj-ot-dobrich-zaradi-nezakonno-obvinenie-148803", "text": "Обезщетение от 5000 лева дължи прокуратурата на мъж от Добрич заради незаконно обвинение, реши Окръжният съд. Съдебният акт е постановен по дело, образувано по Закона за отговорността на държавата и общините за вреди, въз основа на искова молба, подадена от 53-годишния добричлия. В нея той настоява за обезщетение от 150 000 лв. за нанесените му неимуществени вреди в резултат на незаконно обвинение в извършване на данъчно престъпление и документна измама, като сочи, че наказателното производство срещу него е започнало през 2008 г. и продължило 8 години, преди да бъде прекратено поради недоказаност на обвинението. Окръжен съд - Добрич постанови решение, с което осъжда Прокуратурата на България да плати 5000 лева на мъжа заради незаконното му обвинение за период от 37 месеца. Сумата представлява обезщетение за нанесените му в периода неимуществени вреди - психически и емоционални страдания, негативни душевни преживявания и дискомфорт, и прекратяване на трудовото му правоотношение вследствие на неоснователното обвинение. Прокуратурата дължи и законната лихва върху посочената сума, считано от датата на прекратяване на воденото наказателното производство срещу ищеца - 22.11.2016 г., до окончателното й изплащане. Решението на Окръжен съд - Добрич не е окончателно и може да бъде атакувано пред Апелативен съд - Варна.    ", "date": "2018.11.06", "title": "Прокуратурата дължи 5 бона обезщетение на мъж от Добрич заради незаконно обвинение"}
{"url": "https://www.monitor.bg:443/bg/a/view/charovna-brunetka-podkrepja-djokovich-v-parij-148799", "text": "Тъмнокоса красавица привлече погледите по време на мачовете на Новак Джокович в Париж. Оказа се обаче, че чаровната млада дама е половинка на единия от братята на Новак – Джордже. Той заедно с най-големия брат Джокович – Марко, подкрепяха Ноле във френската столица. Там бе и Тияна Ралич, която е любимата на Джордже Джокович, който също е тенисист. Брюнетката нямаше как да остане незабелязана и привлече множество погледи.  ", "date": "2018.11.06", "title": "Чаровна брюнетка подкрепя Джокович в Париж"}
{"url": "https://www.monitor.bg:443/bg/a/view/venger-se-sporazumja-s-milan-148817", "text": "Интересни новини около италианския гранд „Милан“ разпространи френската преса. Според елитното списание „France Football“ Арсен Венгер е свъвсем близо до подписване на договор с „Милан“. Изданието твърди, че легендарният мениджър на „Арсенал“ вече се е споразумял с ръководството на „росонерите“ и ще заеме мястото на Дженаро Гатузо, като предстоят дребни детайли по уточняването на контракта и желанията на специалиста. В момента „Милан“ е четвърти в Серия А с актив от 21 точки, на цели 10 зад лидера „Ювентус“. Именно този факт е довел до решението на ръководството да свали доверието си от Дженаро Гатузо, който не покри амбициите на шефовете за успешен старт на сезона. Според информациите във Франция разговори между Венгер и „росонерите“ се водят от седмици и вече са на финалната си фаза. Венгер бе начело на „Арсенал“ цели 22 години, а наскоро заяви, че със сигурност ще започне нова работа в началото на 2019 година. Имаше слухове, че е възможно той да поеме „Реал“ (Мадрид) и „Байерн“, както и да заеме позицията на спортен директор в „Пари Сен Жермен“, но в крайна сметка бъдещето на треньора изглежда ще се свърже с „Милан“.", "date": "2018.11.06", "title": "Венгер се споразумя с „Милан“ "}
{"url": "https://www.monitor.bg:443/bg/a/view/kaufland-bylgarija-organizira-utre-pyrvi-den-na-otvorenite-vrati-148800", "text": "Kaufland България организира своя първи Ден на отворените врати. Събитието е предназначено за хората, които искат да научат повече за компанията, нейните работни практики и текущи кариерни възможности. Денят на отворените врати ще се проведе на 7 ноември, сряда, в Обслужващ офис на Kaufland България - гр. София, ул. „Скопие“ 1А, съобщиха от търговската верига. По време на събитието участниците ще научат повече за Kaufland като работодател от първо лице - от утвърдени професионалисти, работещи в компанията. Те ще разкажат какво е да бъдеш част от екипа на лидера в модерната търговия в България. Това ще се случи в три идентични панела в различен часови диапазон за удобство на участниците – със стартове в 09:30, 13:00 или 16:00 ч. Всеки от панелите ще включва кратко представяне на Kaufland, презентация и дискусия с гост лектор, служител на компанията, нетуъркинг сесия и посещение на филиала на Kaufland в кв. Банишора. Участниците в Деня на отворените врати ще имат възможност и да се запознаят с отдел „Подбор“ на компанията и да кандидастват за работа на място, като оставят своята автобиография. В Kaufland България работят над 6000 служители, които нареждат компанията в топ 5 на най-големите работодатели в българската икономика. Всеки служител в кампанията получава мотивиращо възнаграждение, атрактивен пакет социални придобивки, регулярни обучения в различни сфери и безброй възможности за кариерно развитие и преквалификация. Желаещите да кандидатстват за работа в Kaufland могат да изпратят своята автобиография на kariera.kaufland.bg или на имейл recruitment@kaufland.bg.", "date": "2018.11.06", "title": "Kaufland България организира утре първи Ден на отворените врати"}
{"url": "https://www.monitor.bg:443/bg/a/view/klavdija-prosylzi-makedonskata-publika-148801", "text": "Певицата Клавдия, която по-паметливите зрители помнят от риалити шоуто Star Academy от 2005 г., просълзи меломаните в Македония. Това се случи в рамките на големия спектакъл в памет на Тоше Проески, който почина при трагичен инцидент преди 11 години. Над два часа продължи благотворителния концерт, а българската изпълнителка изпя любимата си балада на звездата от западната ни съседка „Боже, чуваj jа од зло“. „За мен беше страхотно изживяване. Голяма чест е да представя България на такова мащабно събитие. Благодарна съм за възможността да изляза на тази огромна сцена с някои от най-големите звезди на Балканите и да изпълня любимата си песен на Toшe”, казва Клавдия. Повече от 14 певци се включиха в събитието в Арена „Борис Траjовски“, сред които Boris Novkovic, Karolina Goceva, Tamara Todevska и др.", "date": "2018.11.06", "title": "Клавдия просълзи македонската публика"}
{"url": "https://www.monitor.bg:443/bg/a/view/sydjat-kantoner-za-vdignata-bariera-zaradi-kojato-vlak-pomete-kola-148798", "text": "Кантонер ще застане пред Окръжния съд в Пазарджик по обвинение за катастрофа с влак край септемврийското село Ковачево, при която загина 70-годишна жена. Служителят на железниците Й.В. не спуснал бариера на жп прелез, откъдето минал автомобил, в който пътували семейство от град Белово и при удара от влаковата композиция на място загинала майката на 43-годишния шофьор на возилото. Трагедията се разигра на 4 март м.г. на прелез по жп линията Пловдив-София в района на село Ковачево. 43-годишният водач от Белово опитал да премине през релсите с автомобила си, но бил пометен от идващата по релсите товарна композиция. Автомобилът е бил влачен близо 100 метра, след което се наложило два аварийно-спасителни екипа от пожарната да го режат, за да извадят хората. За инцидента, погубил възрастната жена, отговорност носи кантонерът, който не е спуснал бариерата на железопътния прелез. Затова той е обвинен за причиняване на смърт по непредпазливост на 1 лице и средни телесни повреди на 2-ма от пътниците в автомобила.Шофьорът бързал да закара в болница болния си възрастен баща. С тях пътувала и майката - 70-годишна жена. Тя е загинала на място. Съпругът и синът й пък бяха приети в тежко състояние в областната болница в Пазарджик.    ", "date": "2018.11.06", "title": "Съдят кантонер за вдигната бариера, заради която влак помете кола"}
{"url": "https://www.monitor.bg:443/bg/a/view/v-djudoto-razdadoha-13-000-lv-stari-premii-148806", "text": "Премии на обща стойност 13 000 лв. раздаде новоизбраният УС на федерацията по джудо. Янислав Герчев получи 8000 лв. за сребърния си медал от европейското в Тел Авив през април, а треньорът му Атанас Герчев взе 4000 лв. Със специален бонус от 1000 лв. бе награден и Ивайло Иванов за 7-ото си място на силния турнир в Абу Даби преди 2 седмици. Премиите на Герчеви бяха заложени в договорите им със старото ръководство, начело с Иван Михалев, което не намери пари да ги изплати цели 7 месеца. Новият президент Румен Стоилов и заместникът му Даме Стойков го сториха днес, месец след избора им и дни след официалното им вписване в регистрите. „Вече ги бях отписал тези пари, тъй като за предишното си сребро от европейско не взех нищо. От 2014-а получавахме само обещания“, не скри Янислав. В момента тече ревизия във федерацията след смяната на ръководството, като в документацията се ровят както от инспектората на ММС, така и икономическа полиция. Стоилов разкри, че има сериозни нарушения, като отпускане на заем на физическо лице от бюджета на федерацията и липса на 70 000 евро за европейското за младежи, което бе в София през септември. Амбицията на новото ръководство е да не харчи държавни средства за нуждите на администрацията си, както и да провежда целогодишни лагери за разширен национален отбор от около 25 състезатели. На Герчев, Иванов и Ивелина Илиева, както и на най-талантливите младежи пък от 1 декември ще бъдат отпускани по 600 лв. месечни възнаграждения извън тези от ММС.", "date": "2018.11.06", "title": "В джудото раздадоха 13 000 лв. стари премии"}
{"url": "https://www.monitor.bg:443/bg/a/view/ot-utre-zapochvat-puskaneto-na-parnoto-v-stolicata-148802", "text": "„Топлофикация София” започва от утре поетапно пускане на отоплението в столицата, след като нормативно определените за това метеорологични условия вече са налице. Според тях новият отоплителен сезон стартира при три последователни дни със средноденонощна температура по-ниска от + 12 градуса и прогноза за трайно застудяване. Приоритетно ще бъде пуснато парното в детските градини, учебните и здравните заведения. Следват жилищните сгради във всички райони, административните и стопанските сгради. От особена важност преди пускането на парното е клиентите да приключат всички ремонти по вътрешната отоплителна мрежа и да запълнят източените инсталации. В сградите, в които това условие не е изпълнено, няма да има техническата възможност парното да бъде пуснато. Необходимо е и вентилите на радиаторите да бъдат отворени на максимална степен, за да не се налага допълнително обезвъздушаване. Също така е важно електронните уреди за дялово разпределение да бъдат проверени. В случай, че дисплеят им е угаснал, абонатите трябва незабавно да потърсят съдействие от топлинния си счетоводител. „Топлофикация София” ЕАД дава възможност на клиентите, които желаят включване на отоплението в сградата на по-късен етап, да подадат заявление в обслужващия ги топлорайон заедно с подписано за целта решение от общото събрание на етажната собственост. За допълнителна информация във връзка с началото на отоплителния сезон и за всякакви въпроси гражданите могат да потърсят съдействие на телефона за обслужване на клиенти - 0 700 11 111.", "date": "2018.11.06", "title": "От утре започват пускането на парното в столицата"}
{"url": "https://www.monitor.bg:443/bg/a/view/dete-v-pirogov-sled-incident-v-uchilishte-148804", "text": "Дете от столично училище се озова в „Пирогов“ след инцидент в училище. Петокласникът е приет със съмнение за комоцио, а лекарите в спешната болница открили и следи от удари по тялото му. Инцидентът е станал в столичното 70-о СОУ \"Св. Климент Охридски\" в квартал „Модерно предградие“. Момчето твърди, че учителят по физическо го е пребил, но според полицията няма данни той да го е нападнал. То се оплакало от световъртеж след случката, извиканата линейка пристигнала на осмата минута и го отвела до болницата. Там ученикът се оплакал от преподавателя. Директорът на школото обаче твърди обратното, че петокласникът е посегнал пръв на учителя. По думите му, детето е проблемно, то нахлуло в час на третокласници и вероятно след забележка, е ударило учителя. Ученици също потвърдиха тази версия. Учителят, ударен от детето, е в полицията, за да подаде жалба. Това не било първият случай, в който детето не се държало добре в училище, обясни пред\" Монитор\" директорът на школото Величка Таседжикова. Ученикът решил да избяга избяга от часа по български език и литература и се отправя към спортната площадка. Там се присъединил във вече започналия час по физическо на друг от третите класове. Когато учителят вижда хлапето, го моли да се върне в час и да не пречи на другите деца. Първоначално то отказва, но в последствие решава да си тръгне. Преди това обаче момчето минава зад преподаваля по физическо и го удря по гърба. Учителят се обърнал и попитал защо го е направило. Казал му, че утре ще бъде наказано. Момчето се уплашило и избягало. Час по-късно се върнало с майка си и половината квартал. По думите на директорката, детето е добре, но започнало да обяснява, че му е лошо и ще повръща, затова и се обадили на тел.112. Таседжикова обясни, че в училище е имало сестра, но не пожелали помощ от нея. Директорката разказа, че това не е първият проблем с този ученик. Той бил натрупал голям брой отсъствия, проявявал агресия в училището. Семейството му също било проблемно. Муждувременно момчето е изчезнало от Спешното отделение в \"Пирогов\", научи \"Монитор\".", "date": "2018.11.06", "title": "Петокласник натопи учител за побой, изчезна от Спешното в „Пирогов“ (ОБНОВЕНА)"}
{"url": "https://www.monitor.bg:443/bg/a/view/otkradnat-jivot-trygva-na-turne-148794", "text": "Шест сезона след старта и няколко успешни премиери със срещи с фенове в София, продукцията на медицинската сага „Откраднат живот“ ще тръгне на турне из страната. Екипът ще посети три големи града - Пловдив (14 ноември), Стара Загора (21 ноември) и Бургас (28 ноември). На голям екран ще бъдат излъчени новите епизоди на сериала, а в края н прожекциите зрителите ще се срещнат с някои от любимите си актьори и представители на екипа. Те ще разкрият любопитни факти за създаването на продукцията. „Щастливи сме, че след огромния успех на прожекциите в София, ще можем да се срещнем с феновете в страната и да споделим емоциите от сериала. коментира продуцентът на сериала Евтим Милошев. Прожекциите ще са от 19:30 ч, а билетите вече са в продажба на цени от 9,90 лв в онлайн платформата на киносалоните.", "date": "2018.11.06", "title": "„Откраднат живот“ тръгва на турне"}
{"url": "https://www.monitor.bg:443/bg/a/view/borisov-na-chetiri-ochi-s-trymp-dogodina-148805", "text": "Уговаря се среща на премиера Бойко Борисов с президента на САЩ Доналд Тръмп догодина. Това стана ясно след разговора на вицепремиера и външен министър Екатерина Захариева с държавния секретар на Щатите Майкъл Помпео. Двамата се срещнаха в понеделник вечерта във Вашингтон, където Захариева е на официално посещение до 7 ноември. Сред обсъдените теми между двамата са били отпадането на визите, социалното осигуряване на 400 000 българи в Америка, газовия хъб \"Балкан\" и Близкия Изток. След среащата Захариева уточни, че от няколко месеца се работи върху посещението на Борисов в Белия дом. За първи път българския премиер се видя с президента Тръмп в края на септември по време на 73-ата сесия на Общото събрание на ООН в Ню Йорк. Борисов взе тогава участие в Срещата на високо равнище \"Глобален призив за действие за справяне с проблема с наркотиците\", организирана по инициатива на президента на САЩ. Една от основните теми между Захариева и Помпео била отпадането на американските визи за българските граждани. Българският дипломат съобщи след разговора с американския си колега, че САЩ ще продължат да подпомагат страната ни в процеса на намаляване на броя на отказаните за визи на българи, който е един от критериите за включване в безвизовия режим. каза Захариева. В момента освен нас, още четири страни от ЕС пътуват с визи отвъд Океана - Румъния, Полша, Кипър и Хърватия. Вицепремиерът Захариева е поставила и въпроса за сключване на спогодба за социална защита. „САЩ имат социална спогодба с редица европейски страни, но не и с България“, припомни и допълни, че подобна спогодба ще помогне много на живеещите в САЩ 400 000 българи. „Работим последователно по въпроса и сме облекчили доста процедурите, но сега потвърдихме желанието на България да бъде включена в списъка със страни, с които да се преговаря приоритетно по сключването на спогодба“, посочи българският дипломат. Събеседниците обсъдили също стратегическото партньорство в областта на отбраната и плановете за модернизация на българските въоръжени сили. Сред темите били усилията на България за диверсификация на източниците и трасетата на енергийни доставки. обясни Захариева. Мирът в Близкия изток също е бил акцент е разговорът. „Съгласихме се, че ситуацията в региона на Близкия изток е напрегната и е необходимо да бъде намерено решение на израелско-палестинския конфликт, за което САЩ ще представят своя план до края на годината, както ме увери Помпео“, каза Захариева. В програмата на Захариева за визитата и в САЩ са включени и срещи с изпълнителния вицепрезидент на Международния републикански институт Джуди Ван Рест, със съветника на президента на САЩ Доналд Тръмп по националната сигурност и член на неговия кабинет Джон Болтън и с регионалния директор за Централна и Източна Европа в Националния демократически институт Робърт Бенджамин.", "date": "2018.11.06", "title": "Борисов на четири очи с Тръмп догодина"}
{"url": "https://www.monitor.bg:443/bg/a/view/idris-elba-e-naj-seksapilnijat-myj-148789", "text": "Холивудският ас Идрис Елба е най-сексапилният мъж тази година. Актьорът от „Тъмната кула“ застана на челната позиция на класацията на американското списание People. “Приятна изненада“ - така носителят на „Златен глобус“ определи първото си място в списъка с привлекателни мъже. 46-годишният актьор детронира Блейк Шелтън, който оглави класацията миналата година. Сред останалите „отличници“ по сексапил според People са още Крис Хемсуърт, Адам Лавин, Джордж Клуни, Чанинг Тейтъм, Дензъл Уошингтън и Дуейн Джонсън-Скалата. Междувременно преди броени дни стана ясно, че Елба се включва в звездния каст на екранизацията на култовия мюзикъл „Котките“. Фенове пък лобират той да поеме щафетата от Даниел Крейг в костюма на Агент 007. Въпреки това, според източници, близки до продукцията, компанията Eon Productions възнамерява да влезе в преговори с Ричард Мадън, когото телеманиаците вече познават като Роб Старк от „Игра на тронове“.", "date": "2018.11.06", "title": "Идрис Елба е най-сексапилният мъж"}
{"url": "https://www.monitor.bg:443/bg/a/view/sydjat-bachkovskija-manastir-za-dohodonosen-parking-148770", "text": "Община Асеновград и местен бизнесмен съдят Бачковския манастир за собствеността на 2,116 декара имот. Земята се намира под манастира, в непосредствена близост до пътя от Асеновград в посока Смолян. В момента по-голямата част от имота се използва за паркинг, като цената е 2 лева на час за автомобил. Грубата сметка сочи, че през уикендите и по време на големи християнски празници паркингът е претъпкан, а печалбата може да надмине и 5 000 лева за ден. Парите събира фирмата на местен бизнесмен, който не пожела да бъдат писани имената му и това на фирмата му. На 21 юли 2016г. делото, образувано от фирмата на местния бизнесмен и Община Асеновград срещу обителта завършва с решение на Районния съд в Асеновград, че Бачковският манастир не е собственик на 2,116 дка. имот, в по-голямата си част направен на паркинг. При обжалването в Окръжния съд в Пловдив ситуацията се преобърнала на 180 градуса. Въззивната инстанция обезсилила решението на първоинстанционния съд, разказва отец Самуил. Екипът на „Монитор” разполага със съдебните решения, според които казусът стигнал и до Върховния касационен съд (ВКС). Със свое определение на 25 септември 2018г. от ВКС не допускат касационно обжалване в обжалваната от община Асеновград част. Решението на окръжния съд в Пловдив влязло в сила на същата дата, което обаче не променило нещата. И до ден днешен обителта няма право да стопанисва имота, който се ползва от местния бизнесмен. Пред съда той твърдял, че има специално право на ползване, дадено му от Агенция пътна инфраструктура (АПИ) на 3 май 2011г. По време на същото дело позицията на Бачковския манастир била, че собствеността върху имота с площ 2,116 дка., е тяхна на основание давностно владение с начален срок 1083 г., когато е бил основан манастирът. „Като граници спорният имот с площ 2,116 дка се появява през 2004г., когато е изготвена първата за страната кадастрална карта. В редица дела пред Административен съд Пловдив, образувани по жалби на фирмата на местния бизнесмен и Община Асеновград срещу заповеди на началника на СГКК по повод издадени скици за същия имот, Бачковският манастир се е легитимирал, като собственик на имота, с нотариален акт от 1932г., където пише „местност Клувията”. В местността „Клувията” категорично попада и този имот 02974.12.31”, уточни адвокатът на Бачковския манастир Георги Пейчинов. Проверка на „Монитор” в Областна администрация в Пловдив установи, че те нямат информация дали някому е давано специално право на ползване на пътища. „Бизнесменът и пред наши служители е твърдял, че има договор с Областно пътно управление. Нямаме информация да му е давано специално право на ползване. Поне колегите не можаха да намерят документи”, съобщи Николай Аджеларов, директор Дирекция „Административен контрол, регионално развитие и държавна собственост” в областна администрация Пловдив. Запитването на в. „Монитор” до АПИ остана без отговор. В рамките на съдебното дело пред Районния съд в Асеновград, частникът е представил документ за договор с Пътно управление от 14.04.1999г. и друга негова фирма, с което му е предоставено правото да ползва квадратура от 200кв.м. в имота, а през 2011г. от ОПУ – Пловдив са му дали разрешение да разграфи паркоместа и да ги експлоатира. „Всичко ми е законно. Пращат ми нон стоп проверки от различни институции, но нарушения не бяха открити”, заяви пред „Монитор” бизнесменът. Междувременно, в края на август 2018г., от Бачковската света обител са сезирали Окръжна прокуратура в Пловдив с копие до Специализираната прокуратура за проверка дали по казуса с имота-паркинг има съставомерни действия по НК, осъществени от местния бизнесмен и длъжностни лица, ръководители на агенции или ведомства, респективно техните регионални представители. „В моята жалба до прокуратурата има приложени пет писма от АПИ, като последното е от зам.-министър, в които се казва, че никога този имот 02974.12.31 не е бил част от републиканската пътна мрежа. Поискал съм да се извърши проверка за установяване има ли съставени документи с невярно съдържание и в случая – кой от всички съставени е истинският. Защото има документи, в които има претенции за държавна и общинска собственост и същевременно – други, в които казват, че процесният имот никога не е бил такава собственост”, обясни адвокат Пейчинов. По думите му, за да стане път от даден имот, трябва да има промяна на статута с поредица от съгласувателни процедури. „Такова нещо няма. В различните скици, издавани за имота същият е с трайно предназначение на територията – земеделска или земеделска територия. Водят се години наред дела, с претенции за собственост на имот, който е на манастира, а така също и се атакуват заповеди за промяна на кадастралната карта и регистри, обективиращи имота като собственост на Бачковския манастир. За имота има издадена скица от месец май 2018г., в която като собственик се сочи Бачковска света обител и че няма данни за носители на други вещни права. Има, обаче издадена скица от месец август 2018г., в която се сочи, че фирмата на местния бизнесмен е собственик наидеална част 170 кв.м. от правото на собственост, а за Бачковска света обител - че няма данни за идеалните части и липсва информация.”, твърди адвокатът. Извършената корекция в кадастъра е преди приключване спора за собственост върху имота и е в противоречие с влязлото в сила съдебно решение. Той подчерта, че всички съдебни решения са в полза на Бачковския манастир и в съдебните производства многократно фирмите на въпросния бизнесмен не са били легитимирани като заинтересовано лице. „Това е пълен парадокс.“ твърди юристът на обителта. По думите му, по жалбата до Специализираната прокуратура е възложенаи проверка на Комисията за противодействие на корупцията и за отнемане на незаконно придобито имущество (КПКОНПИ). „Действително, че тези хора нямат страх от Бога. Делата срещу манастира са още от времето на епископ Борис, когато той беше игумен. Продължават и до момента”, заключи игуменът архимандрит Самуил. По думите му, ако обителта влезе във владение на имота/паркинг, ще намали цената на паркиране до 1 лев на ден за автомобил.", "date": "2018.11.06", "title": "Съдят Бачковския манастир за доходоносен паркинг"}
{"url": "https://www.monitor.bg:443/bg/a/view/kandidaturata-za-mondial-2030-dava-stimul-na-vlastta-da-napravi-2-3-stadiona-po-40-000-148790", "text": "Обща кандидатура на Балканите за Световното по футбол през 2030 г. е важен политически знак.  Тя показва, че Балканските държави ще работят заедно не само в областта на спорта, но и заедно ще отстояват общите си политически и икономически интереси.  Toва заяви министърът на младежта и спорта Красен Кралев в сутрешния блок на БНТ „Денят започва“. По думите му, предложението на гръцкия премиер Алексис Ципрас към премиера Бойко Борисов показва, че България е търсен и  уважаван партньор. „Най-важното е, че четирите страни заявиха, че ще работят заедно. Започваме преговори със спортните министри на Гърция, Румъния и Сърбия относно подготовката за кандидатстването“, коментира Кралев. Според спортния министър намерението  за тази обща кандидатурата се посреща с огромен интерес, но и с известна доза скептицизъм заради изоставането на страната ни по отношение на спортната инфраструктура. „Позитивната новина е, че това ще ни даде стимул да изградим стадионите си – ще са нужни 2-3 стадиона във всяка от четирите държави с капацитет минимум  40  000 зрители, за да се  посрещнат срещи от груповата фаза“, обясни той.  Кралев обясни, че има сериозни конкуренти за кандидатурата, но до 2024 г. има достатъчно време България, Гърция, Сърбия и Румъния да подготвят силна обща кандидатура. „Няма как да надскочиш себе си, ако не мечтаеш – дълги години се надявахме да имаме световни първенства по волейбол и художествена гимнастика, което се случи. Ще бъдем домакини и на шорттрек. Имаме прекрасни зали и можем да приемаме състезания от висок ранг. След спортните зали, които изградихме, сега идва ред и на футболната спортна инфраструктура“, категоричен бе министърът. Красен Кралев подчерта, че в последните три години държавата е показала, че има воля, защото са направени големи инвестиции в стадионите на отборите от професионалната група. „Реконструирахме над 10 стадиона, които вече разполагат с качествени терени и осветление. И няма да спрем дотук“, заяви Кралев. Той посочи, че са водени разговори със Столична община, които да предложат терен за нов стадион, след което ще се обмисли инвестицията. Спортният министър обясни, че шансовете ни за домакинство на Зимни младежки олимпийски игри през 2024 г. са огромни, стига да се разреши казусът с изграждането на спортната инфраструктура на Витоша. Според Красен Кралев България има силно лоби в Изпълнителното бюро на Международния олимпийски комитет (МОК), от които зависи взимането на решението за домакинството. Това ще се случи през 2020 г. „По план алпийските ски трябва да са съсредоточени на Витоша. Спортовете на закрито ще бъдат в Арена Армеец и в Зимния дворец. Кънки бяганията ще се проведат на стадиона, който трябва да се заледи. Ски бяганията, скоковете и биатлона ще се проведат на Боровец. Най-сериозната инвестиция от наша страна ще е за изграждане на шанца. На Витоша инвестицията трябва да бъде за сметка на собственика на съоръженията, не на държавата“, коментира Кралев. Красен Кралев бе категоричен, че трябва да се промени Планът за управление на Витоша, за да се изградят нови стълбове и нови спортни съоръжения. „Според ЗУТ трябва да имаш разрешение за строеж, за да смениш стълб, което се забранява от Плана. Това не е сериозна корекция и лесно може да се направи“, каза той. По думите на Кралев, скоро се очаква категорична позиция от страна на Столичния общински съвет, които да заявят, че искат такава промяна, за да бъдат решени проблемите на Витоша. „Категорично твърденията, че ще има нерегламентирано строителство са неверни. Всички софиянци искат Витоша да е пригодена за спорт и вярвам, че ни подкрепят. Спечелването на това домакинство ще има огромно значение за България“, заяви министърът на младежта и спорта. Кралев обясни, че Министерство на младежта и спорта е инициатор на промените, заедно със Столична община,  за да се изгради нужната спортна инфраструктура. Той подчерта, че МОСВ трябва да поемат отговорност и да направят промените в Плана, за да стане възможно изграждането на спортни съоръжения, но и да бъдат защитени интересите на Природния парк „Витоша“. „Всяко съмнение за нерегламентирано строителство трябва да бъде пресечено на секундата“, категоричен бе Красен Кралев. Министърът на младежта и спорта коментира и силното поколение млади български спортисти, които завоюваха огромни успехи на младежката олимпиада в Буенос Айрес и подкрепата, която получават от държавата. Красен Кралев обясни и с какъв бюджет ще разполага спортното министерство през 2019 г.", "date": "2018.11.06", "title": "Мондиал 2030 дава стимул на властта да направи 2-3 стадиона по 40 000"}
{"url": "https://www.monitor.bg:443/bg/a/view/majka-si-zarjaza-deteto-sysedi-zvynjat-na-112-148792", "text": "Работеща майка остави само вкъщи да спи 5-годишното си момченце. Когато то се събудило и видяло, че няма никой у дома, започнало да плаче силно. Съседи видели как ревящото дете се показало през прозореца, притеснили се и се обадили на 112. Случката се разиграла във вторник сутринта в апартамент на бул. „Дунав” в Пловдив. Майката била рускиня и живеела под наем в блока, който е в близост с ресторант „Джоана”. Тя работела като камериерка в хотел наблизо и трябвало да излезе много рано сутринта. Нямало на кого да разчита и затова рискувала, оставяйки малкия самичък. Сигналът в полицията бил подаден в 9,10 часа във вторник сутринта, уточниха от пресцентъра на полицията в Пловдив.Малкото детенце е плачело часове наред и се е провисвало на прозореца, съобщи глас.бг. Когато едни съседите се обадили на 112, за да съобщят за дете в риск, явно други комшии позвънили и на нея, защото майката успяла да се прибере вкъщи преди полицейският патрул да отиде до адреса й. Проверката на униформените в апартамента след това установила, че детето било изведено и жилището било празно, уточниха от полицията в Пловдив. Полицаите установили коя е майката чужденка и я намерили на работното й място в пловдивския хотел. Междувременно тя успяла да излезе от работа, да отиде до квартирата си, да облече малкия и да го вземе със себе си на работното си място. Само заради това обаче, че рано сутринта е оставила само детето, била отведена в районното управление, за да даде обяснения. Междувременно били уведомени инспекторите от Детска педагогическа стая, както и социалните, уточниха от пресцентъра на полицията в Пловдив.", "date": "2018.11.06", "title": "Майка си заряза детето, съседи звънят на 112"}
{"url": "https://www.monitor.bg:443/bg/a/view/davat-kmeta-na-shabla-na-syd-148797", "text": "Окръжната прокуратура в Добрич предаде на съд кмета на Шабла за престъпление със средства от фондовете на Европейския съюз, съобщават от пресцентъра на Апелативна прокуратура – Варна. Кметът на община Шабла Мариян Жечев е предаден на съд с обвинителен акт на Окръжната прокуратура в Добрич. Делото за престъпление със средства от фондовете на Европейския съюз по член 248 а, ал. 5, във връзка с ал. 2 и ал. 1 от НК, е насрочено за разглеждане на 6 декември тази година в Добричкия окръжен съд. На 13 ноември 2015 г. в качеството си на кмет, представляващ община Шабла, Жечев представил неверни сведения за изпълнени строително-монтажни работи по Програмата за развитие на селските райони пред Регионалната разплащателна агенция. В заявка за окончателно плащане подсъдимият представил като изпълнени дейности, които не били извършени от избраната измежду 6 фирми като изпълнител ДЗЗД „Шабла спорт 2015“. Целта била да се получат средства в размер на 525 488 лева без ДДС, предоставени от фондовете на Европейския съюз на българската държава. Към 21 декември 2015 г. вече са били отпуснати 267 836 лева без ДДС от заявените средства. Неизпълнените строително-монтажни работи са описани в 86 позиции в обвинителния акт на Окръжната прокуратура в Добрич. Те са били установени и при проверка на експерт и били описани детайлно в приложен контролен лист, извършена е и допълнителна проверка на място. С уведомително писмо за изплащане на средствата от държавен фонд „Земеделие“ – Разплащателна агенция, са били описани сумите, които не са били допустими за финансиране, както и е направена промяна на плащанията заради несъответствието между заложените в договора елементи на инвестицията и реално изпълнените дейности. По проекта е трябвало да бъдат изградени стадион, помощно игрище,игрище за волейбол, баскетбол и тенис, водна площ за гребни спортове, паркинг, ограда, вертикална планировка, обслужваща сграда с трибуни, СОТ и пожароизвестителна система. Някои от вече платените дейности и към момента не са изградени. По делото срещу действащия и в момента кмет на община Шабла са назначени 2 експертизи, разпитани са десетки свидетели. Причинените имуществени вреди се изчисляват на 267 836 лева, които не са възстановени.", "date": "2018.11.06", "title": "Дават кмета на Шабла на съд"}
{"url": "https://www.monitor.bg:443/bg/a/view/rajna-zavede-gadjeto-v-dubaj-148791", "text": "Попфолк певицата Райна се похвали с кадри от екзотичната си екскурзия в Дубай. Изпълнителката на „Една на милион“ е там в компанията на новия си любим – ММА боеца Валери Тюлеков. \"Страхотна двойка\" и са само част от коментарите на феновете на певицата, която рядко афишира личния си живот в публичното пространство. Самата тя доскоро пазеше връзката си с Тюлеков встрани от светлините на прожекторите, но тогава спортистът издаде романса им със снимки в своите профили в социалните мрежи. Искрата между двамата пламнаха наскоро в родния и на двамата град Сандански. Тюлеков е на 27 години и е запален фитнес маниак, а Райна често тренира с него.", "date": "2018.11.06", "title": "Райна заведе гаджето в Дубай"}
{"url": "https://www.monitor.bg:443/bg/a/view/patrashkova-stana-model-snima-se-s-lebedi-148793", "text": "След като вестникарската работа й се стори недостатъчна и журналистката Кристина Патрашкова прие да стане постоянен коментатор в предаването „На кафе“ с Гала, сега реши да се пробва и като модел. Въпреки класическата си възраст, необичайната й визия явно й е спечелила интереса на голяма фирма за бижута. За реклама на новата им линия Патрашкова засне фотосесия, като партньорът й предизвика истински интерес. На снимките тя е заедно с бял лебед. Птицата е дресирана и въпреки, че е била малко притеснена се е държала професионално на терен. Нейн дресьор е Стоян Лазаров – човекът, който осигурява животни за всички големи холивудски продукции, които се снимат у нас. Зад обектива пък е Любо Сергеев – българският фотограф получил най-голямо признание в чужбина, като през 2014 г. печели приза „Виктория“ – най-реномираната награда в света на това изкуство. Пред камерата му за сесия с животни е застава и Яна Маринова с любимите си коне.", "date": "2018.11.06", "title": "Патрашкова стана модел. Снима се с лебеди"}
{"url": "https://www.monitor.bg:443/bg/a/view/stolichani-v-poveche-se-zavryshta-s-13-i-sezon-naprolet-148795", "text": "В състояние на изненадващо спокойствие – така ще заварим любимите семейства Чеканови и Лютови в новите епизоди на „Столичани в повече“, които bTV ще завърти в ефира си напролет. Непознати досега персонажи ще засилят съспенса между познатите ни вече герои, част от които ще претърпят метаморфоза. анонсира накратко Любо Нейков на стартовата линия на снимките към новия 13-и сезон. Въпреки че нееднократно се говореше за края на сериала, още преди премиерата на предната порция епизоди екранният Рангел Чеканов разкри пред „Монитор“, че от телевизията-майка проявяват интерес към продължение на „Столичани в повече“. „Мислих, че сме изчерпали темите с толкова много сезони. Така и завършва 12-ти сезон. Но сценаристите ме изненадаха“, разказа тогава комикът. Със 157 излъчени вече епизода \"Столичани в повече\" се превръща в най-продължителният сериал родно производство в модерната ни телевизионна история. „Вълнуваме се много, защото този сериал е много специален за нас. Играя две роли и като актьор, в професионално отношение ми е много любопитно да го правя“, казва по адрес на сериала Христо Гърбов. „Има някакво сливане между нас, актьорите и зрителите, ставаме като роднини“, категоричен е и Кръстьо Лафазанов. Освен със „Столичани в повече“ пък от първите топли дни на следващата година зрителите ще могат да се забавляват и с новите епизоди на „Комиците и приятели“.", "date": "2018.11.06", "title": "„Столичани в повече“ се завръща с 13-и сезон напролет"}
{"url": "https://www.monitor.bg:443/bg/a/view/podigravka-s-azis-vbesi-fenovete-148796", "text": "Върлите фенове на Краля на поп-фолка Азис не одобриха множеството подмятания относно етноса му на старта на „Биг Брадър: Most Wanted“. На няколко пъти водещият Ники Кънчев се пошегува, че Къщата на Големия брат е празна, тъй като „родата на Азис е откраднала мебелите“. Самият певец също се включи с изречения от типа: „Ама как ще си тръгна преди да открадна нещо?“. Това обаче не се понрави на част от почитателите, както на Азис, така и на предаването, тъй като по този начин се лепва стереотип, че ромите са крадливи. Впечатление направи и че редом до Ники Кънчев не се появи Алекс Сърчаджиева. Костинбродският славей явно я е изместил, но мнозина смятат, че новото амплоа не му подхожда. „Азис не може да води предаване, прекалено много се напъва да вика опитва се да е като Алекс и Ники, но някак си е изкуствено.“, и „Азис е супер зле като водещ“, гласят част от коментарите в социалните мрежи. Засега Албена Вулева се явява като най-провокативен участник в каста. Във визитката тя обяснява, че Аллах сам я е потърсил и затова е станала мюсюлманка. Вулева дава заявка, че би използвала магии срещу съперниците си в риалити формата. намигна тя. Най-големият коз за продуцентите пък е двойката Златка Райкова и Благой Георгиев- Джизъса. Плеймейтката и футболистът уверяват, че са безумно влюбени, а единствената им раздяла е, когато Русата Златка отиде да си боядисва косата за час-два. Другите участници, които прекрачиха прага на Къщата, са Жени Калканджиева, Станимир Гъмов, Джулиана Гани, Wosh МС, Весела Нейнски, Емануела, Стойко Сакалиев, Никита Джонсън, Стоян Роянов и Цецо Андреев. Последния е гримьор, който иска да покаже различно представяне от това на колегата си Валентин Кулагин.", "date": "2018.11.06", "title": "Подигравка с Азис вбеси феновете"}
{"url": "https://www.monitor.bg:443/bg/a/view/makron-njama-da-pozvoli-na-putin-i-trymp-da-sednat-148781", "text": "Запланираните преговори между президентите на Русия и САЩ Владимир Путин и Доналд Тръмп в Париж няма да се състоят по молба на френския им колега Мануел Макрон. Това съобщават агенциите, позовавайки се на информиран дипломатически източник в Европа. Домакинът се опасявал, че подобна среща на високо ниво може да засенчи подготвените от френските власти форуми и мероприятия, посветени на 100-годишнината от края на Първата световна война. Тази информация потвърди и говорителят на Кремъл Дмитрий Песков, който заяви, че Путин и Тръмп „задължително ще се срещнат в Париж“, но срещата им ще е „на крак“ и няма да е пълноценна. Прессекретарят обаче увери, че по време на беседата си във френската столица двамата президенти ще се договорят за бъдещи преговори. Пресата припомня, че срещата между Путин и Тръмп беше запланирана за 11 ноември т.г. и бе официално анонсирана след посещението на съветника на US държавния глава по въпросите на националната сигурност Джон Болтън в Москва. В понеделник самият Тръмп заяви пред журналисти, че не е сигурен дали ще се срещне с Путин в Париж, но не изключи провеждането на преговори по време на форума на Г-20, който ще се проведе на 30 ноември и 1 декември в Аржентина. Американският президент допълни, че му предстоят още „много срещи“ с руския му колега.           По-рано Песков посочи, че основната цел на беседата между двамата президент ще бъде „сверяване на часовниците“ по актуални проблеми, включително и относно стратегическата стабилност, в контекста на плановете на САЩ да излязат от Договора за ликвидиране на ракетите със среден и малък обхват. Това намерение на Вашингтон беше анонсирано на 20 октомври от Тръмп, който заяви, че страната му ще напусне договора, тъй като „Москва го нарушава“. В същото време държавният глава допусна сключването на ново съглашение с Русия и Китай. Споменатият договор бе подписан на 8 декември 1987 г. и влезе в сила на 1 юни 1988 г.", "date": "2018.11.06", "title": "Макрон няма да позволи на Путин и Тръмп да седнат"}
{"url": "https://www.monitor.bg:443/bg/a/view/bivsh-slavist-udari-psv-148787", "text": "Бившият защитник на \"Славия\" Стефан Велков прави все по-силно впечатление с изявите си в Холандия. С негов гол \"Ден Бош\" победи с 1:0 втория тим на гранда \"ПСВ Айндховен\" и се изкачи на 4-о място в класирането, като има съвсем реални шансове да спечели промоция за елита. Велков, който получи и жълт картон преди почивката, се разписа с глава в 81-ата минута. Преди това двубоят вървеше равностойно, а домакините удариха греда. Това е втори гол за младежкия национал в Ниската земя. През септември той отбеляза попадение във вратата на Хераклес при загубата с 1:2 за Купата на Холандия. Успехът днес е шести пореден за \"Ден Бош\" и тимът вече има 25 точки - с една по-малко от \"ГА Ийгълс\" и \"Твенте\". Начело е \"Спарта\" (Ротердам) с 27 точки.", "date": "2018.11.06", "title": "Бивш славист удари ПСВ"}
{"url": "https://www.monitor.bg:443/bg/a/view/bivsh-kmet-obvinjaem-za-poboj-nad-policaj-148785", "text": "Бившият кмет на свищовското село Ореш, Петър П. е обвиняем за нападение и побой над полицейски служител по време на изпълнение на служебните му задължения. Екшънът се разиграл на 27 февруари в сградата на селското кметство. Бившият кмет бил повикан да даде обяснения във връзка с писани от него жалби срещу наследника на поста му. Там той обаче неочаквано избухнал и нанесъл удари в крака на присъстващия на срещата полицаи. А освен това повредил и част от техниката в кметския кабинет: принтер, кабел и входна врата, всико на стойност 170 лв. След доклад на материалите по случая, Петър П. е привлечен като обвиняем и му е наложена мярка за неотклонение подписка.", "date": "2018.11.06", "title": "Бивш кмет обвиняем за побой над полицай"}
{"url": "https://www.monitor.bg:443/bg/a/view/kristian-kostov-izgorja-s-800-evro-za-bileti-148763", "text": "Фалшиви билети попречиха на Кристиан Костов да види любимата си корейската бой банда BTS в Лондон. Това разказа самия той пред Popcake.tv. Певецът, който завоюва рекордното второ място на България на „Евровизия“, закупил два билети от по 400 долара, но така и не бил допуснат до концерта. Приключенията си покрай фалшивите пропуски Крис разказа и в своя YouTube канал, където тества за първи път уменията си в монтирането на клип за влог. Междувременно изпълнителят на Beautiful Mess влезе и във втори учебник по Български език за седми клас. След като из страниците на помагало бе поместено интервю с Костов, този път отличникът от X Factor се появява и в статия, представена отново като медиен текст. Сред следващите задачи, които си е поставил певецът пък е и българско парче. Той вече влезе в преговори за него с продуцентите му от родна страна „Вирджиния Рекърдс“. Подробностите около песента обаче се пазят в тайна.", "date": "2018.11.06", "title": "Кристиан Костов изгоря с 800 долара за билети"}
{"url": "https://www.monitor.bg:443/bg/a/view/komisarjat-po-razshirjavaneto-na-es-prizova-za-kraj-na-pregovorite-s-turcija-148784", "text": "Европейският комисар по разширяването Йоханес Хан призова за официално прекратяване на преговорите за членство на Турция. \"В дългосрочен план би било по-честно към Турция и ЕС да поемем по нов път и да прекратим преговорите за присъединяване\", каза Хан пред германския в. \"Велт\". Според Хан придържането към преговорите, които Турция започна през 2005 г., блокира пътя за \"реалистично, стратегическо партньорство\". Еврокомисарят изтъкна обаче, че от страните от ЕС ще зависи да решат по кой път да поемат. Към момента нищо не показва, че мнозинството от членките биха подкрепили официално прекратяване на преговорите на Турция. Хан от известно време заявява, че трябва да бъде поддържано тясно сътрудничество с Турция и да бъде определена реалистична форма на отношения, която взема предвид интересите и на двете страни и реалистичните възможности за Турция. Еврокомисарят предложи да бъде осъвременен настоящият Митнически съюз с Турция, но това бе отхвърлено от ЕС през юни.", "date": "2018.11.06", "title": "Комисарят по разширяването на ЕС е за край на преговорите с Турция"}
{"url": "https://www.monitor.bg:443/bg/a/view/facebook-blokira-akaunti-v-navecherieto-na-izborite-v-sa-sht-svyrzani-sa-s-rusija-148786", "text": "Компанията Facebook блокира повече от 100 акаунта в навечерието на междинните избори в САЩ, които са свързани с различни държави, съобши шефа на сигурността в компания Натанаил Глайхър във Facebook Newsroom на 5 ноември. Причината е да не се допуска намеса в изборите. Според разследване на компанията около 30 акаунта във Facebook и 85 в Instagram се занимавали с неестествени действия и били блокирани. Страниците са предимно рускоезични и френскоезични и се предполага, че са свързани с Русия. През юли основателят на Facebook Марк Зукърбърг обяви, че има доказателства за намеса на Русия в изборите в САЩ през 2016 г. Тогава са засечени опити за намеса на хакерската група Fancy Bears , която е свързана с руското разузнаване. Още тогава е информирано ФБР. В момента за хакерски атаки са обвинени 25 руснаци.", "date": "2018.11.06", "title": "Facebook блокира акаунти в навечерието на изборите в САЩ, свързани са с Русия "}
{"url": "https://www.monitor.bg:443/bg/a/view/chasti-ot-sofija-ostavat-bez-voda-v-srjada-148780", "text": "\"Софийска вода\" временно ще прекъсне водоснабдяването в някои части на столицата в сряда, съобщават от дружеството. На 07 ноември 2018 г., във връзка с реконструкция на уличен водопровод на ул. „Зорница“ с. Волуяк, се налага спиране на водоподаването от 09:00 до 21:00 часа на клиентите на „Софийска вода”, живеещи в района на ул. \"Зорница\" от ул. \"Малина \" до Гара Волуяк, ул. \"Минзухар\", ул. \" Свобода \" № 44, № 46, № 48 , ул. \"50\", ул. \"41\", ул. \"Лозичка\", ул. \"Котешка стъпка\", ул. \"Детелина\", кв.Гара Волуяк. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул.“ Зорница“ ъгъла с ул. 50. Също на 07 ноември 2018 г. (сряда), във връзка с подмяна на спирателен кран на бул. „Вардар“ жк. „Красна поляна“ 1, се налага спиране на водоподаването от 10:00 до 16:00 часа на клиентите на „Софийска вода”, живеещи в района на Локално платно на бул. „Александър Стамболийски“ от ул. „Проф. Вайганд“ до бул. „Вардар“, както и по бул. „Вардар“ от бул. „Александър Стамболийски“ до бл. 137Б и блок 137Б. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: Локално платно на бул. „Александър Стамболийски“ пред бл. 2. На 07 ноември 2018 г. (сряда), във връзка с подмяна на спирателни кранове и пожарен хидрант на ул. „Чавдар войвода“ с. Световрачене , се налага спиране на водоподаването от 09:30 до 19:30 часа на клиентите на „Софийска вода”, живеещи в района на ул. „3-ти март“, ул. „Миладин Цветков“, ул. „Поляната“, ул. „Черковна“, ул. „Чавдар войвода“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Пробуда“ ъгъла с ул. „Искър“. Също в сряда, във връзка с реконструкция на уличен водопровод на ул. „Здравец“ с. Кътина, се налага спиране на водоподаването от 09:30 до 16:30 часа на клиентите на „Софийска вода”, живеещи в района на ул. \"Езеро“, ул. „Пирамидите“, ул. „Сини вир“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул.“ Езеро“ ъгъла с ул. „Сливница“. На 07 ноември 2018 г. (сряда), във връзка с подмяна на сградно водопроводно отклонение на ул. 202 вилна зона „Малинова долина“, се налага спиране на водоподаването от 10:00 до 17:00 часа на клиентите на „Софийска вода”, живеещи в района на ул. 192, ул. 193, ул. 194, ул. 195, ул. 196, ул. 197 и ул. 198, ул. 201, ул. 202 и ул. 203. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 196 ъгъла с ул. 195. На 07 ноември 2018 г. (сряда), във връзка с извършване на стоително-монтажни работи на бул. „Витоша“ Център , се налага спиране на водоподаването от 10:30 до 15:30 часа на клиентите на „Софийска вода”, живеещи в района на бул. \"Витоша“ от ул. „Позитано“ до бул. „Тодор Александров“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул.“ Александър Стамболийски“ ъгъла с бул. „Витоша“. Ремонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването, отчитат от дружеството. Засегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството . “Софийска вода” АД предварително се извинява на своите клиенти за причинените временни неудобства! Интернет сайтът на дружеството дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2018.11.06", "title": "Части от София остават без вода в сряда"}
{"url": "https://www.monitor.bg:443/bg/a/view/nad-1600-deca-se-vkluchvat-za-mesec-v-bezplatni-zdravni-programi-148782", "text": "Община Варна продължава да отделя средства за изпълнението на здравни програми за превенция и профилактика на социално значими заболявания, съобщават от дирекция „Здравеопазване“. През този месец около 1000 ученици ще бъдат включени в програмата за профилактика на детското зрение, като прегледите ще се извършват в Специализираната болница очни болести за активно лечение (СБОБАЛ – Варна). Още 600 деца ще бъдат обхванати по програмата за превенция на заболяванията на слуха в ДКЦ „Чайка“. За поредна година в Медицинския център за рехабилитация и спортна медицина се изпълнява програмата „Аз успявам“, която постига добри резултати в борбата с детско-юношеското затлъстяване и свързаните с него заболявания. През профилактичните прегледи досега са преминали 215 ученици от І до VІІІ клас. Много добри резултати се отчитат по програмата „Добър естетичен вид и комфорт, чрез профилактика и лечение на гръбначните изкривявания“. Ранното откриване, правилната диагностика, адекватното лечение, подходящият активен двигателен режим са помогнали за предотвратяването на неблагоприятните последици от тези заболявания на близо 470 деца, посочват още от общинската дирекция „Здравеопазване“.", "date": "2018.11.06", "title": "Над 1600 деца се включват за месец в безплатни здравни програми  "}
{"url": "https://www.monitor.bg:443/bg/a/view/pulev-shte-poluchi-shansa-si-sreshtu-djoshua-dogodina-ili-prez-2020-a-148778", "text": "Промоутърът на Антъни Джошуа Еди Хърн обяви Кубрат Пулев за един от следващите противници на световния шампион на IBF, WBA и WBC.  “Антъни ще проведе защита на пояса на IBF срещу Кубрат Пулев, но първо трябва да проведе задължителната защита на титлата на WBO, което най-вероятно ще стане срещу Дилиън Уайт. Аз отново казвам, че предпочитам следващият противник да е Дионтей Уайлдър. Но нужно е да се съобразим с Пулев и той ще получи своята възможност в края на 2019-а или началото на 2020 година. В момента е нужно първо да се проведе защитата на пояса на WBO, a след това - на IBF. Трябва да се отбележи, че битка за обединяване на титлите има предимство и задължителни защити може да се отложат заради нея. Ако Фюри спечели срещу Уайлдър, то въпросът от само себе си ще се реши, защото Уайлдър ще има право на реванш. Аз като патриот искам Фюри да спечели, но за кариерата на Антъни ще е по-добре да се изправи срещу Уайлдър - той е нашата основна цел. Ако се насочим към американския пазар, със сигурност ще потърсим битка с Джарел Милър. Двубой срещу него ще ни позволи да приберем и “редовната” титла на WBA, но все още нищо не е сигурно за Америка”, коментира Хърн пред FightNews.", "date": "2018.11.06", "title": "Пулев ще получи шанса си срещу Джошуа догодина или през 2020-а"}
{"url": "https://www.monitor.bg:443/bg/a/view/grivna-spasjava-ot-vnezapna-smyrt-pri-epilepsija-148788", "text": "Според скорошно изследване, между 7 и 17 % от всички свързани с епилепсия смъртни случаи са вследствие на усложнение, известно като „Внезапна неочаквана смърт при епилепсия” (SUDEP). Въпреки че SUDEP не е добре изучено, има надежда, че нова гривна за ръка може да помогне това усложнение да бъде спряно. SUDEP обикновено настъпва, когато жертвата заспива през нощта и се смята, че това състояние е свързано с тежки припадъци. За сега, тези нощни припадъци се отчитат, като се използват чувствителни на движение сензори в леглото на пациента. Но холандския Център за епилепсия „Кемпенхаеге” (Kempenhaeghe epilepsy centre), заедно с Технологичния университет в Айндховен (Eindhoven University of Technology) са проектирали система, която работи по-добре от тези сензори. Резултатът е лента за носене на ръката, наречена NightWatch. Ако бъдат засечени такива движения, заедно с необичайно бързо сърцебиене, от устройството започва да звучи аларма и безжично предупреждава хората, които се грижат за болния, за да може бързо да му се окаже помощ. Проф. Йохан Арендс, който е ръководител на изследването, се надява, че NightWatch може да намали смъртността от SUDEP с две трети. Технологията е разработена от компанията LivAssured и е описана в доклад, публикуван наскоро в списание  .", "date": "2018.11.06", "title": "Гривна спасява от внезапна смърт при епилепсия"}
{"url": "https://www.monitor.bg:443/bg/a/view/dve-sgradi-se-srutiha-v-marsilija-devet-dushi-sa-v-neizvestnost-148772", "text": "Най-малко 2 загинаха, а 7 души се смятат за изчезнали след срутването на три сгради във френския град Марсилия. При инцидента в понеделник са били леко ранени двама души. Според местните власти сред изчезналите са седем живеещи в едната сграда и двама минувачи, засечени от улични камери близо до местопроизшествието. Смята се, че под отломките има между 5 и 8 загинали, заяви френският министър на вътрешните работи Кристоф Кастанер. Във вторник спасителите откриха тялото на загинал мъж под руините. Разчистването на мястото продължи, но задачата бе определена като \"надпревара с времето\" от представител на властите. Местни медии съобщиха, че по време на работата на багерите частично се е срутила и трета сграда, като нейните отломки са се стоварили върху руините на първите две и още по силно са ги притиснали. По тази причина се смята, че шансовете да има оцелели са нищожни. По предварителни данни в момента на инцидента в една от тях може би е имало 12 души. Живеещите в другата сграда вече са били разселени, но не се изключва в нея да е имало бездомници. Двете сгради са били в окаяно състояние, това важи и за третата, срутила се във вторник. Третата от години е била необитаема. Инцидентът предизвика много съчувствие във Франция – президентът Еманюел Макрон увери, че марсилци могат да разчитат на солидарността на цялата нация. Едновременно с това прозвучаха и доста остри критики, според които много от сградите в центъра на Марсилия (инцидентът се е случил в непосредствена близост до старото пристанище на града) са в лошо състояние. Жена, която е живяла в една от срутените сгради съобщи, че вратите в цялата постройка от доста дни са се отваряли много трудно. „Страхувах, че един ден няма да мога да изляза и ще си остана затворник в собственото ми жилище“, казва 25-годишната жена пред АФП. На снимки от преди инцидента се вижда, че фасадите на сградите са били напукани. Местните власти са започнали разследване на причините за инцидента.", "date": "2018.11.06", "title": "Три сгради се срутиха в Марсилия, откриха тяло на загинал, 8 души са в неизвестност (обновена)"}
{"url": "https://www.monitor.bg:443/bg/a/view/6-godini-ot-konchinata-na-bylgarskija-patriarh-maksim-148774", "text": "По повод шестата годишнина от блажената кончина на Негово Светейшество Българския патриарх и Софийски митрополит Максим и по решение на Св. Синод на БПЦ-БП, на 06.11.2018 г. - вторник, от 9.00 ч. в Троянската света обител „Успение Богородично“ ще бъде отслужена Архиерейска заупокойна св. Литургия, след която към 10.30 ч. ще бъде извършена панихида за скъпия ни Първоиерарх, съобщиха от Св. Синод. Патриарх Максим почина на 6 ноември 2012 г. на 98-годишна възраст в болница Лозенец. Хиляди българи изпратиха дядо Максим в София в храм \"Света Неделя\", както и в катедралния храм \"Св. Александър Невски\". Духовният глава на Българската православна църква беше погребан на 9 ноември в Троянския манастир. Негово Светейшество патриарх Максим беше начело на Българската православна църква 41 години (1971-2012). Той е най-дълго управлявалият БПЦ патриарх.", "date": "2018.11.06", "title": "6 години от кончината на Българския патриарх Максим"}
{"url": "https://www.monitor.bg:443/bg/a/view/dogodina-irak-uvelichava-dostavkite-na-petrol-za-kitaj-s-60-148771", "text": "Ирак планира през 2019 г. да увеличи доставките на петрол за Китай с 60%, съобщава Bloomberg. Агенцията се позовава на изказване на информация на местната маркетингова компания SOMO (State Oil Marketing Organization). Шефът на компанията Ал Ясири е уточнил по време на международния форум в Пекин China International Import Expo, че арабската страна е в състояние да изнася за Китай догодина по 1,45 млн. барела на денонощие. В момента експортът от Ирак на нефт за най-голямата комунистическа държава е 900 хил. барела дневно. Основни купувачи са Chinaoil и Unipec. Арабите планират да създадат съвместно дружество с китайската фирма Zhenhua Oil, което ще продава по 160 хил. барела петрол на ден на по-малки рафинерии в Китай. За да реализира плановете си за ръст на износа си за най-многолюдната далекоизточна страна Ирак възнамерява да увеличи доставките до турското средиземноморско пристанище Джейхан", "date": "2018.11.06", "title": "Догодина Ирак увеличава доставките на петрол за Китай с 60%"}
{"url": "https://www.monitor.bg:443/bg/a/view/izpitanie-za-trymp-na-mejdinnite-izbori-v-sa-sht-148776", "text": "Американските граждани гласуват днес на междинни избори, в които големият залог е контролът върху двете камари на Конгреса, съобщава АФП. Ако спечели мнозинство в Камарата на представителите и Сената - или поне в едната от двете камари - Демократическата партия ще получи значително повече свобода за противодействие на управлението на президента Доналд Тръмп. Ако Републиканската партия запази сегашното си мнозинство в двете камари, държавният глава ще може да продължи да разчита на подкрепа в Конгреса за управленската си програма през останалите две години от своя мандат. Днес ще бъдат избрани всички 435 членове на Камарата на представителите, 35 от общо 100 сенатори, губернаторите на 36 щата и три територии, 6073 членове на щатски законодателни събрания. Целият състав на долната камара на Конгреса (435 конгресмени) се избира на всеки две години. Мандатът на членовете на горната камара (100 сенатори) е 6 години - на всеки две се подновява около една трета от нейния състав. В момента републиканците контролират Конгреса с крехко мнозинство в Сената (51-49) и по-комфортно в Камарата на представителите (236-193 с шест вакантни места). На тези избори за Сенат демократите са в неблагоприятно положение, защото трябва да се преборят за запазване на 26 места срещу едва 9 за републиканците. В долната камара демократите трябва да спечелят 25 допълнителни места, ако искат да си върнат мнозинството. Това е възможно според социологическите проучвания. Мандатът на новоизбраните депутати и сенатори ще започне на 1 януари 2019 г. Две години след президентските избори, този вот ще бъде на практика референдум за политиката на Тръмп, отбелязва АФП. \"Не съм вписан в бюлетините, но фактически съм, защото това е и референдум за мен\", заяви Тръмп. Той всъщност е наясно, че резултатът от вота на 6 ноември ще бъде решаващ за двете последни години от мандата му - с риск от парализа на Конгреса и куп парламентарни разследвания срещу него, ако демократите си върнат контрола над Камарата на представителите, блокиране на неговите юридически назначения и дори импийчмънт, ако превземат и Сената.", "date": "2018.11.06", "title": "Изпитание за Тръмп на междинните избори в САЩ"}
{"url": "https://www.monitor.bg:443/bg/a/view/britancite-biha-ostanali-es-pri-nov-referendum-148773", "text": "Британците биха гласували за оставане в Европейския съюз, ако има нов референдум и жителите на най-големите райони, подкрепили напускането на общността, биха променили позицията си. Това сочат резултатите от проучване, изготвено за британската телевизия Канал 4 от социологическа агенция \"Сървейшън\", предаде Ройтерс. Великобритания би подкрепила оставането в ЕС с 54 процента \"за\" при 46 процента \"против\". През юни 2016 г. кампанията за излизане от ЕС събра 51,9 процента от гласовете спрямо 48,1 процента за оставане. Премиерът Тереза Мей обаче неколкократно изключи възможността да бъде проведено ново допитване. Проучването обхваща 20 000 души, анкетирани онлайн между 20 октомври и 2 ноември. Досега анкетите не сочеха съществена промяна в общественото мнение. Според повечето прогнози се очакваше привържениците на ЕС да спечелят и през 2016 година. Великобритания трябва да напусне ЕС на 29 март догодина, но Лондон и Брюксел все още не са постигнали споразумение за условията на \"развода\". Дори ако Мей преодолее вътрешните борби в Консервативната партия, за да успее да завърши сделката, според изследването 33 процента от британците ще я отхвърлят, а само 26 процента ще я приемат. Ако Мей не успее да постигне споразумение до 29 май, според 36 процента от анкетираните Великобритания трябва да излезе от ЕС без сделка. Според 35 процента страната трябва да остане в общността, а 19 процента биха искали напускането да бъде отложено до постигане на споразумение. Ако Мей все пак договори сделка, 43 процента биха подкрепили референдум, на който гражданите да изберат между приемане на споразумението или оставане в ЕС, срещу 37 процента, които биха се противопоставили на подобен избор. Окончателното споразумение между Лондон и Брюксел за Брекзит е готово на 95 процента. Това е заявила британският премиер Тереза Мей, предаде Ройтерс. Тя също така е уверена в намирането на решение по въпроса за границата на Северна Ирландия. Според изявление от кабинета на премиера, след среща с австрийския канцлер Себастиан Курц тя вярва, че 95 процента от споразумението за напускане на ЕС вече са завършени, както и че ще бъде намерено решение за режима по северноирландската граница. От своя страна Курц е заявил, че като ротационен председател на ЕС Австрия е готова да оказва съдействие на Лондон и Брюксел за ускоряване на сключването на окончателно споразумение за Брекзит.", "date": "2018.11.06", "title": "Островът би останал с континента при нов референдум"}
{"url": "https://www.monitor.bg:443/bg/a/view/sa-sht-i-kitaj-se-sreshtat-za-po-sigurno-148775", "text": "САЩ и Китай ще проведат в петък, 9 ноември, разговори на високо равнище по сигурността, съобщи Държавният департамент, цитиран от световните агенции. В срещата, която първоначално бе планирана за октомври в Пекин, ще участват американският държавен секретар Майк Помпейо, министърът на отбраната Джеймс Матис, членът на китайското Политбюро Ян Цзечъ и министърът на националната отбрана на Китай Вей Фънхъ. Китай обяви миналия месец, че двете страни са се съгласили \"по принцип\" да проведат втори кръг дипломатически преговори, посветени на сигурността, през октомври, но те са били отложени по искане на Вашингтон на фона на засилващото се напрежение в търговията, по въпросите за Тайван и Южнокитайско море, припомня Ройтерс. Матис трябваше да разговаря с Вей през октомври в Пекин, но тези планове се провалиха, след като Вашингтон наложи санкции на китайската Народноосвободителна армия заради покупки на оръжие от Русия. Двамата министри все пак се срещнаха на 18 октомври в Сингапур и Матис заяви на китайския си колега, че двете най-големи световни икономики трябва да задълбочат връзките си на високо равнище, за да намалят опасността от конфликт.", "date": "2018.11.06", "title": "САЩ и Китай се срещат за по-сигурно"}
{"url": "https://www.monitor.bg:443/bg/a/view/programa-na-machovete-ot-shampionskata-liga-za-dnes-148747", "text": "19.55 ч. Монако – Брюж (по MAX Sport 2) 22 ч. Атлетико (М) – Борусия (Д) 22 ч. Интер – Барселона (по MAX Sport 3) 22 ч. Тотнъм - ПСВ 19.55 ч. Цървена звезда – Ливърпул (по MAX Sport 3) 22 ч. Наполи – ПСЖ (по MAX Sport 2) 22 ч. Шалке – Галатасарай 22 ч. Порто – Локомотив (М)", "date": "2018.11.06", "title": "Програма на мачовете от Шампионската лига за днес"}
{"url": "https://www.monitor.bg:443/bg/a/view/kejt-blanshet-bojkotira-feminizma-148762", "text": "Със задачата да скочи в кожата на твърда антифеминистка ще се нагърби актрисата Кейт Бланшет. Звездата от \"Талантливият мистър Рипли\" получи главна роля за предстоящия сериал „Мисис Америка“, като тя ще бъде и изпълнителен продуцент на проекта. Сюжетът на поредицата ще се върти около адвокатката Филис Шлафли, която оглавява консервативно общество, противопоставящо се на равенството между половете.  Именно в нейните токчета ще се разходи двукратната носителка на \"Оскар\". Създателите са уверени, че Бланшет ще свърши отлична работа в превъплъщението в Шлафли, тъй като тя е Сценарият за „Мисис Америка“ е поверен на Стейси („Джанго без окови“) и Дейви Уолър („Ненормалници“). Цялата история, вдъхновена от истински факти, ще се разгърне в лимитиран брой серии.", "date": "2018.11.06", "title": "Кейт Бланшет бойкотира феминизма"}
{"url": "https://www.monitor.bg:443/bg/a/view/d-r-temenujka-lubenova-droga-kanibal-navliza-na-narkotichnija-pazar-148779", "text": "Нов вид синтетична дрога навлиза на нелегалния пазар с наркотици, сигнализира в „Телеграф“ /“Монитор“/ д-р Теменужка Любенова, председател на Общинския съвет по наркотични вещества в Благоевград. В средите на наркоманите е известен с наименованието „канибал“. Този наркотик е от рода на метанфетамините и след надрусването си  наркомана стига не само до агресия, характерна за всички видове синтетични наркотици и кокаин, но вече има случаи с опити да се яде човешко месо“, обясни д-р Любенова. Наскоро експертите в Общинския съвет са гледали документален филм, в който няколко полицаи в САЩ не смеят да доближат едно момче, което е надрусано с такъв вид дрога, защото то се опитва да ги захапе за ръцете. Според нея в България също вече се разпостранява такъв вид дрога, известен като  „Crystal Speed”. Това са солите за вана?! Според д-р Любенова тази синтетична дрога на базата на амфетамините и метамфетамините се прави за да не могат да бъдат установени при изследване. Дрегерите и тестовете на полицията не могат да ги засекат.", "date": "2018.11.06", "title": "Д-р Теменужка Любенова: Дрога „канибал“ навлиза на наркотичния пазар"}
{"url": "https://www.monitor.bg:443/bg/a/view/plashtame-za-sinja-zona-okolo-manastirite-temata-148768", "text": "Такса от 2 лева на ден до 2 лева на час събират за паркинг на автомобил пред големите манастири у нас, а за бусове и автобуси се плаща повече. Така покрай Бачковския манастир, където цената е най-висока, посетителите плащат на час, като в синя зона в центъра на столицата. Над 2 млн. лева прибират фирмите само от такси за паркиране само на трите големи манастира, показва проверка на „Монитор“. В момента паркингът пред Бачковския манастир струва 2 лева на час за автомобил. Грубата сметка сочи, че през уикендите и по време на големи християнски празници паркингът е претъпкан, а печалбата може да надмине и 5000 лева за ден. Парите събира фирмата на местен бизнесмен, който не пожела да бъдат писани имената му и това на фирмата му. Ако към 150 дни годишно, в които влизат съботи, недели и големи християнски празници, когато паркингът е пълен на макс, се прибавят и сумите от ненатоварените дни, се получават печалби от порядъка на 1,25 млн. лева. „Действително, че тези хора нямат страх от Бога. Делата срещу манастира са още от времето на епископ Борис, когато той беше игумен. Продължават и до момента”, заключи игуменът архимандрит Самуил. По думите му, ако обителта влезе във владение на имота/паркинг, ще намали цената на паркиране до 1 лев на ден за автомобил. за посетени туристически обекти у нас и според данни Института за анализи и оценки в туризма. Според тях 800 000 туристи всяка година го разглеждат. Таксата за спрян лек автомобил пред Рилския манастир вече е 5 лева на ден. До лятото тя беше 4 лева. Увеличение има и при заплащането за престоя на автобуси. Независимо от времето водачите на автобуси вече броят по 10 вместо по 8 лева. „Това нас не ни удовлетворява, защото едно е да седиш 2 часа, а друго цял ден. По-добре таксата да е на база престой. Аз ако оставя автобуса за 15 минути, какво, пак трябва да дам 10 лв.“, коментираха превозвачи. От години паркингът около Рилския манастир е отдаден под наем на частна фирма, която всеки месец заплаща наем на обителта. „Не зная точно колко е наемът и какви са постъпленията, но голяма част от туристите предпочитаме да оставяме автомобилите си на отбивките по пътя. Основната причина за мен не са парите, просто има моменти, в които и пиле не може да прехвръкне на този паркинг, няма достатъчно места“, твърдят посетители на обителта. паркингът е на терен, собственост на манастира и е отдаден за управление на частна фирма. Той е обособен встрани от манастирските сгради, има висока ограда и постоянна охрана. Той е разположен върху манастирските имоти. От близо 4 години фирмата - наемател на паркинга, заплаща определена сума под формата на наем на светата обител. Освен платения паркинг има обособен и служебен паркинг, който е с автоматична бариера и се ползва само за нуждите на светата обител и там са паркирани служебните автомобили на манастира. Навсякъде и в манастира, и в двата паркинга е осигурено денонощно видеонаблюдение и охрана от светата обител. Фирмата си назначава свой персонал, който събира таксите от паркиращите превозни средства. и двама служители на фирмата, които са с отличителни знаци и жилетки, които таксуват с касов апарат и дават касови бележки на паркиращите моторни превозни средства. Всяка вечер те се отчитат на фирмата, която е надлежно регистрирана в данъчните служби на Троянска община. На голяма указателна табела е записана таксата за паркинга, който е с площ за стотици автомобили. За цял ден за лек автомобил тя е 2 лева, за микробус – 4 лева, и за автобус – 6 лева. Особено много са паркиращите автомобили в почивните и празничните дни, когато в манастира пристигат хиляди поклонници и туристи. Само за миналата година Троянската света обител е била посетена от над 150 000 човека.", "date": "2018.11.06", "title": "Плащаме за синя зона около манастирите (ТЕМАТА)"}
{"url": "https://www.monitor.bg:443/bg/a/view/neli-petrova-zastrahovatelite-ne-biva-da-sa-merilo-za-choveshkija-jivot-148757", "text": "Системата „бонус-малус“ може да въведе ред и да намали катастрофите, казва в интервю пред \"Монитор\" депутатът от ГЕРБ и майка на убитата на пешеходна пътека Лора. - Да, за мен е необходимо да има такава дискусия. Важно е да се чуят всички гледни точки, а не само тази на застрахователите. Самите ние като почернени родители сме страдали точно от това. Въпросът е комплексен, защото когато загубиш детето си и започнеш да търсиш възмездие, по много грозен начин се намесват и адвокатите. Неведнъж съм казвала, че някои юристи вземат изключително високи хонорари и печелят пари от близките на загиналите. - По този въпрос искам да изразя личното си мнение и не искам да ангажирам никого с него. Минала съм по този път. - Против съм да има таван на обезщетения на майки, бащи, братя и сестри. Когато голямата ми дъщеря загина, след трагедията малката започна да вдига кръвно и получи диабет заради стреса, който преживя. Моето здраве не искам да коментирам. Когато близките започнат да си търсят правата при застрахователя, минаваме през психиатри, психолози, за да докажем дали наистина страдаме за детето си. Това е унизително. Разпитваха ме дали мисля за самоубийство, за да преценят дали ще мога да се грижа за другото си дете. Съдът иска доказателства дали съм годна като майка и дори ако щете, като човек. Истината е, че с моите страдания и болки съществувам ден за ден. Затова съм против да има таван за майки, бащи, настойници. Но не мисля и че от едно такова решение трябва да се възползват роднини. Недопустимо е да речем братовчеди, които дори не са се срещали с моята дъщеря, да искат да съдят застрахователя, за да получат някакви пари след нейната смърт. Унизително е за нас като родители в момента да даваме цена на живота на децата си. - Има такива казуси наистина, но това се решава в съда, където са достатъчно строги в изискванията си и проверяват стриктно доколко сме били добри родители, има ли ли сме добри взаимоотношения с децата си. За мен като майка обаче това е доста унизително. Но съдът преценява дали ти наистина си такъв, за какъвто се представяш. Психолозите с часове те разпитват за неща, които ти бъркат в сърцето и душата само за да могат да излязат с обективна експертиза, която е годна пред съда. Защото колкото и грозно да звучи, има хора, които заминават да работят в чужбина и оставят децата си на грижите на баби и дядовци, но след нещастен случай се връщат, за да търсят някакви пари. - Затова казах, че според мен за родители, братя и сестри не бива да има ограничение за обезщетенията, но за всички по веригата до девето коляно, не съм съгласна да се намесват в такива дела. Само семейството си знае през какво минава след такава трагедия. - Който се е грижил приживе за човека, загинал при катастрофа. А и не искам да прозвучи грозно, но понякога тези пари помагат на близките на загиналите да си стъпят на краката. Представете си, че една жена остава сама, защото губи съпруга си в катастрофа и той е бил с високите доходи в семейството, грижел се е за прехраната, след това на жената ще й е изключително трудно. И без това е застигната от тази трагедия. - Доколкото знам, според сегашния закон мога да осъдя застрахователя за сумата до 10 милиона лева. Но никой не присъжда такива пари. Само че в тази схема има една опасна игра и тя е на адвокатите. Те си играят с кървавите пари от трагедията на тези хора. На много места близките на загинали от катастрофи дори не знаят, че могат да стигнат до съд. Когато се случи трагедията с дъщеря ми Лора, веднага започнаха да звънят на малката ми дъщеря и да предлагат на семейството ни, че срещу 30-40% от обезщетението ще спечелят делото срещу застрахователите. За мен това е по-важният проблем, защото има недобросъвестни адвокати, които печелят пари от трагедията на хората. - При мен наказателното мина след пет години, а срещу застрахователите - след 2 години. Така че цялата съдебна сага ми коства 7 години. И без това съдбата ни е ударила веднъж със загубата на децата ни, след това и втори път, когато извършителят получи минимална или условна присъда. Така в един момент самите родители се чувстваме едва ли не като престъпници. - Бих ги посъветвала да не разписват никакви документи. Има първо наказателно дело и когато излезе решението на ВКС, тогава да потърсят правата си, но чрез адвокат, който не иска проценти от полученото обезщетение. Лично аз имах късмет с добър адвокат, който не ми взе и стотинка и когато делото приключи, съдът присъжда определена сума на адвоката и застрахователите му я изплащат. Много адвокати обаче вземат пари и от близките на пострадалите и излизат с оправданието, че такава е практиката в другите европейски страни. Но там се действа по съвсем други закони. - Доколкото разбрах, това са само прогнози. Следя и коментари на хора по форумите и знаете ли, в един момент имах чувството, че говорим за някакъв ценоразпис. Това е недопустимо. Сигурна съм, че някой е подвел г-жа Менда Стоянова, която внесе промените. Сигурна съм и че застрахователите се борят за някакви техни права, за да не фалират, но не се прави по такъв начин. Нека се запитат как се чувстват близките на пострадалите и на загинали при катастрофи. Ние сме почернени хора, които живеят от ден за ден, за да си отгледат другите деца. А нека попитат как се чувстват пък тези, които нямат други деца. В момента се бърка в една кървяща рана и застрахователите се намесиха много грубо в тази история. Не мисля, че те трябва да бъдат мерилото за човешкия живот. Има съд, вярно е, че и той не е мерило, но все пак съдиите следват закона и може чрез експертизи да се вземе решение.  - Мисля си, че системата „бонус-малус“, за която се говори от доста време, ще въведе някакъв ред като цяло. Знаете, че тогава нарушителите ще плащат по-висока „Гражданска отговорност“ и дори застрахователите ще печелят повече от това. И когато платиш да речем 600 лева, а другият до теб само 100 лева, вече няма да си позволиш да нарушаваш правилата. А що се отнася до българския шофьор, много пъти съм казвала, че той е недисциплиниран, но самите ние ги толерираме. Докато огънят не достигне до нашата къща, ние не се интересуваме какво се случва в съседната. Така че смятам, че системата „бонус-малус“ ще въведе някакъв ред. Родена е на 17.1.1969 г. Става народен представител през 2013 година, когато влиза на мястото на новоизбрания кмет на Варна Иван Портних Председател на Гражданско сдружение „Карай умно, искам живот” 20-годишната й дъщеря Лора Казанлиева беше блъсната и убита на пешеходна пътека на 17 юли 2011 г. във Варна", "date": "2018.11.06", "title": "Нели Петрова: Застрахователите не бива да са мерило за човешкия живот"}
{"url": "https://www.monitor.bg:443/bg/a/view/kakvo-vreme-ni-ochakva-148769", "text": "Над Черноморието ще бъде с ниска облачност и с намалена видимост. На места ще има и ръмежи. Ще духа слаб до умерен североизточен вятър. Максималните температури ще бъдат между 14 и 16 градуса. Температурата на морската вода ще е 16-17 градуса. Вълнението на морето ще бъде 2-3 бала. Над планините ще бъде предимно слънчево. Ще продължи да духа слаб до умерен вятър - предимно от изток. Максималната температура на височина 1200 метра ще е около 14 градуса, на 2000 метра - около 9 градуса. Атмосферното налягане ще бъде по-високо от средното за ноември и през деня ще се задържи почти без промяна. В сряда, 7 ноември, и в четвъртък, 8 ноември, в равнинната част от страната ще бъде с ниска облачност или с мъгла, от които в отделни райони ще преръмява. Повече слънце ще има в планините през втория ден. В сряда вятърът ще е от изток, по Черноморието - и от североизток, слаб до умерен. В четвъртък ще бъде почти тихо. Максималните температури ще са между 13 и 18 градуса, а минималните - на повече места ще остават под 5-6 градуса, в отделни котловини - около нулата, в Източна България през първия ден - до около 10 градуса.", "date": "2018.11.06", "title": "Какво време ни очаква?"}
{"url": "https://www.monitor.bg:443/bg/a/view/samoletyt-na-borusija-d-edva-ne-se-razbi-v-madrid-148777", "text": "Самолетът на отбора на \"Борусия\" (Дортмунд) се размина с катастрофа на летището в Мадрид при пристигането за предстоящия мач с местния \"Атлетико\" в Шампионската лига, информира Bild.  Секунди след кацането в испанската столица пилотът бил принуден веднага да издигне аероплана обратно в небето, тъй като друг самолет се забавил с изтеглянето си от пистата и имало вероятност да се стигне до тежък инцидент. Няма пострадали, но всички в самолета са претърпели шок. Отборът е изкарал още около половин час във въздуха, преди след това да се приземи нормално. “Имали сме и по-ужасяващи полети, но и това не беше приятно”, коментира спортният директор на \"Борусия\" Михаел Цорк.  Дортмунд излиза на Wanda Metropolitano днес от 22:00 часа.  ", "date": "2018.11.06", "title": "Самолетът на \"Борусия\" (Д) едва не се разби в Мадрид"}
{"url": "https://www.monitor.bg:443/bg/a/view/viktorija-bekym-syvetva-eva-longorija-za-bebeto-148760", "text": "Най-известната футболна съпруга Виктория Бекъм споделя родителски опит със своята близка приятелка – актрисата Ева Лонгория. Екранната Габриел Солис от сериала \"Отчаяни съпруги\" роди първото си дете Сантяго преди пет месеца и почти веднага се е обърнала към половинката на Дейвид Бекъм за съвети. Причината – певицата има на какво да я научи, тъй като има богат опит от възпитанието на четирите си деца. и ми даваше страхотни съвети по време на цялата бременност. Тя е направо влюбена в Сантяго. Двамата с Дейвид смятат, че е голям сладур\", разказа пред британския таблоид \"Сън\" актрисата с мексикански корени. Лонгория се надява бившото попълнение на Spice Girls да стане кръстница на сина ѝ. Виктория е била сред първите хора, научили за бременността й. Припомняме, че Ева и съпругът й – медийният магнат Хосе Антонио „Пепе“ Бастон, посрещнаха на бял свят наследника си през юни. Аз имам три доведени деца, така че това няма да е нищо ново. Харесва ни\", изповяда се наскоро актрисата. Бастон възпитава дъщеря на 22 години – Наталия, както и близнаците Мариана и Хосе - на 14. Искрата между него и чаровното миньонче пламна преди четири години, а през 2015-а двамата се сгодиха в Дубай. Сватбеното им тържество се проведе в Мексико.", "date": "2018.11.06", "title": "Виктория Бекъм съветва Ева Лонгория за бебето"}
