{"url": "https://www.monitor.bg:443/bg/a/view/masovo-nabirat-kadri-v-turizma-za-ljato-2019-159541", "text": "Вече започна активното търсене на кадри в сферата на туризма за предстоящия летен сезон във Варна. Към този момент в бюрата по труда има обявени стотици свободни позиции, като сред тях са и за бармани, сервитьори, готвачи и камериерки, съобщиха трудови посредници от морския град. Сред обявените свободни позиции тази седмица има и 10 за търсенето на служители за обменните бюра. Изискването към кандидатите е да имат дипломи за завършено средно образование и да знаят чужди езици. Набират се също рецепционисти с немски, английски и руски езици. Търсене има и за готвачи, като в основната си част обявите са за кадри със средно образование. За някои от местата е посочено, че кандидатите трябва да владеят руски, английски или немски език. Най-многобройни са свободните места за бармани, камериерки и сервитьори. Средните заплати при тях ca между 680 и 880 лева. От 850 до над 1050 лева са предлаганите средни трудови месечни възнаграждения за готвачите. Позициите са за работа на двусменен режим от по 8 часа. Бъдещите служители в кухните на хотели и ресторанти трябва да следят за спазване на технологичните режими на първична обработка на продуктите, да извършват хигиенизиране на помещенията, хладилните и складови помещения, на машините, съоръженията и посудата, се посочва още в изискванията на работодателите. В списъка с обяви тази седмица има и места за управители на хотели, а предлаганото възнаграждение при някои от случаите е за над 1500 лева. Чрез бюрата по труда се търсят още пазачи, охранители и общи работници. Една от най-примамливите оферти е за 11 служители, които да обслужват немскоговорящи клиенти писмено и по телефона. Предложеното за длъжността месечно възнаграждение е 1 600 лева. Кандидатите трябва да умеят да работят с компютър. В обявата за позицията е посочено изискване за завършено средно или висше образование. Сред актуалните предложения, обявени в момента в Бюрата по труда има и няколко оферти за фризьори и козметици с владеене на английски език. Стартовата им заплата е 1000 лева.  ", "date": "2019.03.13", "title": "Масово набират кадри в туризма за лято'2019 "}
{"url": "https://www.monitor.bg:443/bg/a/view/infarktyt-facebook-159650", "text": "Милиони потребители на Facebook и Instagram от Литва до Чили и от Аляска до Созопол изтръпнаха прединфарктно в откритието, че им е отнета свободата да лайкват, фийдват, споделят, докладват и инфлуенсират в нощта на 13 март. Хм... Датата сега я съобразих. Наясно със собствената си значимост всички се стреснахме, че поради значимостта на това, което обнародваме невидимият Биг Брадър е посегнал на свободата да се разпореждаме с думите и, доколкото ги имаме, с мислите си. Част от аудиторията в зависимост от политическата си и обществена ориентация си набеляза и виновен цензор. Всъщност обаче виновен е Зъкърбърг, Марк. Не може да има такъв Прометей, който ти идва с факла, ливва три туби бензин, пали всичко, дава ти светлината и после - щрак - потапя ни в мрак. Не сме готови за това, не сме съгласни, и няма да го позволим. Хората от по-старото поколение, преживяло ужасите и готиното на комунизма барабар с ученическите бригади и режима на тока през 1986 няма да позволим избирателно да ни пускат социалките за по 4-5 часа на ден - по квартали, градове и държави. Безотговорно е през 2019 година Зъкърбърг, Марк, да се държи като управител на ВиК в провинцията, който изпраща на заседналите под душа СМС-и \"Работим по отстраняването на аварията\". Да не говорим, че сривът на Facebook по продължителност е такъв, че досега дори ВиК - Шумен щеше да е отстранил аварията. Марк, приятел, пиша на теб, защото не знам кой отговаря за ремонта на Instagram, но така не може. Ние може да не умием сутрин лицето или зъбките, но няма как да излезем на работа, преди да сме пуснали първия статус и да сме си пожелали \"Помози Бог\" във фийда. Съсипахте я тази държава, значи...", "date": "2019.03.13", "title": "Инфарктът Facebook"}
{"url": "https://www.monitor.bg:443/bg/a/view/facebook-i-instagram-se-srinaha-po-sveta-i-u-nas-159649", "text": "Социалните мрежи Facebook и Instagram са претърпели срив и в момента са недостъпни за голяма част от потребителите в България, почти цяла Европа и САЩ, съобщават потребители в алтернативни мрежи. В България мрежите паднаха малко след 20.30 часа. Проблемът се изразява в невъзможност за актуализиране на статуси, качване на снимки и пускане на коментари. Работи обаче комуникационният канал през Messenger. Но и там може да се разменят текстови съобщения, но не и снимков материал и графични и видео файлове. В сайта на социалната мрежа пише, че потребителят трябва да си направи нов акаунт или да промени паролата, след което ти предлагат да изпратят код на личната ти поща. Това се повтаря многократно, но въпреки това, потребителите нямат достъп до сайта. От Facebook, цитирани от AP, заявиха, че са наясно със сривовете на своите платформи, включително Facebook, Instargram и Messenger и работят за отстраняването на проблема. От компанията до този момент не съобщават какви са причините за прекъсванията, които са започнали още в 18:00 българско време (16:00 GMT).", "date": "2019.03.13", "title": "Facebook и Instagram се сринаха по света и у нас"}
{"url": "https://www.monitor.bg:443/bg/a/view/britanskijat-parlament-othvyrli-vyzmojnostta-za-brekzit-bez-sdelka-159648", "text": "Британските депутати подкрепиха поправката \"Спелман\", която отхвърля Брекзит без сделка. За предложението гласуваха 312-ма, а 308 гласа бяха против. Утре британският премиер Тереза Мей ще трябва да внесе в парламента предложение за отлагане на Брекзит. По-рано днес главният преговарящ на ЕС Мишел Барние заяви, че поредното отхвърляне на споразумението в британския парламент от снощи удължава и задълбочава голямата несигурност. Отговорността за безизходицата е единствено на Великобритания. Ако британците изберат да напуснат със споразумение, ще разполагаме със срок от 21 месеца до четири години за преговорите по бъдещите отношения. При всяко положение Великобритания ще остане наш съюзник и партньор, посочи той.", "date": "2019.03.13", "title": "Лондон остава в ЕС (засега): Британският парламент отхвърли възможността за Брекзит без сделка"}
{"url": "https://www.monitor.bg:443/bg/a/view/italianski-syd-opravda-nasilnici-jertvata-bila-tvyrde-grozna-za-da-j-posegnat-159647", "text": "Италианската общественост изрази силно възмущение от съдебно решение, оневиняващо насилници, на базата на това, че жертвата е била прекалено грозна, за да бъде изнасилена, предаде Асошиейтед прес, цитирана от БТА. По случая беше наредено предварително производство от италианския министър на правосъдието Алфонсо Бонафеде. Протестен флаш моб беше организиран пред сградата на съда в град Анкона, където протестиращите скандираха \"Срам!\" и носеха плакати с надписа \"Възмутително!\". Касационният съд от своя страна върна делото за преразглеждане, след като двама перуанци, обвинени в изнасилване на жена, бяха оправдани със странния мотив, че тя била прекалено \"мъжествена\", за да бъде жертва на подобно посегателство.", "date": "2019.03.13", "title": "Италиански съд оправда насилници, жертвата била твърде грозна, за да й посегнат"}
{"url": "https://www.monitor.bg:443/bg/a/view/naj-malko-10-ubiti-pri-strelba-v-uchilishte-v-sao-paulo-159635", "text": "Най-малко 10 души бяха убити в стрелба в училище в градчето Сузано в покрайнините на бразилския град Сао Пауло, предадоха световните агенции. Двама маскирани тийнейджъри влезли в училището сутринта местно време и открили огън безразборно. След като убили 10 души, сред които най-малко петима ученици и ранили 17 души, двамата нападатели се самоубили. Малко преди това нападение е имало стрелба на около 500 метра от училището, но все още не е ясно дали нападателите са били същите. Около 1000 деца е имало в училището в момента на нападението. Стрелбите в училищата са рядкост в Бразилия, въпреки че там престъпността е голяма. Последната стрелба в училище беше през 2011 г., когато 12 деца бяха убити от бивш съученик в училище в Рио де Жайнеро. Засега не е ясно дали двамата нападатели днес са били бивши ученици в училището.", "date": "2019.03.13", "title": "Най-малко 10 убити при стрелба в училище в Сао Пауло"}
{"url": "https://www.monitor.bg:443/bg/a/view/pravnata-komisija-vyrna-po-niskija-prag-za-preferenciite-159636", "text": "Да се върне предишния по-нисък праг за валидността на преференциите от 5% за евровота и 7 % за местните и парламентарните избори. Това гласуваха депутатите от правната комисия в НС, които приеха на първо четене промени в Изборния кодекс. Поправките бяха внесени от ГЕРБ и бяха одобрени с 9 гласа „за”, 2 „против” и 1 „въздържал се”. До това се стигна, след като при предишното отваряне на кодекса, с промени в метода на образуването им праговете бяха вдигнати по предложение на ДПС. Последваха критики от БСП и вето от президента Румен Радев. Стигна се и до политическо решение на ГЕРБ, по искане на премиера Бойко Борисов, да се върне стария ред. Шефът на Данаил Кирилов поясни, че текстове повтарят едно към едно нормите, действащи до преди дни. Кирилов уточни, че са изчакали да мине цялата процедура, включително и гласуването на ветото, за да няма възможност от спекулации. Гласуването в правната комисия мина почти без дебати. Само Християн Митев от „Обединени патриоти” поясни, че ВМРО искат възстановяване на стария праг, а НФСБ, от която квота е той, ще се въздържат. Причината е, че на местни избори пренареждането на листите ставало с много малко гласове. Така в правната комисия в общинския съвет в Бургас имало само един юрист. Депутатите отхвърлиха предложенията на ДПС за отпадане на уседналостта, за отпадане на забраната за агитация на майчин език, облекчаване за откриване на секции в чужбина. Промените в Изборния кодекс относно преференциите трябва да минат през пленарната зала в петък.", "date": "2019.03.13", "title": "Правната комисия върна по-ниския праг за преференциите"}
{"url": "https://www.monitor.bg:443/bg/a/view/cakat-s-taksi-i-hrana-v-starcheskite-domove-temata-159642", "text": "Държавни старчески домове цакат баби и дядовци с по-високи от предвидените по закон такси и с храната, която им предлагат. Това са установили проверки на Агенцията за социално подпомагане (АСП) през изминалата година. Според разпоредбите за социални услуги тарифата, която плащат възрастните за престоя си в приют, се равнява на 70% от размера на пенсията им. Същата е таксата и за възрастните с физически или сетивни увреждания, докато за тези с психически и умствени проблеми тя е равна на 80 на сто от парите им за старини. Средната пенсия за страната по данни на осигурителния институт е 335,31 лв. Това означава, че в зависимост от удръжката средно нашенците трябва да дават на старческия дом между 234 и 268 лв. Остатъка възрастните харчат за каквото решат. Издръжката на пенсионерите в домовете се формира не само от личните им доходи, но и от държавна дотация. Отпуснатата от правителството за 2019 г. субсидия за един потребител е 7975 лв. Това прави по 664,58 лв. на месец. Пълната такса заплащат само тези, които имат влогове, ценни книжа или вземания за над 500 лв. Сумата, която дължат, се изчислява на база харчовете за храна, облекло, перилни и хигиенни материали, разходи за разнасяне на храната, както и съответната част от общите сметки за електрическа и топлинна енергия, вода, канализация и битови отпадъци. Освен прибирането на по-високите такси от предвидените, при проверките си в старчески домове в страната инспекторите са установили още, че храната на отговаря на установените стандарти и критерии. Продуктите с изтекъл срок на годност не се изхвърляли. Освен това в част от центровете не се осигурявал и личен избор на хранене. Констатирано било и несъответствие между складовата наличност и водените по документи хранителни продукти. Същевременно настанените в част от старческите домове живеели сред мухъл и влага, а от стените падала мазилка. Проверяващите са констатирали още недостатъчен брой спални и санитарни помещения в част от центровете. Проблем се оказала и липсата на обзавеждане на спалните помещения или наличието на неподходящо такова съобразно потребностите на хората. Част от нуждаещите се нямали достъп до помощни средства или медицински изделия. Освен това имало случаи на центрове, които се намират в труднодостъпни при зимни условия райони. Масов бил и проблемът с персонала. От АСП уточниха за „Монитор“, че медиците, които се грижели за възрастните, били или в пенсионна, или в надпенсионна възраст. Глад имало и за кинезитерапевти, психолози, специални педагози, рехабилитатори, психиатри. След проверките от АСП са изготвили констативни протоколи и са посочили срокове за отстраняване на нередностите. В същото време обаче от агенцията отчитат липса на свободни места в домовете в страната, като напливът за настаняване в тях е целогодишен. 985 са пенсионерите, които чакат за настаняване в старческите домове у нас. Кандидатите за легло са най-много в Добрич (164), Русе (133), Велико Търново (101), Берковица (67) и Сливен (80). Само на 27 места няма нито един чакащ. Това са центровете във Видин, Севлиево, Кърджали, Ловеч, Лом, Велинград, Плевен, Хисаря, Силистра. Държавните домове за възрастни хора в страната са 82, а в тях живеят 5533 нашенци. 321 българи се редят на опашка, за да получат място в защитено жилище. Центровете са част от социалните услуги, които държавата предоставя на хората със специални образователни потребности. Най-голям е броят на чакащите за настаняване в защитени жилища за хора с психични разстройства – 211. Веднага след тях се нареждат тези с умствена изостаналост – 103 нашенци. Най-малък е напливът за центровете за хора с физически увреждания – на опашката за свободно място чакат само 7 българи. В страната функционират 127 защитени жилища с общ капацитет 1039 места. Старчески дом край Пловдив работи без разрешителни и лицензи, но взима по около 500 лева такса на месец от обитател. Възрастните хора в така наречения дом са буквално затворници. Не ги пускат да излизат навън, тъй като на входа има караулка с пазач. За това се оплака пред “Монитор“ синът на тежко болна пенсионерка, която съвсем за кратко е била в дома. „Изобщо не ни харесаха условията. Когато се влезе в дома, те лъхва тежка миризма на фекалии и мръсотия. В стаите хората бяха по 6-7 човека наблъскани”, разказа синът на пенсионерката. По думите му в дома имало и много мухи, което също било отблъскващо. „Медицинско лице ни каза, че този дом работи без абсолютно никакви лицензи. Склонни сме да вярваме, че това е така”, обясни още синът. Веднага след този нелегален дом той преместил майка си в хоспис в Пловдив. Месечната такса била близо 900 лева, но условията били перфектни. В стаите имало само по 2-3 легла. Всичко блестяло от чистота. Възрастните хора имали телевизия и климатици. Били под денонощно медицинско наблюдение. Имали на разположение рехабилитатор и масажист. Храната, която им доставяли, също била много вкусна и в големи количества, разказа още синът. Над 10 частни домове за възрастни работят в Бургаско. Част от тях се намират край Поморие и Слънчев бряг и са били строени за хотели. Собствениците им обаче не успели да привлекат туристи и бързо ги префасонирали на старчески домове. Условията в домовете са много добри. Ред за настаняване не се чака, но цените са доста солени. Тарифите тръгват от 600 лв. и стигат до 1500 лв. на месец. Таксата за домуващите се определя в зависимост от състоянието им. Ако кандидатът може сам да се обслужва, той заплаща минимума от 600 лв. Ако обаче е с увреждания, на легло и има нужда от асистиране при хранене, къпане и преобличане, цената стига максимума от 1500 лв. месечно. Отделно от това всеки домуващ е длъжен да си осигури средства за необходимите му медикаменти и памперси или други консумативи. В частните старчески домове са настанени предимно възрастни хора, чиито деца живеят и работят в чужбина. Само те могат да си позволят да плащат средно по хилядарка месечно. В региона има само един частен хоспис, който предлага специализирани грижи за пациенти които се нуждаят и от медицински грижи. Между 650 и 700 лв. е месечната такса в дом за стари хора на територията на Стара Загора и близките околности. Общо 5 са местата, където имат готовност в рамките на седмица да приемат мъж или жена с уговорката, че са подвижни, установи репортерска проверка. Два от домовете са в близките села Ягода и Старозагорски минерални бани, като първият разполага с 6 едноетажни къщи, където наемателите са по двама в стая, а вторият е в сградата на бивш хотел. Останалите три частни социални заведения използват пригодени за нуждите апартаменти. Цената включва закуска, обяд и вечеря, изпиране на дрехите, присъствие на лекар през пет от дните на седмицата и непрекъснат надзор от медицински сестри и санитарки. Навсякъде цената на необходимите медикаменти не е включена. Едномесечен престой в частен старчески дом в търновското село Драгжево пък излиза 800 лв. Капацитетът му е за 70 човека. Цената на стая за един ден е между 30 и 70 лв. Ако обитателят е изцяло зависим от чужда помощ и обслужване и е на легло в самостоятелна стая, цената е 1760 лв. За всеки домуващ се изготвя индивидуален план за престоя и неговите ежедневни хранителни, здравни, информационни, рехабилитационни и развлекателни потребности. Възрастна жена загина, а петима души бяха обгазени при огромен пожар край Варна преди 3 години. Тогава огнената стихия изпепели цяла стая в частния дом за стари хора „Дълголетие“ в местността Ален мак до Златните. Пожарът лумнал през нощта на 13 май в стаята на първия етаж на сградата и обхванал площ около 10 кв. м, като в него загина трудноподвижна 78-годишна жена, настанена в дома. Варненската прокуратура незабавно започна разследване за причините за пожара. Отделно наблюдаващият прокурор разпореди проверка относно създаването, регистрирането и дейността на дома, защото имаше подозрения за нелегална практика. Старческите домове на територията на Варненска област са десетки, като държавните са само 3, с общ капацитет от 153 души. Потребителите заплащат такса, определена в Тарифата за таксите за социалните услуги, финансирани от републиканския бюджет. Според информация от настанени в домовете това е около 70% от пенсията им. Настаняването се извършва от общинската дирекция „Социално подпомагане” във Варна, като капацитетът е запълнен и трябва някой да почине, за да се освободи място, казват още запознати. При частните домове цените са от 500 до 1000 лв. месечно.", "date": "2019.03.13", "title": "Цакат с такси и храна в старческите домове (ТЕМАТА)"}
{"url": "https://www.monitor.bg:443/bg/a/view/potvyrdiha-aresta-na-bashta-obvinen-v-domashno-nasilie-nad-dyshterja-mu-159639", "text": "Варненският окръжен съд потвърди като законосъобразна определената от Районен съд – Варна мярка за неотклонение „задържане под стража“ спрямо 45-годишния Христо Христов. Той е привлечен като обвиняем по досъдебно производство, образувано на 2 март за закана за убийство на дъщеря си Девора в условията на домашно насилие и за неизпълнение на съдебна заповед за защита. Според хронологията, установена от обвинението, на 1 март в дома си Христо нанесъл множество удари и отправил закани към 14-годишната си дъщеря. Заканата за убийство в условия на домашно насилие се явява тежко умишлено престъпление, за което в НК е предвидено наказание „лишаване от свобода“ до 6 години. Въззивният окръжен съд сподели основанията на Районен съд – Варна, че са налице кумулативно изискуеми предпоставки за определяне на първоначалния арест. Те се основават на анализа на събраните материали и доказателства по делото, които водят съда до обосновано предположение, че Христов е автор на деянието. И този съдебен състав прецени, че е налице реална опасност обвиняемият да извърши престъпление, като беше отчетена предишната съдимост на 45-годишния мъж. Той има две влезли в сила присъди за престъпления, идентични с тези, за които и в настоящия момент се изправя пред съда. От справката за съдимост на Христо Христов е видно, че настоящите деяния се явяват извършени в рамките на изтърпяване на наложените наказания „пробация“.   „Съжалявам за случилото се. Много обичам децата си. Боря се за тях от 5 години. Девора е най-голямата ми слабост и може би това я направи проблемно дете. Кръстих дори семейния бизнес на нея“, заяви в съдебна зала бащата. Христов обясни, че агресията към детето му се отключила, когато разбрал, че за пореден път го е обрало. За напрежението допринесъл и фактът, че в телефона на дъщеря си видял контакт с името „Дилърката“. Пред съда Христов заяви, че мрази наркотиците, а имал съмнения, че Девора ги е продавала в Сливен, където живяла временно при майка си. Във Варна дошла с много лош успех. Христов посочи, че е готов да посещава всякакви курсове за справяне с домашното насилие и агресия и е съгласен да изтърпи всякакви такива мерки. Посочи още, че иска да  поне под „домашен арест“ или осовбоден с парична гаранция, за да може да се грижи за хотелиерския си бизнес и за най-голямата си дъщеря, която живее при него и в момента е сама. Той подчерта здравословните си проблеми, като счупен крак и влошена дискова херния и беше категоричен, че в ареста в преосмислил поведението си и е осъзнал грешката си. Защитата на Христов пък изтъкнаха, че побоят е силно преувеличен и манипулиран от майката на децата. Всъщност по-скоро става въпрос за няколко шамара, без някакви смъртни заплахи или провесване през терасата. Съдебният състав на Окръжен съд – Варна обаче взе предвид поведението на обвиняемия, който след подаване на сигнала за инцидента, се опитал да се избяга от полицейските служители. За да се  предотврати възможността Христов да се укрие или да извърши друго престъпление, съдът счете, че следва да потвърди наложена му най-тежката мярка за неотклонение „задържане под стража“. Определението на Варненски окръжен съд е окончателно и не подлежи на обжалване.  ", "date": "2019.03.13", "title": "Потвърдиха ареста на баща, обвинен в домашно насилие над дъщеря му"}
{"url": "https://www.monitor.bg:443/bg/a/view/trymp-nikoga-ne-sym-pravil-neredni-neshta-159637", "text": "Президентът републиканец Доналд Тръмп и председателката на Камарата на представителите от Демократическата партия Нанси Пелоси са съгласни в едно, поне засега: той не бива да бъде подлаган на импийчмънт. Тръмп написа днес в Туитър, че оценява високо \"изявлението на Нанси Пелоси против импийчмънт\", но побърза да уточни: \"Всички трябва да помнят дребния факт, че аз никога не съм направил нищо нередно\", предаде Асошиейтед прес. Тръмп заяви също, че първите две години от президентството му са били \"най-успешните първи две години в историята\" и попита как президент с подобно постижение може да бъде отстранен от длъжност, когато импийчмънт се полага за \"тежки престъпления и закононарушения\". В интервю за \"Вашингтон пост\" Пелоси заяви, че не е за импийчмънт на президента, поне засега, като уточни, че усилието \"просто не си струва\" без убедителна подкрепа за отстраняването му.  Специалният прокурор Робърт Мълър разследва дали предизборният екип на Тръмп е бил в сговор с Русия и дали Тръмп се е опитал да възпрепятства разследването. Президентът настоява, че \"сговор няма\", припомня АП.", "date": "2019.03.13", "title": "Тръмп: Никога не съм правил нередни неща"}
{"url": "https://www.monitor.bg:443/bg/a/view/bratja-asenovi-s-medali-ot-evropejskoto-po-boks-159633", "text": "Даниел и Боян Асенови си гарантираха най-малко бронзови медали от европейското първенство по бокс за мъже и жени до 22 г. във Владикавказ (Рус). Двамата братя спечелиха своите 1/4-финални мачове и продължават битките към титлите в своите категории. Първо на ринга се качи по-малкият - Боян. В кат. до 56 кг той се справи с арменеца Жоржик Марутян в зрелищен мач. Двамата бяха много равностойни и активни на ринга, но българинът успя да нанесе повече удари и заслужено победи с 3:2 съдийски гласа. На полуфиналите Боян Асенов ще срещне украинеца Михайло Джиазко. След него Даниел Асенов изнесе истинска лекция по атрактивен бокс и спечели по категоричен начин срещу Мариан-Габриел Шопу от Румъния при 52-килограмовите. Тайсъна показа разнообразна игра с пълен арсенал от удари, добра дистанция и точни ескиважи и съдиите нямаха друго решение - 5:0 (30:27, 30:26, 29:28, 30:25, 30:27). Следващият съперник на Даниел, който е 5-кратен шампион на Европа в различните възрасти, ще е украинецът Ростислав Билостотски. Загуба претърпя дебютантът ни на голям форум Рами Киуан, който отстъпи в кат. 75 кг на шотландеца Шон Лазерини с 1:4 съдийски гласа. По-късно тази вечер е и последният мач от 1/4-финалите с българско участие – на младия Кристиян Николов в кат. до 81 кг.", "date": "2019.03.13", "title": "Братя Асенови с медали от европейското по бокс"}
{"url": "https://www.monitor.bg:443/bg/a/view/zapochva-proletnija-salon-na-izkustvata-vyv-varna-159644", "text": "14 събития са включени във второто издание на Пролетния салон на изкуствата, предназначен за любители на музиката, литературата и танца. Събитието се провежда под патронажа на кмета на Община Варна Иван Портних и с благословията на Варненския и Великопреславски митрополит Йоан. Инициативата е наследник на досегашния Майски салон на изкуствата, съобщиха организаторите от дирекция „Култура и духовно развитие“ към Община Варна. Планираните събития ще се провеждат в залите на Радио Варна, Градската художествена галерия, Католическата църква, Методистката църква, книжарница „Сиела“ и Фестивалния и конгресен център. Началото ще бъде дадено на 23-ти март, събота, с концерт от 11.00 ч. в Градската художествена галерия „Борис Георгиев“. Събитието е посветено на 85-та годишнина от създаването на Съюза на българските композитори. Ще звучат творби на родни майстори в изпълнение на Линка Стоянова – сопран, и струнния квартет „Колегиум Варна“. В програма на Пролетен салон на изкуствата 2019 във Варна са включени органов концерт на доц. Сабин Леви, който ще изпълни произведения на Бах, Хендел, Хайдн и Пахелбел. В неделя Георги Тошев ще представи книгите си, посветени на Стефан Данаилов и Невена Коканова в книжарница „Сиела“ във във Фестивалния и конгресен център, в зала 5 на ФКЦ ще има и прожекция на филмите за Данаилов и Коканова – „Монолог“ и „Коя съм аз“.На следващия ден е прожекцията на „Реквием“, посветен на диригента Емил Чакъров. На 3 април в Артсалон на Радио Варна е предвидена премиерата на книгата на Ангел Дюлгеров „Думи от дългия път“, посветена на поета Борис Христов, а в петък в концертното студио на Радио Варна е камерния концерт на Варненската опера по повод 120-та годишнина от рождението на маестро Панчо Владигеров с Даниела Димова – сопран, Михаела Берова – мецосопран и Валерий Георгиев – тенор, под акомпанимента на Жанета Бенун-Николаева. В събота в Градската художествена галерия „Борис Георгиев“ е концертът на Стефан Бояджиев – пиано, и Лиляна Кондова – сопран. Ще звучат творби на Скарлати, Дворжак, Бетовен, Бизе, Шопен, Пучини, Лист, Гуно, Рахманинов и Дебюси. На 8 април в Артсалон на Радио Варна е представянето на монографията „Нови художествени практики във Варна“ от д-р Ирена Димитрова. Два дни по-късно в Градската художествена галерия „Борис Георгиев“ е Афро-кубински джаз концерт на „Bandiera Rosa“ с участието на Милен Кукошаров – пиано, Мартин Ташев – тромпет и вокал, Димитър Льолев – алт саксофон, Борис Таслев – бас, Христо Ганев – конги, и Емил Пехливанов – барабани. В петък в Методистката църква е концертът „Реминисценции“, с който ще бъдат почетени 60-годишнините на двама варненски музиканти – пианистът Данко Йорданов и кларнетистът Росен Идеалов, към които ще се присъедини и саксофонистът Горан Ташев. Ще звучат обработени пиеси на Телеман, Денев, Бах, Мусоргски, Концстанцалиев, обработка на Бах от Якушенко и собствени творби на Данко Йорданов. На 16 април в концертното студио на Радио Варна е концертът на барокова и класическа музика на триото „Класика“ в състав Румяна Петрова – флейта, Вяра Грънчарова – виола да гамба, и Борис Павлов – класическа китара. Ще звучат творби на Вивалди, Моцарт, Юмели и др.Пак там , но 3 дни по-късно е представенето на „Книга за Никола Радев“. На 21 април в Градската художествена галерия „Борис Георгиев“ женския народен хор „Цветница“, с художествен ръководител Атанас Илиев, ще изнесе концерт. Входът е свободен.", "date": "2019.03.13", "title": "Започва Пролетния салон на изкуствата във Варна"}
{"url": "https://www.monitor.bg:443/bg/a/view/deklaraciite-na-nad-700-ot-vlastta-neredovni-159638", "text": "При повече от 700 от декларациите на лица, заемащи висши държавни длъжности за миналата година има или пропуски, или несъответствия. Това отчете шефът на Комисията за противодействие на корупцията и отнемане на незаконно придобито имущество (КПКОНПИ) Пламен Георгиев при представянето пред депутатите на първия годишен доклад на новия антикорупционен орган за 2018 година. Досега при проверките, за които отговаряше Сметната палата, цифрите бяха много по-малки, заяви той. Според него тенденцията се дължи на въведените нови декларации и недостатъчно добрата разяснителна кампания. Георгиев уточни, че пропуски са констатирани в декларации на лица от всички кръгове, проверявани от комисията, включително народни представители, министри, зам.-министри, кметове и общински съветници. Всички те трябвало да отстранят нередностите свързани с декларациите им. Според доклада на комисията за 2018 година са постановени 28 решения с установен конфликт на интереси, докато през 2017 година конфликт на интереси е установен само по три производства. Цифрите говорят за изключително повишена ефективност, констатира Георгиев, по чиито думи това се дължи на приетия от парламента антикорупционен закон, който дава достъп на комисията до източниците на други институции.", "date": "2019.03.13", "title": "Декларациите на над 700 от властта нередовни "}
{"url": "https://www.monitor.bg:443/bg/a/view/vladimir-iliev-vtori-v-sveta-na-20-km-biatlon-159641", "text": "Владимир Илиев постигна най-доброто постижение в историята на българския мъжки биатлон. Той спечели сребърния медал в най-тежкото състезание на световното първенство - индивидуалната дисциплина на 20 км. Илиев направи само един пропуск в стрелбата (0+1+0+0) и завърши на 1:08,7 мин. от носителя на златото - Арнд Пайфер (Гер), който повали и 20-те мишени и донесе първа титла в тази дисциплина за Германия от 20 години насам. 4През 1999 г. Свен Фишер стана шампион за първи път. Бронзът остана за Тарей Бьо (Нор), завършил на 1:09,1 мин. също с 1 пропуск. Другите българи също направиха отлично състезание. Димитър Герджиков също направи само една грешка (0+1+0+0) и завърши 21-и на 3:42,3 минути зад Пайфер. Краси Анев пък е 27-и с 2 грешки (1+1+0+0) и изоставане от 4:13,3. Четвъртият ни биатлонист Антон Синапов направи 6 грешки до трета стрелба и не завърши състезанието.", "date": "2019.03.13", "title": "Владимир Илиев втори в света на 20 км биатлон"}
{"url": "https://www.monitor.bg:443/bg/a/view/pokaniha-klasna-na-bal-sys-svetlinno-shou-159625", "text": "Нестандартна покана за бал получи преподавателка по математика и класна на абитуриенти от старозагоркото СУ Максим Горки“ Надежда Георгиева. Дългогодишната педагожка била изненадана от възпитаниците си в ХІІ „б“ клас, които организирали ефектно светлинно шоу в двора на школото, където на финала й връчили поканата.Идеята е на Дария Спирова, която споделя: Няма човек в нашия клас, който да таи лоши чувства към класната. Тя ни научи да бъдем сплотени и да се възприемаме като едно голямо семейство. Г-жа Георгиева ни дари с толкова доброта и обич през годините, че тя стана майка на това голямо семейство!“ Трогната до сълзи учителка написа в личния си ФБ – профил:“Красиво светлинно шоу в двора на училището!23 червени рози и хиляди мили думи,написани върху завързаните за тях валентинки!Мила покана за бала на випуск 2019!Благодаря Ви, мили момичета и момчета,за прекрасната изненада!С удоволствие ще споделя Вашия празничен 25 май! Обичам Ви!!!“. Миналата пролет абитуриенти от старозагорската математическа гимназия „Гео Милев“ изненадаха класната си с покана за бал, написана върху огромен плакат на покрива на близка до школото им жилищна кооперация.", "date": "2019.03.13", "title": "Поканиха класна на бал със светлинно шоу"}
{"url": "https://www.monitor.bg:443/bg/a/view/pravnata-komisija-reshi-bez-dyrjavni-taksi-za-sindicite-na-ktb-pri-dela-159623", "text": "Да няма държавни такси за синдиците на КТБ при водене на дела. Това реши правната комисия в НС при гласуването на първо четене на промените в Закона за банковата несъстоятелност. Поправките бяха одобрени единодушно с 10 гласа „за”. Другите промени предвиждат даване на правомощия на синдиците да продават имущество чрез пряко договаряне, ако преди това е имало три публични търга и те не са довели до резултат. Третото предложение касае т.нар. особени представители, които се назначават от съда при дело. Техните възнаграждения ще минават по закона за правната помощ, предвиждащ хонорарите да са до 450 лв. Сред другите идеи е служебно вписване на кредиторите в списъците на приетите от синдиците вземания. Това ще гарантира правата на кредиторите при недействителност на направени прихващания. Предложенията бяха внесени от депутати от ГЕРБ, ДПС и ОП. Шефът на правната комисия Данаил Кирилов представи мотивите. По думите му целта е текстове да се прецизират, а стремежът е да се попълни по-ефективно масата на несъстоятелност на банката. С колегите му се опитвали да ограничат разходите от масата по несъстоятелност при съдебни производства. Християн Митев от ОП поясни, че с колегите му подкрепят закона, но има резерви към един текст, въпреки че самият той е един от вносителите. Според него не е удачно след три провалени публични търга синдиците да тръгват към пряко договаряне. По думите му това ще доведе до разширяване на правомощията и понякога до продажби на ниска цена. Именно затова трябвало да се внесат между първо и второ четене поправи по закона, но през бюджетната комисия, която е водеща по него. На свой ред синдиците на КТБ заяви, че промените са необходими. Първо се предлагали активи на стойност 100%, после до 50% и пак никой не искал да ги купи. Според тях прякото договаряне ще доведе до подобряване и бързина при продажбите на активи. Иначе правната комисия одобри и други промени в закона, внесени от МС, които касаят хармонизация с евродиректива.", "date": "2019.03.13", "title": "Правната комисия реши: Без държавни такси за синдиците на КТБ при дела"}
{"url": "https://www.monitor.bg:443/bg/a/view/kmetovete-brojat-bezdomnite-kucheta-na-vseki-2-godini-159640", "text": "Веднъж на две години в периода март-юни или септември-ноември кметовете на общините ще бъдат уведомявани от земеделския министър да правят преброяване на безстопанствените кучета. Това е записано в приетата от правителството Национална програма за овладяване популацията на безстопанствените кучета на територията на Република България, приета на последното заседание на правителството. Кметовете от своя страна ще издават заповед за извършването му. Същото ще се извършва от представители на общината, организации за защита на животните или от други юридически лица, при спазване на принципа за липса на конфликт на интереси по смисъла на чл. 52 от Закона за противодействие на корупцията и за отнемане на незаконно придобитото имущество. В преброяването не могат да се включват фирми, извършващи кастрация и обработка на кучетата. Преброяването се ще извършва по методика, като задължително се отчита приблизителната възраст, пол, видимото здравословно състояние и наличието или липсата на видима маркировка за извършена кастрация. За успешното прилагане на методиката на преброяване на безстопанствените кучета е необходимо наличието на определена информация за съответната община: обща дължина на пътната мрежа, и/или общ брой на жилищните сгради, и/или брой на улиците. При липса на достатъчно данни ще може да бъде използван и само един от изброените критерии, като за най-надежден се счита дължината на пътната мрежа на територията на населеното място. Общините също ще трябва да изготвят конкретни програми за намаляване на популацията на бездомните кучета, се предлага в документа. Кастрираните безстопанствени кучета ще трябва да престояват във ветеринарна клиника след операцията поне 24 часа, пише още в програмата. Докторите ще удостоверяват извършеното чрез водене на дневник по образец с данни за всяко куче-възраст, външни белези, пол, килограми, номер на микрочип и паспорт, дати на кастрация и поставени ваксини, обезпаразитяване, въвеждане във ВетИС и попълнен информационен талон №2 за кастриране, обезпаразитяване и маркиране на безстопанствено куче по образец. Другото изискване е, в началото на всеки месец ветеринарните лекари да представят на кмета на общината копия от посочените документи и копия от приемо-предавателните протоколи и информационни талони. Програмата въвежда масова кастрация, което включва кастрация на такъв брой животни, който ще доведе до постигане на ниво не по-ниско от 50% скопени животни от общата популация на безстопанствените кучета в рамките на първите 12 месеца. В следващите години от изпълнението на програмата делът трябва да е над 70%.", "date": "2019.03.13", "title": "Кметовете броят бездомните кучета на всеки 2 години"}
{"url": "https://www.monitor.bg:443/bg/a/view/premieryt-s-gol-za-pobedata-na-veteranite-ot-vitosha-nad-pirin-159632", "text": "Отборът на ветераните на \"Витоша\" (Бистрица) записа победа с 2:1 над \"Пирин\" (Благоевград) като гост във финала на Зона София, а основен принос за успеха на бистричани имаше премиерът Бойко Борисов. Министър-председателят поведе \"тигрите\" към победата през първото полувреме, когато се разписа от дузпа, но \"орлетата\" бързо достигнаха до равенство чрез Атанас Николов, който бе точен за 1:1. Иван Цветков на два пъти стреля в гредата след изравняването, но в последната минута на мача тигрите стигнаха до победата с 2:1 след попадение на бившия футболист на ЦСКА Светослав Петров.", "date": "2019.03.13", "title": "Премиерът с гол за победата на ветераните от \"Витоша\" над \"Пирин\""}
{"url": "https://www.monitor.bg:443/bg/a/view/nositel-na-oskar-iska-da-snima-film-za-boris-iii-159624", "text": "Носителят на „Оскар“ Биле Аугуст планира да създаде военна сага за цар Борис III, a снимките на лентата да са у нас през 2020-а. Това заяви датският режисьор, който е у нас за премиерата на последната си лента „Щастливеца Пер“ и за да получи наградата на Международната федерация на филмовата преса в рамките на \"София филм фест\". Работното заглавие на лентата е „Добрият цар“ и ще е „за цар Борис III, за Втората световна война и за прекрасния български народ“. Сценарият е почти готов и е един от трите нови проекта, по които работи Аугуст. Датският режисьор не е първото, дори не е второто голямо име от кино индустрията, което дава заявка да запечата на лента живота на Цар Борис III. Канадецът с български корени Тед Кочев също беше заявил своето желание да снима филм за него и това обещание отново бе направено в рамките на „София филм фест“, но преди 2 години. От няколко години пък едно от най-големите имена в Холивуд – Мел Гибсън, е спряган за режисьор на филм, свързана с българската история. Някой източници уточняват, че отново става дума за цар Борис III, други пък твърдят, че проектът е за княз Борис I и цар Калоян, трети казват, че бащата на „Страсти Христови“ ще претвори за голям екран историята на цар Ивайло Свинаря.", "date": "2019.03.13", "title": "Носител на „Оскар“ иска да снима филм за Борис III"}
{"url": "https://www.monitor.bg:443/bg/a/view/mrysnijat-vyzduh-ubiva-7-mln-dushi-godishno-159627", "text": "Светът трябва да предприеме спешни мерки за опазване на околната среда, в противен случай милиони души са заплашени от преждевременна смърт в Азия, Близкия Изток и Африка, сочи доклад на ООН, съобщиха световните информационни агенции, цитирани от БТА. Съвместният доклад е изготвен от 250 учени от над 70 страни. Той бе представен на четвъртата асамблея на ООН за околната среда, която се провежда тази седмица в столицата на Кения - Найроби. Думата \"риск\" се споменава 561пъти на 740-те страници. \"Неустойчивата човешка дейност уврежда екосистемите по Земята и застрашава екологичните основи на обществото\", се казва в заключението. Глобалното затопляне води до намаление на биоразнообразието. Замърсяването на въздуха води до преждевременна смърт на 7 милиона души годишно, а замърсяването на водата - на 1,4 милиона души годишно. Замърсяването на източниците с прясна вода с резистентни микроби ще се превърне в основна причина за преждевременна смърт до 2050 година. Замърсяването на въздуха засяга най-вече \"младите, болните и възрастни хора, както и най-бедното население\". В момента 29% от земната почва е неплодородна. Увреждането на ендокринната система намалява размножителната способност на човека и забавя умственото развитие на децата, се казва още в доклада. \"Науката говори ясно. Здравето и просперитетът на човечеството са директно свързани със състоянието на околната среда. Намираме се на кръстопът,\" каза Джойс Мсуя - изпълняваща длъжността директор на програмата на ООН за околна среда. На конференцията присъстват френският президент Еманюел Макрон, германският държавен секретар по околната среда Йохен Фласбарт, както и десетки други държавни глави и активисти-еколози. ООН призова за световно споразумение за намаляване на пластмасовите отпадъци в океана, които са най-малко 8 милиона тона на година. ООН предвижда, че през 2050 година в морето ще плуват повече пластмасови предмети, отколкото риби. По прогнозни данни населението на света през 2050 година ще бъде почти 10 милиарда души, поради което трябва да се вземат мерки и за намаляване на хранителните отпадъци. Понастоящем една трета от храната се изхвърля, а в индустриално развитите страни половината от храната не се консумира. На конференцията ще се разисква и въпросът за електрическите превозни средства.", "date": "2019.03.13", "title": "Мръсният въздух убива 7 млн. души годишно"}
{"url": "https://www.monitor.bg:443/bg/a/view/sin-ubi-majka-si-sled-semeen-skandal-159626", "text": "Син е убил майка си след семеен скандал в жилището им в София. Това е основната версия, по която разследващите работят за жестокото убийство на 64-годишната Розалина Цанкова. Жената беше намерена мъртва в дома си в „Дианабад“ късно във вторник. Тя е убита след удар с нож в гърдите. От полицията обявиха, че има задържан за убийството. Според съседите най-вероятно това е нейният син. Криминалистите смятат, че убийството е станало още в неделя. Розалина е работила в кухнята на столичен хотел и след като не е отишла на работа два дни, нейните колеги са дошли да я търсят, съобщава TrafficNews.  Според съседите на жената синът й живеел в апартамента, но понякога преспивал другаде и не се прибирал. Двамата често влизали в разправии, най-вече заради пиянството на мъжа. Често се случвало почерпеният син да се заключва в жилището и да не пуска майка си да влезе, когато тя се прибирала от работа. Налагало се Розалина да търси подслон при комшиите, а един от тях дори два пъти разбивал вратата, за да може тя да влезе в дома си. Самата Розалина била е добри отношения с всички в блока. Не се е оплаквала да е бита от сина си, а и не се е появявала с видими белези. Както БЛИЦ писа работата по случая е започнало на 12 март, след като в полицията постъпил сигнал за открита в дома си починала 64-годишна жена. При извършения оглед са открити следи от насилствена смърт.", "date": "2019.03.13", "title": "Син уби майка си след семеен скандал"}
{"url": "https://www.monitor.bg:443/bg/a/view/prokljatieto-drejk-zastiga-manchestyr-siti-159630", "text": "Футболни фенове се чудят дали \"Манчестър Сити\" няма да бъде следващият отбор, засегнат от „проклятието Дрейк“. По време на европейското си турне звездата на световната музика се снимка с голмайстора на „гражданите“ Серхио Агуеро. Двамата си направиха селфи за спомен, като канадският певец позира с тениска на \"Сити\" с името му и номер.  Дрейк е голям фен на спорта, но всеки, подкрепян от него, претърпява пълен провал. Проклятието се отключва, когато рапърът разкрива, че е фен на баскетболния колежански отбор на Кентъки, който не може да спечели титла от 2012-а. Покосени от любовта на Дрейк са и \"Торонто Раптърс\" - оттогава не могат да достигнат финалите.  Следващата жертва на проклятието е Конър Макгрегър. Дрейк си прави снимка с ирландеца преди мача му от UFC 229 срещу Хабиб Нурмагомедов през 2018-а. Въпреки подкрепата на рапъра, Макгрегър се предава и губи срещата.  Колежанските футболни тимове на Алабама също обвиняват Дрейк за поражението през януари от \"Клемсън\". Канадският изпълнител е свързван с изненадващи загуби на Серена Уилямс и \"Голдън Стейт Уориърс\". През 2014-а рапътът се снимка и с Даниел Стърич, когато \"Ливърпул\" губи титлата от \"Манчестър Сити\". Последното селфи на Агуеро с Дрейк дава надежди на феновете на „мърсисайдци“, че отборът им ще успее да си върне първото място в таблицата, измествайки „гражданите“, и ще триумфира след 28 години с титлата.", "date": "2019.03.13", "title": "„Проклятието Дрейк“ застига \"Манчестър Сити\""}
{"url": "https://www.monitor.bg:443/bg/a/view/prokuraturata-pogna-bijachi-na-uchenichki-159628", "text": "Прокуратурата в два областни града извършва проверки за побои над непълнолетни ученички. В Габрово държавното обвинение се самосезира след репортаж, в който се показва как 15-годишна ученичка упражнява насилие и нанася побой над малолетно момиче. Възложена е проверка за изясняване причините за възникването на побоя, начина на протичането му, евентуални свидетели, лицето което е заснело клипа, както и получените от пострадалата ученичка наранявания. Прокуртурата е приела, че има данни за извършено престъпление по чл. 131 от Наказателния кодекс за причиняване на телесна повреда по хулигански подбуди. В Ловеч местната прокуратура е образувала досъдебно производство за насилие в местно училище.   Образуваното досъдебно производство тук също е за причиняване на лека телесна повреда на малолетно лице по хулигански подбуди. От държавното обвинение съобщават, че процесуално – следствените действия по случая продължават.  ", "date": "2019.03.13", "title": "Прокуратурата погна биячи на ученички"}
{"url": "https://www.monitor.bg:443/bg/a/view/frognuz-pretoplja-fejk-za-peevski-ot-januari-159631", "text": "Фабриката за фалшиви новини изпадна в пълна безизходица и започна да рови архивите, за да претопли поредния си стар фейк за депутата и издател на „Телеграф медиа“ Делян Пеевски. Манипулацията, озаглавена: „VisegradInsight:Пеевски извлича дивиденти от ролята си на алфа и омега в българската политика“, се появи на сайта „Фрогнюз“ на агент Академик Огнян Стефанов, близо два месеца след първото си проплакване. Интернет страницата се превърна в последните години в пресцентър на забегналия в Белград банкер Цветан Василев. А целта на цялото мероприятие по претопляне на отдавна вмирисана манджа е чрез фейкове за Пеевски да бъде крит основния спонсор на „Фрогнюз“ и партньор на създателите на манифактурата за клевети – олигарсите-издатели Иво Прокопиев, Огнян Донев и Сашо Дончев. Това е банкерът-беглец Цветан Василев, заграбил милиарди от КТБ, с които сега живее необезпокоявано в съседна Сърбия. Въпросната статия е представена като анализ на Спасимир Домарадски, „професор по политически науки и международни отношения в Университета Лазарски във Варшава, публикуван в онлайн изданието VisegradInsight.eu”. Представена така, статията добива повече тежест, а написаното изглежда по-достоверно. Това обаче е един от типичните трикове на Фабриката за фалшиви новини, чрез който фейкове, тръгнали от БГ издания (най-често от кръга „Капитал“ и присъдружните им ветрилни сайтове), се препират през чужди медии, за да се върнат отново на сайтовете на Фабрикат. Уж като статии от чужди издания. Именно такъв е случаят и тук. „Вишеград инсайд“ е проект на фондация „Рес Публика“, в рамките на този проект пък е платформата #DemocraCE, която събира на едно място \"тези, които имат влияние в своите общности\", както посочват създателите й, за да разпространяват своите познания в Централна и Източна Европа. В тази платформа, в която е публикувана и статията на Спасимир Домарадски, участват автори от всички страни от ЦИЕ, а българската тема се поддържа там само и единствено от Спасимир Домарадски. Текстовете на българската тема пък са препечатки от български издания - „Капитал“, „Трансмедия“, „Терминал 3“. Именно от последния (Терминал 3) тръгва и въпросният фейк за Пеевски. Проста проверка на сайта показва, че статията е публикувана там още в края на януари, но с оригиналното заглавие на автора, което далеч не включва Пеевски. Материалът първо е публикуван в „Терминал 3“, с отправка към Вишеград инсайд, откъдето вероятно идва финансирането чрез спечелен проект. Месец и половина по-късно обаче сайтът на агент Академик я препечатва, доукрасява със заглавие, в което по типичния стил на Фабриката, слага и Пеевски, и я лепва като статия от чужда медия. Във въпросната платформа #DemocraCE текстовете за България са общо 9, повечето идващи от „Капитал“ на Прокопиев. Впечатление прави и още една подробност във фейка – агент Академик представя автора Домарадски като професор. Той обаче се оказва редови преподавател в университет \"Лазарски\" във Варшава, като в портала на учебното заведение се води адюнкт или т.н. малък доктор. Адюнкт би отговаряло на най-високата наша асистентска степен - главен асистент и представлява асистентска длъжност за лица притежаващи научната степен доктор. Тъй като в англосаксонската система не съществува институтът на адюнкта, на английски се превежда като assistant professor, което в никакъв случай обаче не означава професор. Дори самият Домарадски никъде в публикациите си не се представя като професор, но явно агент Академик е решил, че с подобна манипулация ще привлече повече читатели на претопления си фейк. Преглед на приятелите на Домарадски във Фейсбук, пък показва имената на редица други автори на медиите от кръга „Капитал“. Самият университет „Лазарски“ е бивше \"Висше училище за търговия и право \"Лазарски\", което е било полско непублично (частно) учебно висше заведение със седалище във Варшава, основано от Ришард Лазарски през 1993 г. Въпросното учебно заведение се саморекламира се като трето в ранкинга на частните вузове в Полша. БГ Мадоф, както стана известен Цветан Василев, явно е изпаднал в безизходица и се е обърнал към полските си връзки от едно време. В неговата биография липсва една година, в която той самият твърди, че е учил в полския град Лодз. Очевидно мустакатият аферист е задействал всичките си връзки, за да хули Пеевски в отчаян опит да прикрие грабежа на века, извършен под неговото вещо ръководство и да получи оправдателна присъда по делото за КТБ, което вече върви по същество.", "date": "2019.03.13", "title": "„Фрогнюз“ претопля фейк за Пеевски от януари"}
{"url": "https://www.monitor.bg:443/bg/a/view/sofka-vze-sina-si-za-kavaler-na-mominskoto-si-parti-159629", "text": "Фолкиконата Софи Маринова вдигна щуро моминско парти. Фиестата започна с дълга фотосесия пред храм-паметника „Св. Александър Невски“, където булката и нейни близки приятелки позираха пред бяла лимузина. Шаферките бяха облечени в червени рокли и ленти с надпис „Отборът на булката“, а Ромската перла заложи на бял гащеризон, дело на дизайнерката София Борисова. В разрез с традициите изпълнителката на шлагера „Стари рани“ си беше довела и кавалер. Това беше синът й Лоренцо. Той не остана единственият мъж на купона. Въпреки че канонът повелява да се съберат само момичета, към партито на Софи в по-късните часове се присъедини и Тодор Давидов - Гринго. Купонът продължил до зори с песни и танци, а някои от присъстващите не пропуснаха да споделят клипове от събитието в социалните мрежи. Сред гостите бяха Мисис Баба Дони Василева и попфолк певицата Ани Хоанг, но кумата Преслава пропусна моминското парти. Припомняме, че Софи Маринова и Гринго се разходиха до олтара в началото на февруари. Двамата влюбени се врекоха във вечна вярност само в присъствието на техните най-близки роднини и приятели. Те подписаха брачното си свидетелство, като в ритуалната зала на бул. „Витоша“ присъстваха кумовете - Преслава и бащата на детето й Павел, шаферките, сред които Дони Василева и нейната дъщеря, София Борисова, кметицата на Владая Таня Иванова и др. Софка ще вдигне „В ресторант в София ще отбележим повода. Предимно представители на шоубизнеса ще бъдем, така че със сигурност ще има много песни. Лоренцо вероятно също ще ни поздрави“, похвали се наскоро пред „Монитор“ Маринова. Изборът на втората дата се дължи на кумата Преслава, тъй като това бил най-скорошният ден, в който и двете със Софи били свободни от професионални ангажименти. За разлика от церемонията по подписването за сватбеното парти Маринова се готви да покани значително по-голяма компания. На въпроса дали със съпруга й ще предприемат и следващата крачка в отношенията си – сдобиването с наследник, певицата отговаря:", "date": "2019.03.13", "title": "Софка взе сина си за кавалер на моминското си парти"}
{"url": "https://www.monitor.bg:443/bg/a/view/godsmack-obeshtaha-legendarnija-drum-battle-v-arena-armeec-159605", "text": "По-малко от месец преди да пристигнат за дългоочаквания си първи концерт в София на 30 март в зала „Арена Армеец“, Godsmack обещаха на българските си феновете, че ще видят най-зрелищната част от концертите им на живо, а именно „Drum battle“-а (Битката на барабаните). Уникалната надпревара на палките между фронтмена Съли Ърна и титуляра на ударните Шанън Ларкин е запазена марка на американците, но не я правят навсякъде, заради трудното техническо обезпечаване. За шоуто си в София обаче, те ще преобразят сцената и ще качат два сета барабани, заявиха в интервю за водещата на радио Зи Рок Елена Розберг, която се срещна с бандата по време на един от първите им концерти в Европа – този в Кьолн. Освен преводач на мемоарите на Съли „....“ на български, тя е и близка негова приятелка, като той често гостува в студиото й тук в България. Първите 30 години от живота си Ърна е барабанист и като такъв се изявява във всичките си банди преди Godsmack. С основаването на групата обаче той решава да се пробва и зад микрофона, като фронтмен. Въпреки че никой не вярва, че ще му се получи, дори на моменти той самият се съмнява, Съли предприема този рисков ход, за да се превърне в най-правилното му решение. Любовта към ударните обаче остава за цял живот. Затова с Шанън Ларкин измислят „Drum battle“, които е любимата част от шоуто им за много фенове. След кратко прекъсване на турнето за няколко месеца, заради смъртта на сина на китариста Тони Ромбола, Godsmack отново са на път и то из Европа. Музикантите признават, че отдавна искат да направят обиколка на стария континент, но всеки път като планират турнето „котка им минава път“ и не могат да стигнат до тук. Бандата обаче вече е в Европа и разпродава зали, а още по-важното – радва се на одобрение от почитателите си на новия албум „When Legends Rise“, който промотират на концертите. Тавата, която излезе миналия април е голям завой в музиката на бандата, който получи критики от заклетите фенове, но компенсира с двойно по-голямо одобрение от почитателите в периферията и завоюва нови любители на Godsmack. Едно от най-разтърсващите парчета – Under your scars пък дава началото на цяла нова инициатива на музкантите. До няколко месеца те ще стартират своя собствена фондация Scars, която ще се подпомага безвъзмездно хора, които се борят с депресия и зависимости – все трудности, през които са преминали и самите те. Един от поводите да се захванат с тази кауза са и все повечето техни приятели и колеги, които слагат край на живота си, заради тихата депресия, от която са страдали – Честър Бенингтън, Крис Корнел... Самият Шанън Ларкин признава, че е алкохолик, който се бори със зависимостта си и от 3 години е чист. Съли Пък дори описа в автобиографията си моментите на тежка депресия и паник атаките, които са го спохождали. Момчетата от бандата са „специалисти по живот“, както сами се определят, и на този етап са „пораснали достатъчно“ и искат да помогнат безвъзмездно на други, които преминават през техните трудности. Шоуто на Godsmack в София на 30 март е почти разпродадено, като билетите за терен вече свършиха. Има ограничен брой пропуски за седящите места на цени от 80 и 90 лв. Бандата пристига с доста силен съпорт – новозеландците от Like A Storm.", "date": "2019.03.13", "title": "Godsmack обещаха легендарния „Drum battle“ в „Арена Армеец“"}
{"url": "https://www.monitor.bg:443/bg/a/view/skorostno-deputatite-izslushaha-bydeshtija-shef-na-kfn-159618", "text": "Единственият кандидат за шеф на финансовия регулатор Бойко Атанасов беше изслушан за половин час от депутатите от ресорната комисия. 13 минути бяха необходими на Атанасов да очертае визията си за бъдещето на Комисията за финансов надзор (КФН). Шест приоритета залага в своята управленска програма Атанасов, залага на развитие на комуникационната стратегия на ведомството, мотивация на служителите и увеличаване на финансовия надзор. Кандидатурата му ще бъде гласувана в пленарна зала в петък. Сега не е време за спекулации, коментира в отговор на въпрос на „Монитор“ дали е необходимо да бъде променена концепцията на \"бонус – малус\" за застраховката \"Гражданска отговорност\". Новата система бе спряна с няколко месеца, за да бъдат туширани критиките към нея. Бойко Атанасов е дългогодишен данъчен служител. Между 2013 г. и 2017 г. е изпълнителен директор на Националната агенция за приходите. Той е назначен на поста от тогавашния служебен премиер Марин Райков. Запазва поста си по време на правителството на Пламен Орешарски и второто правителство на Бойко Борисов. За пет месеца през 2017 г. е зам.-министър на финансите. Кандидатурата му е по предложение на партия \"Атака\" и е единствената за поста овакантен от Карина Караиванова. В момента е зам.-председател на Комисията за финансов надзор, ръководещ управление „Надзор на инвестиционната дейност“.", "date": "2019.03.13", "title": "Скоростно депутатите изслушаха бъдещия шеф на КФН"}
{"url": "https://www.monitor.bg:443/bg/a/view/obshtina-namaljava-danyk-za-krasiva-gradinka-159615", "text": "Отстъпка от стойността на местните данъци и такси ще получат всички жители на жилищни блокове в Пазарджик, които системно полагат грижи за чистотата на парковете, алеите и градините между жилищните сгради. Това обяви кметът на общината Тодор Попов. Той допълни, че по този начин ще бъде стимулирано желанието на хората да обитават чиста среда и самите те да се стараят и допринасят за нейното облагородяване. Градоначалникът отправи благодарност към всички, които продължават да се грижат за градинките пред блока си и да създават красота около себе си. Поредната кампания „ За чист и зелен Пазарджик“ ще бъде през април, когато срещу събрани и предадени отпадъци гражданите ще получат цветя и фиданки. Попов обяви и началото на кампания „Рециклиращо предизвикателство“, която ще се проведе сред училищата в Пазарджик. Целта е да се провокира обществена дискусия по отношение на проблемите с разделното сметосъбиране, а също така да се създаде и отговорно отношение към околната среда. Кампанията ще протече като състезание, на два етапа. Състезание за клас, събрал най-много пластмасови опаковки и състезание за най-активно училище, провело най-много занятия по темата. Финалът ще е в периода от 12 до 15 април. Предвидени са и парични награди в размер на 500 лв. за класа, заел първо място. 300 лв. за второто място и 200 лв. за третото. За участниците във втория етап са предвидени по-солидни суми. Първенецът ще се сдобие с 3000 лв., второто място носи 2000 лв., а третото – 1000 лв. Тези награди ще бъдат за училищата  на спечелилите надпреварата класове.  ", "date": "2019.03.13", "title": "Община намалява данък за красива градинка"}
{"url": "https://www.monitor.bg:443/bg/a/view/blizo-1500-novi-rabotni-mesta-se-otkrivat-v-pazardjik-do-ljatoto-159612", "text": "Близо 1500 нови работни места ще се разкрият до лятото в Пазарджик от двете фирми“ Ариете Логистикс“ и „ Костал“, съобщи кметът на общината Тодор Попов. Първата фирма ще отвори съответно около 400 места в новите си производствени сгради, разпростиращи се на площ от 5000 кв.м. Дружеството е закупило общо 82 000 кв.м. площ през миналата година, като халетата ще бъдат застроени на три етапа, а общият брой на осигурените работни места ще е 1000 души. „Ариете Логистикс“ ЕООД е част от международната „Ариете Груп „ и от шест години се развива успешно в областта на автомобилната индустрия и логистиката. Пред финал е изграждането на втората производствена база на „ Костал“ в Пазарджик. С това компанията увеличи производствената си площ на 23 000 кв. м. и планира назначението на нови 1000 служители, каза Тодор Попов. Ако хората не бъдат наети от града, ще бъде търсена работна ръка от региона.", "date": "2019.03.13", "title": "Близо 1500 нови работни места се откриват в Пазарджик до лятото"}
{"url": "https://www.monitor.bg:443/bg/a/view/osem-dushi-sa-izteglili-molbite-si-za-napuskane-na-speshna-pomosht-v-ruse-159613", "text": "Осем души са изтеглили молбите си за напускане на Центъра за спешна медицинска помощ – Русе през първия работен ден на новия директор д-р Иванка Маринова. Вчера 27 фелдшери и 17 шофьори подадоха заявления в знак на недоволство от назначаването й и в подкрепа на временно изпълняващия длъжността д-р Недка Дикова, класирала се на второ място на проведения конкурс. „Смятам, че и други колеги ще изтеглят молбите си, това, може би, ще стане в следващите дни“, каза пред журналисти д-р Маринова. Тя сподели, че е била посрещната спокойно тази сутрин, имало е кратка среща и разговор с част от колектива за проблемите в центъра, след което работният ден е започнал нормално. По повод на проверката, разпоредена вчера от здравния министър Кирил Ананиев, д-р Маринова каза, че тя най-вероятно ще продължи до края на месеца. Според нея проверката е, за да се изчистят съмнения за финансови злоупотреби, споделени от работещи в центъра пред медии. Новият директор каза още, че д-р Дикова не е на работа и в момента е в болнични. На 7 март част от екипа на центъра излезе на протест с искане за провеждане на нов конкурс и в подкрепа на д-р Недка Дикова, в чието лице виждали своя лидер, който може да разреши дългогодишни проблеми. След проведено вчера сутринта общо събрание близо 50 работещи в центъра, сред които и шестима от филиали извън Русе, написаха молбите си за напускане с едномесечно предизвестие, които първоначално не бяха заведени официално. След като в медиите изтече информация за това, заявленията са били вкарани в електронния регистър на центъра. „Ние не искаме да напускаме работните си места, но имаме условия и искаме промяна“, каза фелдшерът Мариана Ганчева. На същото мнение е и шофьорът Владимир Димитров, който работи в центъра от 11 години и е категоричен, че ще напусне, ако няма промяна. Сред исканията той спомена преминаването на 7-часов работен ден, по-високо и по-справедливо възнаграждение на персонала. До нов конкурс за директор на центъра се стигна, след като дългогодишният му ръководител д-р Пенка Бахчеванова излезе в пенсия. Два месеца временно изпълняващ длъжността бе д-р Недка Дикова. И тя, и д-р Маринова работят в специализираното звено в Русе над 20 години.", "date": "2019.03.13", "title": "Осем души са изтеглили молбите си за напускане на Спешна помощ в Русе"}
{"url": "https://www.monitor.bg:443/bg/a/view/jablonski-sklonen-da-namali-zaplatata-si-159622", "text": "Стълбът в сърцето на защитата на „Левски“ Давид Яблонски е склонен да намали заплата си и да се откаже от претенции за нов договор с по-добри финансови условия, за да остане на „Герена“. Чехът е един от най-важните играчи в състава на Георги Дерменджиев след тежката контузия на Холмар Ейолфсон. Освен него в центъра на защитата „сините“ разполагат с Деян Иванов, преквалифицирания Нуно Рейш и новото попълнение Седрик Унтонджи, който обаче има само един мач за 2018 година. Така при евентуална продажба на Яблонски 26-кратните шампиони ще се окажат със в сърцето на отбраната си. Въпреки това, той е решил да не настоява за по-високо възнаграждение, тъй като новата власт на „Герена“ е категорична в намерението си да следва политика за свиване на бюджета за фонд работна заплата. „Моето желание е да остана в „Левски“. Към този момент, все още нямам реално предложение от клуба и не съм преговарял за нов договор. Това, че съм искал двойно увеличение на заплатата е абсолютна лъжа. Аз съм готов да седна на масата за преговори и съм сигурен, че щесе споразумеем“, сподели бранителят, който е застрашен от наказание, след като получи осмия си жълт картон от началото на сезона срещу „Лудогорец“. При нова санкция Яблонски на „Левски“, което ще се окаже сериозен проблем за Георги Дерменджиев. В следващите два мача „сините“ ще трябва да се справят без Хали Тиам, който вече понесе наказание от две срещи. В същото време по информация на „Монитор“ голмайсторът на „Левски“ Станислав Костов е отклонил нова сериозна оферта, за да остане в тима. Става въпрос за отбор от Висшата лига на Русия, а предложението към „сините“ е било за внушителните един милион евро. Костов и ръководството на „Левски“ обаче са отклонили запитването поне до лятото, когато двата клуба се очаква да влязат отново в контакт.", "date": "2019.03.13", "title": "Яблонски склонен да намали заплатата си"}
{"url": "https://www.monitor.bg:443/bg/a/view/zakrivat-rodilnoto-otdelenie-v-obshtinskata-bolnica-v-dupnica-lekari-hvyrljat-ostavki-159620", "text": "Спират ражданията в общинската болница в Дупница, стана ясно след проведена лекарска среща с медицинския директор д-р Крум Бонев и част от персонала в АГО. Прокуристът на здравното заведение Мария Иванова обяви, че отделението генерира повече разходи, отколкото приходи. През изминалата година в здравното заведение са родени общо 165 бебета, като по клинични пътеки на болницата са изплатени 34 хил. лв. „С тези пари не може да се самоиздържа дейност раждания, както и да се плащат заплати на всички работещи“, обяви след срещата Мария Иванова. Само през изминалата година АГО към общинската болница е било на загуба с 60 хил. лв. Прокуристът Мария Иванова обяви, че на целия персонал, който ще бъде освободен е предложена работа в други отделения на болницата. „Представете си, че в Родилно отделение работят само акушерки, които са тясно специализирани в тази област. Двама от лекарите в отделението са готови да хвърлят оставки, защото работата им се обезсмисля. Те няма да могат да водят ражданията на пациентките си, чиято бременност следят в АГО отделението“, коментираха от АГО на общинската болница. Малко след като беше обявено предстоящото закриване на Родилното отделение последва вълна от недоволство в социалните мрежи. Гражданско движение „Промяна за Дупница“ стартира петиция, чрез която категорично се обяви против това решение. Вече десетки хора са подкрепили петицията, в която се посочва, че със закриването на Родителното отделение се цели да бъде затворено едно от най-старите АГ отделения в региона. „Интересите на населението на региона са над личните интереси на частни болници и центрове. АГ отделение беше основно ремонтирано и реновирано през м. август 2016 г. със собствени средства на болницата и работи с отлични специалисти“, коментираха от гражданското движение „Промяна за Дупница“. ", "date": "2019.03.13", "title": "Закриват родилното отделение в общинската болница в Дупница, лекари хвърлят оставки"}
{"url": "https://www.monitor.bg:443/bg/a/view/psihichno-bolen-podpali-cjal-blok-v-kustendil-desetki-semejstva-po-chudo-oceljaha-159621", "text": "23-годишно момче с психични проблеми подпали цял жилищен блок в Кюстендил. По чудо десетки семейства се разминаха само с уплаха, опушени стени и адска миризма. Инцидентът възникна във вторник малко след 20 часа, когато пламва електрическото табло и цялото стълбище на блок №2, намиращ се на улица „Демокрация“, на пъпа на Кюстендил. По това време всички обитатели на блока били в домовете си, когато усетили адска миризма. „Някой от съседите е подал сигнал на тел.112. Не ни се мисли какво можеше да стане. Целият блок е газефициран. Всичко можеше да избухне“, коментира възрастна жена, живееща в същата жилищна сграда. Тя разказва, че най-вероятно причината за пожара е опит за кражба на ток от страна на 23-годишния Иван Цветков. „Това момче живее само в апартамент на първия етаж. Миналата седмица го бяха хванали отново да краде ток. Когато пристигнаха криминалистите казаха, че имало някакви поставени жици, които най-вероятно са негово дело“, обяснява притеснена кюстендилка, пожелала анонимност от страх за живота си. Иван Цветков не веднъж заплашвал съседите си с саморазправа. На няколко пъти те пускали и сигнали до институциите, но без резултат. „Това момче живее при нечовешки условия. През зимата се отоплява на ютия и на готварска печка. Да не говорим, че слагаше клечки от кибрит в ключалките на вратите само и само да ни създава проблеми. Просто вече не се издържа. Заплашва ни постоянно. Преди време е настаняван за лечение, но после пак е пуснат да се прибере. Трябва ли да стане някоя трагедия, да изгорим като пилци, за да се вземат някакви мерки“, гневяха се кюстендилци. В продължение на едно денонощие десетки семейства, сред които възрастни хора и малки деца, са останали на тъмно и студено заради липсата на електричество. Не е ясно и кога ще бъде пуснат тока с оглед на изцяло унищоженото електрическо табло. „Настояваме държавата да се намеси. Оказва се, че не се полагат необходимите грижи за психично болните и те са на свобода. В близост до всички нас и опасни за обществото. Трябва ли да се стигне до някоя трагедия, за да бъде настанено за лечение това момче, което видимо не е добре психически и създава редица проблеми на всички нас“, твърдят още кюстендилци.", "date": "2019.03.13", "title": "Психично болен подпали цял блок в Кюстендил, десетки семейства оцеляха по чудо"}
{"url": "https://www.monitor.bg:443/bg/a/view/tu-sofija-pokazva-laboratoriite-si-pred-kandidat-studenti-159614", "text": "Технически университет - София ще представи своите научни и учебни лаборатории на ученици и кандидат-студенти. Това ще се случи по време на „Дни на отворените врати“, които ще се проведат на 14-и и 15-и март. За учениците с интерес към инженерните науки и всички желаещи да посетят университета ще бъдат отворени лаборатории по оптоелектроника и оптични комуникации, видеокомуникации и технологии, електрически апарати и релейна защита, виртуална реалност, мехатроника и информационна техника, технология на машиностроенето, металорежещи машини, електронна микроскопия, химия, автоматизирано проектиране в електрониката и микроелектрониката, импулсна, цифрова и микропроцесорна схемотехника и много други. Преподаватели ще демонстрират съвременни системи и технологии в областта на компютърните науки, електрониката, телекомуникациите, машиностроенето, транспорта и други научни направления. Бъдещите кандидат-възпитаници на ВУЗ-а ще имат възможността да се запознаят с условията за обучение и кандидатстване, както и с добрите перспективи за професионално развитие. Специално за посетителите в двата дни на инициативата във фоайето на Ректората ще бъде изложен състезателният болид на Formula Student, който е един от успешните студентски проекти на Технически университет-София. „Дни на отворените врати“ е събитие, което цели да повиши интереса на младите хора към инженерното образование. Според Рейтинговата система на висшите училища в България за 2018 година, Технически университет-София е първенец в шест най-престижни направления: „Електротехника, електроника и автоматика“, „Енергетика“, „Комуникационна и компютърна техника“, „Машинно инженерство“, „Общо инженерство“, „Транспорт, корабоплаване и авиация“. Тази година му бе присъдената оценка от 9,56 по институционалната акредитация - -най-високата оценка, получавана досега от висше училище в България.", "date": "2019.03.13", "title": "ТУ-София показва лабораториите си пред кандидат-студенти"}
{"url": "https://www.monitor.bg:443/bg/a/view/bylgarija-v-top-5-na-stranite-s-naj-dobri-potrebitelski-nastroenija-159601", "text": "Българите се нареждат на трето място от страните в Централна и Източна Европа (ЦИЕ) според мнението си за финансовото си положение, сочи проучване на американската информационна компания Nielsen, цитирано от Business Review. Според него за последните 5 години най-голям ръст в настроенията има в Азия, Африка, Латинска Америка, както и в Средния Изток. Цели 58% от глобалните потребители пък смятат, че сега са с много по-добро финансово положение. Проучването разкрива какви са мненията на хората относно собствените им финансови възможности. Най-голям ръст в сравнение с предходните 5 години има в Тихоокеанска Азия (70%), следвана от Северна Америка (46%) и от Европа (37%). За региона на ЦИЕ унгарците са най-позитивни (21% ръст от 2016 г. насам), а след тях се нареждат Полша, България и Словения, всяка от които е с 14% нагоре от 2016 г. Въпреки това обаче гражданите все още чувстват натиск при плащането на ежедневни разходи. На глобално ниво едва 15% мислят, че могат да харчат, без да се притесняват за парите. Близо една трета пък казват, че едвам успяват да си покрият разходите. Докладът показва, че онлайн пространството става все по-предпочитана дестинация, от която да се закупят премиум продукти. За 2018 г. 45% са тези, които пазаруват онлайн, което е ръст с 6% в сравнение с 2016 г. В същото време една четвърт от хората купуват същите продукти от търговци на дребно от други страни (24%). 60% от купувачите посещават съответните магазини в страната си, а По-склонни сме да харчим повече за електроника (42%), дрехи (40%), козметика (31%), както и млечни и месни продукти (съответно 30% и 29%).", "date": "2019.03.13", "title": "Трети сме сред бившите соцстрани по чувство за пълен портфейл"}
{"url": "https://www.monitor.bg:443/bg/a/view/cska-pusna-biletite-za-macha-s-beroe-159619", "text": "Ръководството на ЦСКА пусна в продажба билетите за домакинския мач от последния за редовния сезон 26 кръг на Първа лига срещу „Берое“. Срещата на стадион „Българска армия“ е в събота от 17:45 ч. Двубоят е с по-голяма важност за „червените“, които водят битка с „Лудогорец“ за титлата и имат да наваксват 5 точки, докато старозагорци вече са си гарантирали мястото в първата шестица. Евентуално поражение за „Берое“ обаче може да коства поста на треньора Александър Томаш, който след последната загуба с 0:1 от „Витоша“ бе погнат от феновете, които му поискаха оставката. Билетите за мача струват по 10 лева за сектор „Г“, 15 лева за „В“ и 20 за „А“, а пропускът за ВИП ложата е на цена от 150 лева. За улеснение на феновете администрацията на ЦСКА ще работи от 15 часа в деня на мача, като от офисите ще могат да се закупят и всички артикули, които се предлагат в официалния онлайн магазин, обявиха „червените“ на сайта си. Междувременно от БФС обявиха съдийските наряди за предстоящия кръг, като сблъсъкът на „Армията“ ще бъде ръководен от Николай Йорданов. Георги Иванов ще свири на „Верея“ и „Левски“ в Стара Загора, а Ивайло Стоянов-Сватбата бе пратен на „Лудогорец“ - „Септември“.", "date": "2019.03.13", "title": "ЦСКА пусна билетите за мача с „Берое“"}
{"url": "https://www.monitor.bg:443/bg/a/view/noi-shte-preizchisljava-pensijata-slujebno-159602", "text": "Националният осигурителен институт вече ще преизчислява пенсията служебно, ако пенсионерът подаде заявление по образец с това искане. Това става ясно от изменение и допълнение на Наредбата за пенсиите и осигурителния стаж, която е публикувана за обществено обсъждане. По този начин преизчисляването на парите за старини ще се случва ежегодно. Изменението ще засегне над 289 хиляди работещи пенсионери. По предварителна оценка през настоящата година се очаква новоотпуснатите пенсии да бъдат 70 000. С промяната се цели намаляване на административната тежест за възрастните, като подават само едно заявление. До момента всеки път, когато искаха пенсията им да бъде изчислена на ново те подаваха заявление. В нормативния акт е залегнало още и промяна на начина за изчисляване на индивидуалния коефициент при новоотпуснатите пенсии. Новата методика предвижда той да се изчислява на базата на месечни съотношения, в които се взима предвид осигурителеният доход на лицето за месеците положен труд. При зачитане на осигурителния стаж отпадат трите най-добри години до 1999г. Процентът, по който се изчислява всяка година осигурителен стаж е 1,2.", "date": "2019.03.13", "title": "НОИ ще преизчислява пенсията служебно"}
{"url": "https://www.monitor.bg:443/bg/a/view/davat-na-syd-bivsh-zam-kmet-na-sofija-159604", "text": "Предстои съвсем скоро внасяне на обвинителен акт и завеждане на дело срещу бившия заместник-кмет по транспорт на София Евгени Крусев. Това съобщи пред Нова телевизия говорителят на главния прокурор Румяна Арнаудова. Крусев влезе в полезрението на държавното обвинение заради ремонта на ул. „Граф Игнатиев“. „В момента, в който сме събрали данни за извършено престъпление с висок обществен интерес, с висока степен на обществена опасност, ние предприемаме действия. По този случай колегите от Специализираната прокуратура са на финала. Предстои съвсем скоро внасяне на обвинителен акт и завеждане на дело“, каза Арнаудова. В края на октомври миналата година прокуратурата започна проверка на причините, довели до промяната на проекта за релсовия път на „Графа“. До инспекциите се стигна след като стана ясно, че е подменена вибрационната подложка на трамвайните релси в хода на строителните дейности. Няколко дни по-късно Крусев подаде оставка с мотивите, че иска да си изчисти името си и да помогне на разследващите да си свършат добре работата.", "date": "2019.03.13", "title": "Дават на съд бивш зам.-кмет на София"}
{"url": "https://www.monitor.bg:443/bg/a/view/bfs-vyrna-slavija-v-ovcha-kupel-159600", "text": "БФС зарадва феновете на „Славия“, след като спортно-техническата комисия към футболната ни централа излезе с официално решение за мачовете на „белите“. Според публикувана на сайта на БФС информация всички домакински срещи на „Славия“ до края на сезона ще се играят на клубния стадион в „Овча Купел“. Както е известно въпреки осигуреното от столичани осветление най-старото столично дерби с „Левски“ се игра на националния стадион от съображения за сигурност. За двубоите от втората осмица, където ще се подвизават „белите“ до края на шампионата, и последния мач от редовния сезон обаче, няма да са необходими подобни мерки. Така още в неделя „Славия“ ще приеме „Етър“ в мач от 26 кръг на Първа лига в „Овча купел“. Това ще бъде първият двубой на стадион „Славия“, който ще се играе на осветление, а за историческата среща билетите ще са на символичната цена от 1 лев.", "date": "2019.03.13", "title": "БФС върна „Славия“ в „Овча купел“"}
{"url": "https://www.monitor.bg:443/bg/a/view/majkyl-boltyn-shte-raztapja-syrca-v-sofija-159603", "text": "Кралят на баладата Майкъл Болтън се завръща в България с голям концерт в зала 1 на НДК. Спектакълът му ще разтопи сърцата на 18 юли. Американецът пристига по покана на Националния дворец на културата, като заявка на институцията да се намеси по-сериозно в промоутърския бизнес. Благодарение на тази амбиция пристига и италианската звезда Марио Бионди на 18 октомври. Новото бизнес начинание обещава да намали и цените на билетите. Пропуските за Майлък Болтън ще са в продажба от петък и ще струват между 55 и 95 лв. Носителят на две награди „Грами“ пристига у нас с чисто нов албум А Symphony of Hits, който отбелязва половинвековното му присъствие на сцена. Тавата излезе на 8 февруари и събира най-големите му хитове с нови аранжименти, презаписани в Австралия с помощта на Западноавстралийската филхармония. „През годините и да прескачам през толкова много музикални стилове. За да отбележа 50-тата си годишнина на сцена събрах в албум песните, които наистина са отваряли нови глави в професионалното ми развитие. Реализирах и мечтата си да ги запиша със симфоничен оркестър“, коментира по повод новия си албум Болотин, както е истинската фамилия на американския музикант от еврейски произход. Благодарение на юбилея на Майкъл българските фенове, които трябваше да чакат точно 10 години, за да го видят отново на живо, най-вероятно ще чуят в зала 1 на НДК емблематичните балади „When A Man Loves A Woman“, “Said I Loved You…But I Lied”, “To Love Somebody“, „How am I Supposed to Live Without You“, „Georgia on My Mind“.", "date": "2019.03.13", "title": "Майкъл Болтън ще разтапя сърца в София"}
{"url": "https://www.monitor.bg:443/bg/a/view/obshtinite-s-finansova-pomosht-za-mbal-dobrich-159610", "text": "Финансова помощ в размер на 5 000 лв. предостави на МБАЛ Добрич община Крушари, съобщиха от здравното заведение. Община Тервел се ангажира със закупуването на артроскоп- прецизна техника за ортопедията. Тя е на стойност 24 000 лв., като първата вноска от 12 000 лв. бе преведена още в края на 2018 г. Очаква се съвсем скоро в болницата да получат и втория транш от сумата.  Община Генерал Тошево също е взела решение да предостави 35 000 лв.  на МБАЛ Добрич за закупуване на ехограф. От добруджанската община очакват така да се увеличи нейния  дял  в капитала на дружеството. От МБАЛ Добрич се надяват, че и другите общини от областта скоро ще се включат във финансовото подпомага на болницата, която обслужва населението от цяла Добричка  област.", "date": "2019.03.13", "title": "Общините с  финансова помощ за  МБАЛ Добрич "}
{"url": "https://www.monitor.bg:443/bg/a/view/34-ot-bylgarkite-izuchavat-it-specialnosti-159595", "text": "Една трета или 34% от жените в България изучават IT специалности. Това каза проф. Румяна Стоилова от Българския център за жените в технологиите (БЦЖТ) по време на дискусия, посветена на жените в технологичния сектор. На срещата присъстваха както представители на бизнеса, така и на образованието и на властта. “Равенството между половете не трябва да бъде взимано за даденост”, написа българският еврокомисар Мария Габриел в писмото си до бизнесдамите. Според нея на младите момичета в страната трябва да се представят повече роли и модели, които да вземат за пример. “Трябва да покажем на момичетата, че могат да станат това, което искат да бъдат”, написа още Габриел. От ЕК Една от тях е тази за по-голямо участие на нежния пол в панелни дискусии. По думите на Габриел бе немислимо тя често да е единствената на големи конференции, затова и е мотивирала организаторите да привличат повече жени. Следващата инициатива на ЕК е да се обучат жените в необходимите дигитални умения. За целта 26 шефове от най-големите техкомпании в Европа са подписали декларация за развитие на тези умения. В момента текат и дискусии с големи бизнес лидери и хора от различни сфери, за да може да се насърчи женското участие. “За да има ефективна дигитална Европа, трябва всички да участват в процеса”, завърши Габриел. По време на дискусията бе представено интернационално проучване за жените в технологичния сектор. Според 81% от отговорилите училищата трябва да направят повече, за да мотивират момичетата да изучават IT предмети. Повече от половината (67%) пък са на мнение, че тези предмети трябва да се представят още в ранна детска възраст. “Трябва да започнем от училището и от детската градина - чудесен пример ще е, ако учителят е жена”, смята вицепрезидентът на ВУЗФ и председателят на Българската асоциация за управление на хора (БАУХ) Детелина Смилкова. Според нея а в 4-тата година на университета е твърде късно да започнем с бизнеса, с дискусиите и задачите за решаване. По думите на Стоилова пък НПО-тата играят важна роля със своите инициативи и обучения. 54% от отговорилите са на мнение, че е важно да има женско присъствие в техкомпаниите, тъй като нежният пол може да спомогне за намирането на по-различна гледна точка и подходи. 60% смятат, че всяка компания трябва да има специфични програми за привличане на повече жени. Според Стоилова жените се срещат с няколко проблема, както и ограничения при работа в индустрията. “Жените са източник на квалифициран персонал, но за тези с деца е различно - те не могат да работят след 5-6 вечерта, защото трябва да си нагодят графика според този на детето”, смята Стоилова. Друг проблем е, че не остава време за допълнителни семинари и обучения. Освен това, жените са по-несигурни в себе си. “Една жена ще се пробва за работа, ако отговаря на 90% от изискванията. Ако е мъж, 60-70% стигат, за да кандидатства”, смята Смилкова. Доказателство е и това, че 32% от жените в проучването смятат, че нямат същия шанс като мъжете при наемане, а 44% пък мислят, че мъжете имат по-големи възможности да бъдат повишени. 73% от жените в проучването признават, че са били дискриминирани. Голяма част от респондентите споделили, че по време на набирането на персонал не са присъствали никакви жени. 47% са тези, които смятат, че ако при набирането на хора има жени в журито, това може да привлече повече представители на същия пол. Голям фактор при избора всъщност винаги е била честата смяна на работното място. По време на дискусията обаче се изтъкна проблемът, че днешните поколения разсъждават по различен начин. Според данните, които представи Стоилова, при 22% от работодателите майчинството намалява шанса за наемане на работа. Едва 4% пък са тези, които са на обратното мнение. “Милениумите, както и следващите 2 поколения, са социални животни”, смята Даниела Ганчева, която е мениджър в IT компания. Според нея младите а по-скоро като предизвикателство. “Днешните поколения искат да се обвържат трайно с нещо, което наистина ги интересува и им харесва”, завърши тя. Въпреки това 49% от мениджърите в България са жени. За сравнение, това число в Чехия е 29%. Страната ни е с 5% над средното ниво в ЕС за баланс на база пол при шефовете. От Министерството на труда и социалната политика напомниха, че в момента е подписан План за промотиране на равенството между половете за периода 2019-2020 г. “28 представители са назначени в администрациите на различните области, за да промотират и подкрепят неравенството”, коментира Ирина Иванова от ведомството.", "date": "2019.03.13", "title": "Една трета от българките изучават IT специалности "}
{"url": "https://www.monitor.bg:443/bg/a/view/18-godishen-uchenik-vkara-na-shalke-syotbornicite-go-majtapjat-159608", "text": "“Манчестър Сити“ се класира по категоричен начин за 1/4-финалите на Шампионската лига, след като изнесе открит урок на “Шалке” в реванша. След 3:2 в Германия, воденият от Джосеп Гуардиола тим показа смазваща разлика в класите и унижи германците със 7:0 на \"Етихад\". Домакините решиха мача още през първата част, а гостите издържаха 35 минути със „суха“ мрежа. С голове на Агуеро, Сане и Стърлинг обаче „гражданите“ се оттеглиха с комфортен аванс на почивката, а през второто полувреме във вратата на германския тим вкараха Стърлинг, Бернардо Силва, Фил Фодън и Габриел Жезус. Попадението на Фодън пък счупи рекорда за най-млад английски голмайстор в Шампионската лига, тъй като халфът е едва 18-годишен и все още е ученик. „Заслужава си утре да отида на училище без домашно заради вечери като тази“, пошегува се Фодън в профила си в Instagram. Съотборникът му Рахийм Стърлинг също не остана по-назад и му написа „Хей, хлапе, лягай си, че утре не можеш да се събудиш за първия час“. Медиите в Англия не пропуснаха и да се измайтапят с „Шалке“ след разгромната загуба. В някои издания на Острова се появиха колажи, в които оригиналната емблема на клуба, в която присъства 04, вече е заменена с такава, която има 07.", "date": "2019.03.13", "title": "18-годишен ученик вкара на \"Шалке\", съотборниците го майтапят"}
{"url": "https://www.monitor.bg:443/bg/a/view/6-godishno-momichence-ot-london-kym-donald-tusk-neka-sme-prijateli-159607", "text": "6-годишно момиченце от Лондон написа трогателно писмо до председателя на Европейския парламент Доналд Туск, което той публикува в профила си в Инстаграм. „Скъпи г-н Туск, аз живея във Великобритания. Знам, че напускаме Европейския съюз, но мисля, че трябва да останем приятели. Нарисувах ви еднорог”, пише малката Софи от Лондон. След това тя моли Туск за подписана негова снимка. „Ние винаги ще бъдем приятели, Софи”, отговаря Туск на момиченцето в коментар към публикацията, като добавя сърце. Анализатори коментират, че това може да е опит от страна на Туск за интернет тролване спрямо твърдолинейните поддръжници на Брекзит, пише Дейли мейл.    ", "date": "2019.03.13", "title": "6-годишно момиченце от Лондон към Доналд Туск: Нека останем приятели"}
{"url": "https://www.monitor.bg:443/bg/a/view/30-metrov-kran-ot-stroej-padna-v-stolichnija-kvartal-mladost-159609", "text": "Близо 30-метров кран от строеж падна в столичния квартал „Младост“ в ранния следобед, стана ясно от публикации на очевидци във „Фейсбук“. Инцидентът е станал улица „Филип Аврамов“ в „Младост 3“, в близост до 25-а поликлиника и общината и срещу „Патиланци“. Няма информация за пострадали хора. Нанесени са щети на един автомобил. Движението по улицата е ограничено заради поставянето на предпазни ограждения.", "date": "2019.03.13", "title": "30-метров кран падна в столичния квартал „Младост“"}
{"url": "https://www.monitor.bg:443/bg/a/view/svetyt-poludja-sled-zrelishtnija-uspeh-na-uve-chudovishta-marsianci-bogove-159606", "text": "“Ювентус” сътвори поредната сензация в 1/8-финалната фаза на Шампионската лига, след като драматично спечели с 3:0 реванша срещу „Атлетико“ (М) и с общ резултат 3:2 елиминира испанския тим. В герой за „Старата госпожа“ се превърна Кристиано Роналдо, който заби осмия си хеттрик и 125-ия си гол в турнира.  Успехът на \"Юве\" е исторически, тъй като наруши негативната традиция отборът да отпада винаги, когато губи първия мач с 0:2. В същото време пък “Атлетико” отпада от турнира за пръв път, след като е победил в първия двубой у дома. С головете си Роналдо отмъсти по най-добрия възможен начин на треньора на “Атлетико” (Мадрид) Диего Симеоне. Аржентинският специалист си позволи да направи неприличен жест след успеха на неговия тим в първия двубой, посочвайки своите тестити. След това той се извини, но Кристиано не е забравил за случилото се. Португалският футболист даде обещание да отбележи хеттрик във вратата на “Атлетико” и направи точно това. Роналдо отпразнува хеттрика си с абсолютно същия жест, който направи и Симеоне в първия мач. “Дойдох в „Ювентус“, именно за да решавам подобни мачове. Успяваме, защото играем един за всички, всички за един!“, коментира португалската суперзвезда. След драматичния успех най-силни думи използва пресата на Апенините. “Гняв на богове” е голямото заглавие на първата страница на “Гадзета дело спорт”, а в допълнение от вестника пишат: “Юве + CR7 = лудо шоу”. Една дума е достатъчна според “Кориере дело спорт” - “Чудовищно”, като оттам отчитат заслугата и на наставника на италианците Масимилиано Алегри, който “не направи нито един грешен ход”. В Мадрид отдават дължимото най-вече на португалеца, който доскоро блестеше с екипа на местния “Реал“. “Кристиано: Кралят на Шампионската лига”, пише AS, а заглавието на “Марка” не е много по-различно: “Кристиано наложи своя закон”. Нормално, в Каталуния са по-сдържани - “Кристиано се наложи над “Атлетико”, отчитат от “Спорт”, а “Мундо Депортиво” добавя: “Кристиано разпокъса мечтата на “Атлетико”. В останалата част от света също не останаха безразлични. “Уникален, чудовищен, извънземен” - така френският “Екип” описва Роналдо, докато аржентинският “Оле” го определя за “Най-големият шампион”. Португалският “А Бола” излиза с интересно предложение: “Ювентус” би могъл да скочи в света на киното с помощта на Кристиано”, а междувременно бразилският “Глобоеспорте” избира многозначителното: “Той е тук”. Английският “Мирър” пък е лаконичен: “Роналдо се притече на помощ”. Жребият за 1/4-финалите в Шампионската лига е в петък.", "date": "2019.03.13", "title": "Светът полудя след зрелищния успех на \"Юве\": Чудовища, марсианци, богове"}
{"url": "https://www.monitor.bg:443/bg/a/view/bivsh-kmet-pregazil-velosipedistka-i-ranil-druga-ostava-pod-domashen-arest-159599", "text": "Бивш кмет на септемврийското село Долно Вършило остана под домашен арест, след като блъсна две велосипедистки, едната от които почина. 74-годишният Добри Петков остава с наложената мярка, постановена от Окръжния съд в Пазарджик. Според прокурора по делото обвиняемият не е с висока степен на обществена опасност, но съществува вероятност да извърши друго „ транспортно произшествие“. Пред магистратите 74-годишният Петков обясни, че нямал никакви нарушения и 25 години е бил кмет на селата Долно Вършило и Горно Вършило, община Септември, а после работел в системата на горите. Трагедията се разигра в петък следобед на пътя между двете села Карабунар и Бошуля, когато 74-годишният Добри Петков, шофирайки микробус“ Фолксваген“ блъснал движещите се по посока на движението велосипедистки, едната на 73 г. от София и другата на 69 г. от Септември. По-възрастната починала вследствие на силния удар, а приятелката й била настанена в пазарджишката болница с множество охлузвания и наранявания. Взетите проби от шофьора за употреба на алкохол и наркотици са отрицателни.", "date": "2019.03.13", "title": "Бивш кмет, прегазил велосипедистка и ранил друга, остава под домашен арест"}
{"url": "https://www.monitor.bg:443/bg/a/view/albano-zaplaha-za-nacionalnata-sigurnost-na-ukrajna-159594", "text": "Световно известният италиански естраден певец Албано Каризи от вчера е заплаха за националната сигурност на Украйна В разпространен от Министерството на културата в Киев документ се посочва, че бардът е включен в „черния списък“ с нежеланите в страната 147 прочути личности от цял свят. Приобщаването му към групата на смятаните за врагове на Украйна лица било станало по настояване на Съвета за национална сигурност и отбрана на държавата, на нейните специални служби и на ръководството на обществените радио и телевизия. В коментарите си за обявяването на Албано за „порсона нон грата“ в Украйна италианските медии посочват като основна причина за смайващия акт приятелството на Албано с руския президент Владимир Путин. Като най-голям „грях“ на певеца към Киев пък се изтъква неговото участие през декември 2017 г. в тържествения концерт в Москва по повод на сто годишнината от основаването на КГБ. Нещо повече – Албано е бил единственият чуждестранен изпълнител на купона, като между една и друга песен не бил пропуснал да изрече похвални слова за присъстващия в залата най-прочут кадър на спец-службата – напусналия я преди време с чин подполковник Владимир Владимирович Путин. „Бил съм приятел на Путин? Не, не е вярно – срещал съм се с него само три пъти!“ – така Албано коментира пред тв-камерите на италианската държавна телевизия РАИ решението на Киев. В същото време певецът посочи, че той продължавал да харесва президента на Русия като държавник, който бил успял да обедини народа си, а не да го разедини. „Не се занимавам с политика, но ако Путин е добър политик, аз си го казвам!“ – заяви певецът. Той изрази също така съжаление, че в страна като Украйна, която винаги бил уважавал, го смятали едва ли не за терорист. Спирайки се на „Случая „Албано - Украйна“, медиите на Апенините припомниха, че другият напъден от Киев за симпатии към Москва известен италиански деец на изкуството и културата е „Комисарят Корадо Катани“ - популярният актьор Микеле Плачидо...", "date": "2019.03.13", "title": "Албано – заплаха за националната сигурност на Украйна"}
{"url": "https://www.monitor.bg:443/bg/a/view/selo-pochete-pametta-na-geroj-ot-odrin-159591", "text": "Китка цвете поставиха жителите на елховското село Добрич пред паметника на подофицер Михо Стоянов, който на 13 март 1913 година побива българското знаме на едно минаретата от одринската „Султан Селим джамия“ и по този начин оповестява превземането на считаната за непревземаема крепост .За героичната си постъпка служещият в 11-а рота на 3 –та дружина при 29-и пехотен ямболски полк е награден с орден за храброст. Известният в цялата елховска околност като ловък борец  Михо влиза в окопите на Балканската война 28 –годишен, на три пъти спасява от плен полковото знаме, за което е награден с подофицерски нашивки, разказва директорът на музея в Елхово Христо Христов. В началото на 1913-а година полкът овладява форта Ялдъз табия и  командването поставило пред 11-а рота задачата да проникне и овладее квартал Къеп, в който се намирала „Султан Селим джамия“, като целта е била на минарето й да се развее трибагреника като знак за начало на сутрешната атака.Избрани били четирима храбреци, всеки получил знаме. Мъжете преминали пълзешком край три турски поста докато стигнат високата близо 6 м каменна ограда. Призори бойците влезли в молитвения салон, срещу им се изпречил ходжата, който направил опит да ги възпре, но те го отблъснали и се закатерили по витите стълби на високото 52 м  минаре.Пръв на върха стигнал Михо и дал знак за атаката с развято знаме. Добричлията взема участие в последвалите Междусъюзническа и Първа световна войни и умира в родното си село през 1955 година.В Елхово живее внук му, който до пенсионирането си е служил като офицер в редовете на БА.Паметникът на подофицер Михо Стоянов е издигнат през 1983 година, неговото име носи една от улиците на Добрич.", "date": "2019.03.13", "title": "Село почете паметта на герой от Одрин"}
{"url": "https://www.monitor.bg:443/bg/a/view/oshte-109-dni-tyrsjat-neft-i-gaz-pod-dynoto-na-moreto-v-blok-han-asparuh-159596", "text": "Разрешението за търсене и проучване на нефт и природен газ в площ \"Блок 1-21 Хан Аспарух\" ще бъде продължено със 109 дни поради настъпили форсмажорни обстоятелства. Това е реши правителството на последното си заседание, приемайки поисканото от титуляра на разрешението - Тотал, OMV и Репсол - удължаване, съобщиха от пресслужбата на кабинета. Площ \"Блок 1-21 Хан Аспарух\" е разположена в изключителната икономическа зона на България в Черно море. Договорът за търсене и проучване е в сила от септември 2012 г. до януари 2020 г. С днешното си решение министерският съвет е оправомощил министъра на енергетиката в едномесечен срок да подпише допълнително споразумение към договора за търсене и проучване.", "date": "2019.03.13", "title": "Още 109 дни търсят нефт и газ под дъното на морето в блок \"Хан Аспарух\""}
{"url": "https://www.monitor.bg:443/bg/a/view/20-bona-globa-za-nezakonen-dobiv-na-kamyk-159598", "text": "45 кв. м необработени каменни плочи са иззети в хода на полицейска проверка в имот, собственост на 57-годишен жител на котелското село Градец. Незаконно добитият инертен материал е бил маскиран като палети от ивайловградски гнайс. Притежателят на плочите Васил Делчев не е представил документ за произхода на плочите, същият няма издадено разрешително и добивът е бил осъществен на място извън концесионната територия. От десетилетия добивът на плочи в землището на Градец е сред основния поминък на местните, камъкът се продава буквално пред къщите въпреки честите проверки и изземването на незаконната „стока“.В специализираните сайтове за каменни настилки има десетки обяви от местни „търговци“ като цената е между 4 и 5 лв за кв м. в зависимост от обработката. След направената през есента на 2017-а година промяна в Наказателния кодекс и криминализацията на добива в районен съд-Котел има образувани три наказателни дела по член 240 ал. 1 от НК, уточняват от ОД на МВР-Сливен. Само по едно от досъдебните производства са били иззети над 100 кв м необработени плочи. Законът предвижда глоба от 1000 до 20 000 лв и затвор до 6 години за извършителите.  ", "date": "2019.03.13", "title": "20 бона глоба за незаконен добив на камък"}
{"url": "https://www.monitor.bg:443/bg/a/view/7-godini-majka-ne-dava-i-stotinka-za-dyshterite-si-jali-se-v-syda-che-e-bezrabotna-159593", "text": "Вече седма година майка на две непълнолетни дъщерички не е дала и стотинка за тяхната издържка въпреки влезли в сила съдебни решения. 31-годишната Радка С.В. родила дъщеричките си по време на законен брак със старозагорец през 2008 и 2009 година, през 2011-а семейството се разпаднало и съдът предоставил отглеждането на момиченцата на таткото. Майката трябвало да плаща всеки месец по 72,50 лв за всяко едно от тях, но и до ден днешен не го прави. През 2014-а старозагорският районен съд е осъдил жената на пробация, но види се не я е стреснало. Последвала нова жалба след като през пролетта на м.г. неизплатените родителски задължения достигнали сумата от 7 658 лв и последвало ново осъждане, в което освен пробационните мерки било вписано и „обществено порицание“. То е трябвало да се осъществи чрез поставяне на съдебното решение на видно място в административното бюро по постоянния адрес на Радка. Наместо да промени отношението си и да започне да се издължава младата жена атакува присъдата с аргумента, че не може да си намери подходяща работа и че не разполага с имущество, което да продаде.В жалбата на служебния й защитник до окръжния съд е записано дословно, че тя трябва да бъде изцяло оправдана, защото „правото на труд не е абсолютно право и работодателят решава кого, как и при какви условия да наеме на работа даден работник, а тя не може  да си намери работа чрез Бюрото по труда, нито имала някаква квалификация, каквато никой не и предлагал да придобие.“ .Жалбата е отхвърлена като съдът посочва, че няма пречки от здравословно   естество жената да изпълни родителските си ангажименти.В аргументацията на съда за потвърждаване на първоинстационната присъда е записано: „Същата е в трудоспособна възраст, здрава е психически и физически… Затрудненото  материално положение е  създадено от самата нея, не са положени усилия да бъде променен статуса й на безработна“.  ", "date": "2019.03.13", "title": "7 години  майка не дава и стотинка за дъщерите си,  жали се в съда, че е безработна"}
{"url": "https://www.monitor.bg:443/bg/a/view/vmro-v-plovdiv-poiska-ostavkata-na-art-direktora-na-plovdiv-2019-zaradi-gej-proekt-159597", "text": "Общинските съветници от ВМРО в Пловдив поискаха от трибуната на местния парламент оставката на артистичния директор на фондация „Пловдив 2019” Светлана Куюмджиева. Причина за това е финансираният със 7000 лв. проект „Балканска гордост” на фондация „Глас”, която е организатор на гей парада в София. Искането за оставка на Куюмджиева бе прочетено на сесията в сряда от Стефан Послийски от групата на ВМРО. Той бе подкрепен и от съветниците отляво. Проектът „Балкански глас” предвижда „изложба, музикално събитие, лекции и дискусии посветени на ЛГБТИ (лесбийки, гей, бисексуални, трансджендър и интерсексуални), но и през призмата на балканската семантика“, е записано в културната програма, разпространена от фондация „Пловдив 2019”. В протокола, с който жури на „Пловдив 2019” одобрява идеята, е записано:„Основната идея се базира на съвременната интерпретация на балканската история и традиции в контекста на глобалното общество и живот. Целта на проекта е да търси равновесие между различните гледни точки, запознаване в дълбочина и открояване на възможните решения“. Послийски поиска от кмета на Пловдив Иван Тотев, който е председател на общинската фондация, да предостави на съветниците копие от договора между двете фондации. Целта е местният парламент да се запознае с естеството на проекта и какви дейности са финансирани. Друг въпрос към градоначалника е дали ще има макар и минимален шанс работата на общинската фондация да стане по-прозрачна и публична, а финансираните проекти да са обществено достъпни. Послийски повтори и въпроса си от предишна сесия какви са заплатите, които получават изпълнителният и артистичният директори на „Пловдив 2019”, както и дали са получавали, какви и колко, допълнителни материални стимули през 2017 и 2018г. Кметът на Пловдив Иван Тотев защити отново Светлана Куюмджиева, като уточни, че художествената стойност на финансираните проекти се преценява от компетентни хора. Основна цел и концепция на програмата на „Пловдив- Европейска столица на културата 2019“ е да покаже различни аспекти от съвременното общество, да включи разнообразни общности и малцинства, да включи изкуството и културата в помощ и защита на основни човешки права и на първата и най-важна ценност, проповядвана в голямото европейско семейство – свободата. Пловдив е единствена Европейска столица на културата, която изгради програмата си изцяло на принципа на отворените покани и предостави максимално широка възможност за участие и допълване на предварителната програма с идеи и проекти. За три години в отворените покани на фондацията кандидатстват над 1000 организации от страната и чужбина. Всички проекти, включени в Европейска столица на културата, са селектирани и избрани съобразно основните цели и концепции на предварителната програма на “Пловдив 2019”, официално и публично оповестените критерии на журито, както и изискванията на българското законодателство. Основно изискване към всички кандидати за участие в програмата е да имат гарантирани авторски права, да не уронват престижа и авторитета на програмата, както и проектите да не съдържат прояви на дискриминация и омраза и ограничаване на творческата свобода. Проектът на фондация GLAS “Балканска гордост” е селектиран по отворена покана “Малки проекти: събития и общностно участие”, проведена от фондация “Пловдив 2019” през 2018 г., заедно с още 57 проекта от София, Пловдив и други населени места. Проектът предвижда реализирането на фотографска изложба, музикално събитие и дискусия, посветени на ЛГБТИ общността през призмата на балканската семантика днес. По своята тема проектът напълно отговаря на основните концепции на програмата и логично намира своето място в общото мото “Заедно”. Европейска столица на културата е културен проект, който борави с инструментариума на изкуството, и дава уникална възможност за творческа изява и разширяване на артистичния кръгозор. Проектът е несъвместим с непостоянните партийни и политически страсти, съответно не би могъл да се поставя в полза на каквито и да било предизборни стратегии. Основно изискване по регламент към реализацията на проекта е политическата ненамеса в неговото съдържание, за което гарант е експертният екип на Фондация “Пловдив 2019” в това число и артистичния директор. Недопустим е всеки опит за външна и политическа намеса на ниво съдържание, където се изисква съответното ниво на експертност. Подобни посегателства върху програмата могат да се третират само като прояви на цензура и дискриминация, за които има и съответни отговорни органи на национално и европейско ниво. Светлана Куюмджиева Артистичен директор на фондация “Пловдив 2019", "date": "2019.03.13", "title": "ВМРО в Пловдив поиска оставката на арт директора на „Пловдив 2019” заради гей проект"}
{"url": "https://www.monitor.bg:443/bg/a/view/specsydyt-v-madrid-ostavi-arabadjievi-v-aresta-159592", "text": "Съдия от специализирания съд в Мадрид – Аудиенсия насионал, е оставил Ветко и Маринела Арабаджиеви в ареста, докато бъде разгледано делото за екстрадицията им. Това обявиха от пресцентъра на институцията пред Агенция Монитор. Двамата бяха арестувани в четвъртък в Барселона, като още в рамките на миналата седмица са били преместени в Мадрид и изправени пред дежурен съдия от Наказателeн съд №1 на Аудиенсия насионал. Съдията Сантяго Педрас е разпоредил да останат зад решетките до делото. Засега не е насрочена дата за него. Пред „Монитор“ говорителят на главния прокурор Румяна Арнаудова уточни, че съпрузите не са поискали да бъдат върнати доброволно у нас. Това на практика означава, че Прокурор Арнаудова уточни, че това може да отнеме около 2 месеца. По процедура сега предстоят екстрадиционни дела в Испания и минаването им през всички съдебни инстанции ще продължи няколко месеца. При екстрадирането на български граждани веднага след пристигането им на територията на България те биват задържани до 72 часа, след което прокуратурата внася искане в съда за налагането на най-тежката мярка за неотклонение „задържане под стража“. Вълчо Арабаджиев, както е името на Ветко по паспорт, и съпругата му Маринела бяха обвинени задочно за свързани само с две от фирмите на фамилията - „Захарен комбинат - Пловдив“ АД и „Виктория груп корпорейшън“ ЕООД. Това стана след спецакция в хотел „Маринела“ в София и хотел „Марица“ в Пловдив в края на август 2018 г. Арабаджиеви бяха обявени за издирване чрез Интерпол и чрез европейска заповед за арест. 21-годишният им син Вълчо и две счетоводителки бяха арестувани у нас. Арабаджиев-младши е обвинен в пране на пари, а Ромелия Кирилова и Елена Караянева получиха обвинения за участие в организирана престъпна група за данъчни измами. Издирваните бизнесмени бяха арестувани на 7 март т.г. в 8,45 ч. в жилището на Георги Семерджиев - Жоро Шопа в испанското село Кабрера де Мар, което се намира близо до Барселона. - искане от българските власти за претърсване на имота и искане от швейцарските власти за задържането на Семерджиев. На следващия ден той бил освободен, тъй като от Швейцария оттеглили искането си за екстрадиция. Още на 8 март т.г. обаче стана ясно, че Софийската районна прокуратура започва наказателно производство срещу Семерджиев за лично укривателство на Арабаджиеви. Във вторник той беше задържан в Барселона по искане на българските власти и се очаква също да бъде изправен пред съд в Испания, който да реши дали да го екстрадира у нас.", "date": "2019.03.13", "title": "Спецсъдът в Мадрид остави Арабаджиеви в ареста (ОБНОВЕНА)"}
{"url": "https://www.monitor.bg:443/bg/a/view/moshti-lekuvashti-rak-idvat-vyv-v-tyrnovo-159580", "text": "Икона на Свети Ефрем Нови с частица от светите му мощи пристига на 17 март, неделя, във Велико Търново. Посрещането на иконата на Светия великомъченик и чудотворец Ефрем Нови ще бъде в 9 ч. сутринта, ще бъде изложена за поклонение в храм \"Рождество Богородично\", и ще престои само за ден. В 17 ч. пред иконата с мощите на ще бъде отслужен молебен за здраве и душевно спасение. За Св. Ефрем се знае, че чува молитвите на вярващите много бързо и помага за страшни болести като рак, психични разстройства, сърдечни болести. Идването на мощите съпътства и представяне на книгите за неговия живот и чудеса \"Свети великомъченик и чудотворец Ефрем Нови\" и детската \"Светецът светкавица\", чийто автор е журналистът Ангел Бончев. Премиерата на книгите в Търново ще бъде специална. Гръцката музикална звезда  Никос Месогитис идва за представянето на четивата. Самият той е много свързан със светията, заради няколко преживени чудеса, които има самият той, направени от свети Ефрем Нови. През 2011-а година Никос е един от тримата души, присъствали на отварянето на раклата с мощите на Св. Ефрем в гръцкия град Неа Макри, малко преди канонизацията на светията.  ", "date": "2019.03.13", "title": "Мощи лекуващи рак пристигат във Велико Търново"}
{"url": "https://www.monitor.bg:443/bg/a/view/tita-progovori-za-skandala-s-bashta-si-159590", "text": "Антилопата на БГ попа Тита даде гласност по казуса с разследването на баща й. Припомняме, че прокуратурата съобщи, че родителят на певицата и шеф на НОИ-Силистра Милен Пенчев се разбирал по Viber с осъждания Тодор Тодоров кой да получи по-висока пенсия чрез фалшификация на документи. Тгоава Пенчев посочи, че сам изпращал сигнали до прокуратурата за завишени пенсии, което споделя сега и изпълнителката на „Вуду кукла“. От държавното обвинение контрираха, че почнал да го прави едва след като разбрал, че се извършват подобни проверки. Ето какво написа в социалните мрежи 19-годишната красавица:", "date": "2019.03.13", "title": "Тита проговори за скандала с баща си"}
{"url": "https://www.monitor.bg:443/bg/a/view/obrat-v-gerb-otsrochvat-a-ne-amnistirat-dylgovete-na-veroizpovedanijata-159582", "text": "Да бъдат отсрочени, а не опростени дълговете на всички вероизповедания , натрупани до края на 2018 година. Такова предложение внасят от ГЕРБ между първо и второ четене в закона за вероизповеданията, стана ясно от думите на шефа на ПГ на ГЕРБ Цветан Цветанов и финансовия министър Владислав Горанов в парламента. Самите  поправки в закона, с които се опрощават дълговете, бяха гласувани само преди дни. Това обаче предзвика критики от опозицията, в лицето на БСП, но и сред обществото. Причината пък е, че най-много задължения има Главното мюфтийство. Идеята да се предложи амнистия пък дойде от финансовото ведомство, тъй като се оказа, че мюфтийството не може да получи държавата си субсидия, а от там имамите вече втори месец не могат да вземат заплати. Това пък се дължи на факта, че мюфтийството има задължения, а някои от сметките им са запорирани и ако субсидията бъде изплатена от държатва, то ще отиде изцяло за подкриване на дълговете.  обясни Цветанов. Той напомни, че решението за финансиране на вероизповеданията от държавата е взето на заседание на КСНС при президента, за да се ограничи влиянието на чужди държави у нас с оглед на националната сигурност. Той отново отрече твърденията за договорки между ГЕРБ и ДПС по темата. Цветанов и Горанов уточниха, че всичко, което е изискуемо от различните институции и в частност НАП, ще остане, но ще бъде разсрочено, за да бъдат облекчени вероизповеданията. Все още обаче ще се уточни периодът за отсрочването. Всички  неизпълнени производства от НАП се спират,  увери Цветанов. Ако тези пари бяха опростени по първоначално предложения начин, всички вероизповедания щяха да започнат на чисто и да могат да изплатят заплатите, обясни Цветанов. Той изтъкна, че БСП се заиграва с темата по непочтен начин и използват всички теми за провокация.  На свой ред Горанов допълни, че задълженията са обезпечени напълно с имущество. Дълговете остават, като върху тях ще тече лихва. По думите му отсрочването на дългове и сега е способ в ДОПК и ще даде възможност да се изплатят и заплатите на имамтите, а Главното мюфтийство частично да получи по-голяма част от субсидията си. обясни Горанов. От думите му стана му стана ясно, че промяната на позицията на ГЕРБ е взета и с участието на премиера, който като лидер на партията се включвал в дискусиите. Причината да направят обрат в решението си е обществените ракции и анализ в рамките на ПГ на ГЕРБ и финансовото ведомство.  Цветанов пък упрекна БСП, че се правят на морален стожер,  заиграват се по темата и намекна, че правят това, за да решат вътрешните си проблеми покрай реденето на листите си за евровота  Страхът е голям, каза той по адрес на БСП и поясни, че соцдепутатите не смеят дори да ходят на обществени събития.  Малко по-късно темата коментираха и от \"Обединени патриоти\", които поздравиха ГЕРБ за решението им. \"Доволни сме. Това беше правилния път, да се вслушат в аргументите на хората\", каза Александър Сиди. По думите му мюфтийството не трявбва да бъде толерирано. Именно патриотите бяха единствените, които гласуваха против закона в планарна зала на първо четене. ", "date": "2019.03.13", "title": "Обрат в ГЕРБ: Отсрочка вместо амнистия за дълговете на вероизповеданията (ОБНОВЕНА)"}
{"url": "https://www.monitor.bg:443/bg/a/view/kristina-ot-master-chef-svalila-pavel-s-musaka-159588", "text": "С парче мусака моделът Кристина Нгуен спечелила сърцето на половинката си- Павел от хип-хоп дуото Павел и Венци Венц. Екзотичната красавица, която напусна MasterChef в епизода снощи, разказа пред bTV, че храната е един от основните й козове във връзката с водещия на „Гласът на България“. Страстта си към кулинарията виетнамката наследява от баща си. Красавицата допълни, че дори след 17-часов трудов ден, той запретва ръкави и с радост готви за близки и приятели. Нейната мечта е била да спечели голямата награда в кулинарната надпревара, за да може той да открие собствен ресторант. Кристина вярва, че споделянето на трапезата сплотява семейството и мечтае да бъде майка, която събира многолюдна рода на масата. Кариерата й на модел е тръгнала от Велико Търново, където случайно участва в рекламна фотосесия. След това се мести в столицата, за да споделя времето си с Павел. Не смята гените от изтока за предимство, защото е израснала в малък град, където за всеки различен е било трудно. Източната й красота започва да е полезна на по-късен етап, когато започва да снима като модел.", "date": "2019.03.13", "title": "Кристина от MasterChef свалила Павел с мусака"}
{"url": "https://www.monitor.bg:443/bg/a/view/uslovni-prisydi-za-obirdjiite-na-rojenskija-manastir-159579", "text": "Условни присъди на четиримата подсъдими за обира в Роженския манастир им наложи Районният съд в Пловдив. Магистратите одобриха споразумение, сключено между районните прокуратура в Пловдив и Сандански с подсъдимите Гюлтекин, Али, Юксел Митев и адвокат Стефан Матеев. Четиримата са признати за виновни в това, че на 18 септември 2018 г. в съучастие са извършили грабеж в Роженския манастир, а Стефан Матеев и в държане на огнестрелно оръжие без надлежно разрешение. Гюлтекин и Али са непълнолетни и са с условни присъди от по 1 година с изпитателен срок от 3 години. Юксел е с 3-годишна условна с 5-годишен изпитателен срок. Стефан Матеев е със същата присъда и с глоба от 3 000 лева по повдигнатите му три обвинения, реши съдът. Според прокуратурата именно той е организирал грабежа, извършен от тях двамата и още двама непълнолетни, целта на който пък била да търсят съкровището на четата на Яне Сандански. „Ако открием съкровището, няма да има нужда повече да работите. Ставате милионери”, казал на останалите трима адвокатът, стана ясно в съда в Пловдив. Според прокуратурата адвокатът е дал тиксо на останалите, за да вържат свещеника в манастира и да могат да разбият стената. Взели телефона на отеца, за да не може той да се обади и да повика помощ. Усетили се, че има камери и се върнали да ги разбият, но не съобразили, че записите се пазят на друго място. Отново според разследващите обирджиите са търсели съкровище, скрито в обителта. Това били митични пари за откуп, който четата на Яне Сандански получила в началото на миналия век при отвличането на американската протестантска мисионерка мис Елън Стоун и бременната й приятелка Катерина Цилка. За откупа на двете няколко месеца по-късно били платени 15 000 турски златни лири, които според легендата, били скрити в Роженския манастир. Решението е окончателно и не подлежи на обжалване и протест.", "date": "2019.03.13", "title": "Условни присъди за обирджиите на Роженския манастир"}
{"url": "https://www.monitor.bg:443/bg/a/view/hvanaha-dvama-v-shumen-s-60-grama-amfetamin-159583", "text": "60 грама амфетамин са открили полицаи при полицейска акция срещу двама младежи на 23 години в центъра на Шумен във вторник привечер. И двамата са задържани, а по случая е образувано досъдебно производство за държане на наркотици. Единият от задържаните е наркопласьор, а другият клиент, дошъл до Шумен за стока. Акцията е била проведена след получена предварителна информация и предварително наблюдение на 23-годишния дилър. Полицаите имали съмнения, че младежът използва за тайници вендинг машини за кафе, разположени на различни места в града. Тъй като машините изискват понякога и няколкократно обслужване, честото им отваряне и затваряне не биело на очи, а в същото време стоката и дилърът били в безопасност. Криминалистите имали информация, че поредната продажба ще бъде извършена във вторник следобед и устроили капан на продавача. В момента, в който клиентът пристигнал на кръстовището на ул. \"Васил Друмев\" и \"Любен Каравелов\" и се качил в автомобила на дилъра, полицаи от районното ги изненадали и ги задържали. При извършени претърсвания били намерени и иззети общо 60 грама бяло вещество, което реагирало на амфетамин. Извършен бил и оглед на кафе автомати, които според неофициалната информация са били използвани за тайници. И двамата мъже са задържани за срок от 24 часа в полицейското управление в Шумен, а работата по документиране на извършеното престъпление продължава.", "date": "2019.03.13", "title": "Хванаха двама в Шумен с 60 грама амфетамин"}
{"url": "https://www.monitor.bg:443/bg/a/view/iznenadvashta-pobeditelka-v-spuskaneto-pri-alpijkite-159584", "text": "Австрийката Мирям Пухнер изненада фаворитките и спечели спускането от финалите на Световната купа в Солдеу (Андора). Пухнер заслужи втори успех в кариерата си след дебютната си победа на 16 март 2016 г. в Санкт Моритц. 26-годишната австрийка изпревари само с 3 стотни от секундата Виктория Ребенсбург и лиши германката от първи триумф в дисциплината. Световната вицешампионка Корин Суте (Швейцария) се нареди трета на 8 стотни от секундата. Корнелия Хютер, която стартира с номер 15, падна лошо малко след един от скоковете около средата на трасето и беше свалена до финала със специална шейна, а оттам беше откарана в болница. След прекъсване от около четвърт час състезанието беше подновено, а Пухнер с 18-и номер сензационно се спусна най-бързо. Носителка на малката световна купа в дисциплината за първи път стана Никол Шмидхофер (Австрия), която днес кара по-предпазливо и остана 11-а, на 94 стотни зад победителката. Шмидхофер записа две победи и две втори места от осем спускания през сезона и събра 468 точки. Втора остана Щефани Фенийр (Австрия) с 372 точки, а трета завърши друга австрийка Рамона Зийбенхофер с 354 точки. В генералното класиране води осигурилата си титлата Микаела Шифрин (САЩ) с 1954 точки, пред Петра Влъхова (Словакия) с 1235 точки и Уенди Холденер (Швейцария) с 943 точки.", "date": "2019.03.13", "title": "Изненадваща победителка в спускането при алпийките"}
{"url": "https://www.monitor.bg:443/bg/a/view/armenija-shte-pomaga-na-rodnite-kompanii-v-biznesa-159585", "text": "Армения ще подпомага българските компании, които имат желание да реализират съвместни проекти и търговия между двете страни. Това стана възможно благодарение на подписания Меморандум за разбирателство между българската Изпълнителна агенция за насърчаване на малките и средни предприятия (ИАНМСП) и Съюзът на производителите и работодателите в Армения. „Българските компании имат интерес да изнасят машини, електротехника, медикаменти, козметика и облекла“, коментира заместник-министърът на икономиката Александър Манолев, в чието присъствие се подписа документът. Заедно с шефа на арменския съюз Арсен Казарян, двамата обсъдиха възможността български продукти да се предлагат в арменските хранителни вериги магазини. Очаква се да се организира и Манолев подчерта важността на Армения и по време на срещата си с министъра на икономическото развитие и инвестициите на Република Армения Тигран Хачатрян. По негови думи страната е традиционен икономически партньор на България. „Надявам се да набележим общи мерки, с които да насърчим взаимната търговия, като при интерес от страна на арменски компании, те ще имат пълна институционална подкрепа в България, независимо дали става въпрос за експорт или за инвестиции“, подчерта ресорният зам-министър. От своя страна, Хачатрян увери, че българският бизнес също може да разчита на подкрепа, тъй като редица наши стоки са познати и търсени на техния пазар.", "date": "2019.03.13", "title": "Армения ще помага на родните компании в бизнеса"}
{"url": "https://www.monitor.bg:443/bg/a/view/pravjat-nov-variant-na-otlojenija-zakon-za-gorivata-159581", "text": "Нов вариант на може да замени отложения Закон за горивата. Това стана ясно след последната среща на икономическия министър Емил Караниколов и представители на Асоциацията на вносителите, производители, търговци и превозвачи на горива. На нея те запознаха министъра със своите идеи за промени. От организацията и премахване на някои условия. В предложенията е включено намаляване на сумите за банкови гаранции и уставен капитал за търговците на вътрешния пазар. За бензиностанции ще е необходим уставен капитал от 20 000 лева, но без банкови гаранции. За производителите, вносители и износители на горива уставен капитал от 1 млн. лева, а за дистрибуторите на едро - 100 000 лева. За ведомствените бензиностанции и земеделците е предвиден облекчен режим - могат да транспортират горива, но не и да ги продават. Освен ако нямат подизпълнители, които да ги фактурират, уточни говорителят на асоциацията Симо Симов. Наказателната отговорност е запазена в закона. Консултативният съвет по Закона за горивата ще разгледа предложението на организацията, пое ангажимент министър Караниколов. По думите му евентуалното му вкарване в Народното събрание е възможно още преди 28 юни, когато влиза в сила наредба Н-18. Икономическият министър коментира и изготвения от антимонополния регулатор секторен анализ за сектор \"Горива\". Консултативният съвет ще има заседание до края на седмицата, на което ще бъде обсъден детайлно анализа на КЗК. „Съветът е органът, който ще регламентира и ще прави предложения за изменения на законодателството“, заяви той. „Колегите от КЗК правят предложение за оценка на въздействието на Закона за горивата и от конкретни текстове, които според тях водят до това да няма конкуренция в сектора“, обясни министърът. „Уверявам ви, че в процеса на вземане на решение по евентуално изменение на законодателството, от този сектор“, изтъкна Караниколов и уточни, че след като Консултативният съвет е готов с измененията, те ще бъдат подложени на оценка на въздействието и ще бъдат изпратени за предварителен контрол от КЗК. „Надявам се в близкия един месец да бъдем готови с конкретни текстове. Предимства влизането в силата на Наредбата по Закона за горивата в края на юни, трябва да имаме готовност и да сме влезли в НС“, каза още Емил Караниколов. „Становището на КЗК е обективно, но то разглежда сектора от гледна точка на всички законови норми. Това е цялото законодателство“, коментира още Караниколов секторния анализ на регулатора. „Текст по текст с участието на КЗК ще изчистим детайлите, за да създадем конкурентен закон. Или той да бъде изменен така, че да бъде конкурентен“, заяви Емил Караниколов. „Притеснява ме, че КЗК казва, че чрез нормативната база не се създава конкурентна среда. Казва, че дори при евентуално действие на закона може да се създаде монополно и господстващо положение на пазара, което е недопустимо, за който и да е сектор“, изтъкна министърът. Попитан как ще коментира предложението на КЗК да има държавни складове за горива, Караниколов уточни: „Ако има Трябва да видим какъв е интересът към това от представителите на сектора“. В отговор на въпрос как гледа на препоръката на Комисията да има данъчна амнистия за търговците от сивия сектор, министърът коментира: „Относно данъчната амнистия, в определени държави и случаи е ползвана, но трябва да се анализира как ще повлияе на фиска. Към момента никой не си е признал, че е в сивия сектор. КЗК са направили анализ, но трябва да кажат, че има констатации, че някой е в сивия сектор“. „Целта е да имаме конкурентен закон, а не да създаваме нормативни пречки към бизнеса“, обърна внимание министърът. Той поясни, че анализът на КЗК и разглеждането на новите изменения в Закона за горивата, няма да отложат влизането в сила на Наредбата към сега действащия закон. „В Министерството на икономиката продължават да идват предложения само и единствено по закона, коментари по наредбата няма“, каза още министърът.", "date": "2019.03.13", "title": "Правят нов вариант на отложения Закон за горивата"}
{"url": "https://www.monitor.bg:443/bg/a/view/prototip-razkriva-bydeshteto-na-nissan-159587", "text": "На автосалона в Женева японската марка Nissan представя изцяло новия прототип IMQ, който загатва за посоката на развитие на следващото поколение кросоувъри. Концептуалният автомобил е пример за усъвършенствани технологии и дизайн. Прототипът IMQ хармонично съчетава японското наследство и свръхмодерните технологии, фокусирани върху човека. Той включва последните иновации, които вдъхват живот на интелигентната мобилност на Nissan и разкрива визията на марката за бъдещето. Зашеметяващият външен вид на концепцията отразява ролята на Nissan на пионер и лидер при кросоувърите, като преминава всякакви представи и граници. „Прототипът IMQ показва как ще изглежда следващото поколение на Nissan Qashqai, а също така дава насоки за визията на по-малкия кросоувър Juke”, заяви Мамору Аоки, изпълнителен директор по дизайна в Nissan Европа. Размерите на IMQ - дължина 4558 мм, широчина 1940 мм и височина 1560 мм, го поставят в центъра на европейския С-сегмент на кросоувърите. Той демонстрира изчистен дизайн и плавни линии, които сливат екстериора и интериора. Това е най-впечатляващо при линиите на стъклата, проектирани да създават усещане за единна непрекъсната повърхност. IMQ отбелязва дръзка нова посока в дизайна на Nissan. Той надгражда емблемата на Nissan, вградена в предната V-образна решетка, която е с целенасочено по-дискретен дизайн. Решетката прелива вертикално в предния капак и хоризонтално в предната броня, за да създаде силни външни ъгли. Предният капак има зашеметяващи профили с хромирани ръбове, а калниците се издигат от арките на колелата и минават под централната част. Поглед отблизо показва множеството триизмерни ръбове в тъмните по-ниски части на екстериора. Колелата са с 22-инчови алуминиеви джанти със специално разработени гуми Bridgestone Connect. Тези интелигентни гуми предават информация на водача чрез графичния интерфейс. Предаваните данни включват натоварването, налягането, температурата, нивото на сцепление и износване и здравината на гумите. Това помага на IMQ автоматично да калибрира системите за контрол в автомобила, за да работят оптимално. Темите на японския дизайн, съчетани със съвременни технологии, продължават и в интериора. Пантите на вратите на IMQ се намират на външните ръбове и се отварят, за да разкрият футуристичен просторен интериор. Салонът включва четири отделни седалки, които се издигат плавно от пода, покрит с ламели, който прави визуална връзка с екстериора. Познатият инструментален панел на Nissan тип плъзгащо се крило доминира в предната част на купето. Централната конзола се простира между предните и задните седалки. Всяка изваяна седалка е облицована с двуцветен триизмерен текстил, изрязан с лазер в геометричен дизайн, вдъхновен от японската дърворезба кумико. Десенът се повтаря на инструменталния панел, облицовката на вратите и кората на багажника, както и масивното метално покритие на гърба на седалките. Ламели са вградени и в облицовката на вратите и в горната част на седалките като подглавници. Всичко в интериора на IMQ е фокусирано върху водача. Това си личи от графичния потребителски интерфейс, доминиран от 840-милиметров екран, вграден в инструменталния панел. Когато е изключен, той е изцяло черен, подобно на смартфон, но когато е включен, се съживява и предоставя информация за статуса на системата e-POWER и други данни за автомобила. По-малък екран над централната конзола приютява виртуалния личен асистент на IMQ. Той подобрява усещането при шофиране, като контролира функциите на автомобила, като навигация в отговор на действията на водача. Воланът е с ергономична форма за да осигури на водача релаксираща позиция и да увеличи максимално видимостта към инструменталния панел. Усъвършенствана функционалност в стил пера за смяна на предавките с леко докосване е вградена в задната част на волана. Прототипът IMQ е оборудван с моделна технология на Nissan с триизмерен интерфейс, при който реалният свят се слива с виртуалния. Той помага на пътниците да видят това, което би било невидимо, благодарение на технология, която свързва IMQ с информация за реалния свят вътре и извън купето, в съчетание с информация от виртуалния свят, изведена пред водача и пътника за наситено преживяване със смесена реалност. Технологията може да помага на водачите да виждат зад ъгли, да визуализира точна информация за задръствания, както и причините за тях, както и да избира алтернативни маршрути за пътуване без стрес. Концептуалният Nissan IMQ е оборудван с усъвършенствана концептуална версия на системата в помощ на водача  ProPilot, която предлага по-добри възможности за автономно управление и го подпомага по градски улици и извънградски магистрали. Това е възможно благодарение на редица усъвършенствани сензори, радари и камери, разположени из автомобила, които могат да разчитат сигнали за пътя, трафика и информацията за уверено шофиране. Концептуалният кросоувър Nissan IMQ е оборудван с разработената от компанията система e-POWER. Новата електрифицирана технология ще дебютира в серийните модели на Nissan на европейските пазари до 2022 г. Автомобилите със система e-POWER съчетават изцяло задвижване с електромотор и бензинов двигател, който зарежда батерията, като по този начин осигуряват на клиентите моментално ускорение и много нисък разход на гориво. Въвеждането на технологията в Европа ще засили лидерската позиция на Nissan в електрифицираните автомобили в региона, където Nissan LEAF вече е най-продаваният електромобил. Системата e-POWER се нарежда сред редицата нови технологии, които ще бъдат въведени в най-продаваните автомобили на Nissan в Европа в следващите 3 години. Представеният на автомобилния салон в Женева Nissan IMQ е пример за автомобил с подобрени технологии и дизайн, оборудван с версия на системата e-POWER със задвижване на всички колела. Системата e-POWER включва 1,5-литров бензинов двигател с турбокомпресор с генератор на мощност, инвертор, батерия и електромотор. Бензиновият двигател винаги работи на оптимални обороти и се използва единствено за зареждане на батерията с висока мощност. Това води до голяма икономия на гориво и по-ниски емисии в сравнение с традиционния двигател с вътрешно горене. В прототипа IMQ системата e-POWER осигурява обща мощност от 250 кВт и 700 Нм въртящ момент. Тази висока мощност се предава чрез нова система на задвижване на всички колела с множество мотори, която осигурява прецизен и независим контрол над всяко колело. Комбинацията от e-POWER и задвижване на всички колела AWD е идеална за условия на ниско сцепление, като например заснежените алпийски пътища. Към момента системата e-POWER е налична в моделите Note и Serena в Япония. Над 70% от продажбите на Note и почти половината от продажбите на Serena в страната са във версии с e-POWER. Лидерската позиция на Nissan в сферата на електрифицираните автомобили е подчертана от новината, че изцяло електрическият Nissan LEAF е достигнал общи продажби от 400 000 броя в световен мащаб, затвърждавайки позицията си на най-продаван електрически автомобил в света. В някои европейски страни вече стартираха продажбите на Nissan LEAF e+, оборудван с нова по-мощна батерия. Само месец след световното му лансиране, над 3000 потребители вече са поръчали LEAF e+ с батерия с капацитет 62 кВтч. По-късно тази година ще бъде въведена устойчива на атмосферните влияния преносима батерия Nissan Energy ROAM, която ще използва клетки от употребявани батерии на LEAF и ще предоставя капацитет на съхранение от 0,7 кВтч и изходна мощност от 1 кВт.", "date": "2019.03.13", "title": "Прототип разкрива бъдещето на Nissan"}
{"url": "https://www.monitor.bg:443/bg/a/view/prieha-uslovijata-za-prepodavateli-po-bylgarski-ezik-v-chujdi-vuz-ove-159586", "text": "Правителството одобри общите условия, на които да отговарят кандидатите за преподаватели по български език и литература в чуждестранните университети. Те могат да бъдат изпратени от държавни висши училища, които имат акредитация в професионални направления от област „Хуманитарни науки“ и сключено споразумение за командироване на преподаватели с Министерството на образованието и науката. Срокът, в който ще могат да обучават, е до две години. При определени условия командировката може да бъде удължена с още до 2 години. МОН ще осигурява чрез трансфер на финансови средства държавните висши училища за обезпечаване на разходите за командировъчни пари, основни трудови възнаграждения и осигурителни вноски на командированите преподаватели. Трансферът за командировъчни пари към висшите училище се предоставя при спазване на условията, регламентирани в Наредбата за дългосрочните командировки в чужбина. В постановлението на Министерския съвет са включени още процедурата за подбор и условията за прекратяване на командироването. Постановлението е в съответствие с визията за засилване, популяризиране и укрепване на позициите на българистиката зад граница, подкрепена на държавно ниво. С дейностите по изпълнението му се цели да се разшири влиянието на българистиката по света и да се създадат възможности за адаптиране към актуалните условия за преподаване на български език в различните чуждестранни университети, научните и учебните центрове, които работят по въпроси, свързани със славистиката, Балканите, Югоизточна Европа, Византия и Близкия Изток, както и с историята и развитието на регионите. Ще се създадат условия за интензивно научно сътрудничество между висши училища с чуждестранни партньори за реализирането на съвместни проекти и инициативи.", "date": "2019.03.13", "title": "Приеха условията за преподаватели по български език в чужди ВУЗ-ове"}
{"url": "https://www.monitor.bg:443/bg/a/view/na-pyrvo-chetene-zabraniha-pusheneto-na-nergile-na-zakrito-159572", "text": "Забрана за пушенето на наргиле в закрити обществени места. Това решиха депутатите,които приеха промените в закона за здравето на първо четене. Поправките бяха подкрепени единодушно със 87 гласа \"за\". Въпреки това депутатите си гласуваха максимален срок от 28 дни за предложения между първо и второ четене. Самите изменения бяха внесени от \"Обединени патриоти\", сред които и Валери Симеонов. Наргилето се включва изрично във всички забрани за пушене на обществени места. Това означава офиси, тротоари пред детски ясли и градини, включително училища, ученически общежития. Наргиле няма да може да се използва и на площадки за игра, в спортни обекти, както и на мероприятия за деца.  Сред другите промени е забраната да се продават изделия за наргиле или т.нар. водна лула на деца. В докладите и на трите парламентарни комисии по закона се посочва, че България е на пето място сред 42 страни по пушене на наргиле поне веднъж в седмицата сред 11-13-годишни ученици. На второ място сме пък по пушене поне веднъж седмично сред подрастващите 15 -годишни ученици. Според данните на СЗО пък наргилето съдържа токсични вещества като при стандартните цигари и вредят на здравето, колкото и обикновените.  Ароматните смеси пък се обработвали с много химикали, които са изключително опасни при изгаряне. По думите на Борис Ячев, който представи мотивите на закона, една цигара се пуши между 5 и 10 минути, а едно наргиле около 20 минути. За времето, в което човек пуши едно наргиле, той поглъща толкова дим, колкото за 10 и повече цигари, обясни той и добави, че така се отглеждат бъдещи пушачи сред децата. По думите му по данни на МВР понякога в смесите се добавяли и наркотични вещества.", "date": "2019.03.13", "title": "На първо четене: Забраниха пушенето на нергиле на закрито"}
{"url": "https://www.monitor.bg:443/bg/a/view/paris-naj-byrz-vyv-finalnoto-spuskane-fojc-vze-malkata-kupa-159571", "text": "Италианецът Доминик Парис спечели спускането от финалите на Световната купа по ски-алпийски дисциплини в Солдеу (Андора). Той стана първият италианец, който записва четири победи в най-скоростната дисциплина в рамките на един сезон. Парис вече има общо 15 успеха в кариерата си за Световната купа. Световният шампион Киетил Янсруд (Норвегия) завърши втори, на 34 стотни от секундата от победителя, а трети, на 41 стотни, се нареди Отмар Щрийдингер (Австрия), който за трети път в кариерата си заслужи място на подиума. Швейцарецът Беат Фойц остана шести (на 64 стотни), но това му беше достатъчно, за да спечели малката световна купа в спускането за втора поредна година. Фойц завърши кампанията с 540 точки, след като записа една победа и общо шест подиума в осемте състезания през сезона, за да изпревари Парис само с 20 точки. Трети в общото класиране е Винсент Крихмайер (Австрия) с 339 точки. В генералното класиране за Световната купа с 1508 точки продължава да води Марсел Хиршер (Австрия), който вече си осигури осми пореден голям Кристален глобус. Втори е Алекси Пентюро (Франция) с 999 точки, а трети е Хенрик Кристоферсен (Норвегия) с 988 точки. Алберт Попов е 62-ри с 95 точки и ще кара на финалите в слалома.", "date": "2019.03.13", "title": "Парис най-бърз във финалното спускане, Фойц взе малката купа"}
{"url": "https://www.monitor.bg:443/bg/a/view/nabediha-myja-na-pugachova-za-terorist-159573", "text": "Съпругът на руската естрадна звезда Алла Пугачова хумористът Максим Галкин изненадващо за всички бе набеден за терорист. Неочакваното обвинение дойде от 20-годишния жител на Дагестан Хидирнеби Казуев, който е подсъдим за подготовката на взрив на концерта на певеца от български произход Филип Киркоров през 2017 г. в Махачкала. Казуев заявил пред магистратите, че поръчител на осуетения атентат е Галкин, който ревнувал съпругата си от бившия й мъж Филип. Обвиняемият допълнил, че хумористът обещал да му плати 2 млн. рубли или около 27 000 евро, за да извърши терористичния акт. Нещо повече - младият дагестанец препоръчал на съда в качеството на свидетели на бъдат разпитани Пугачова, съпругът й и бившият й мъж. Прокуратурата обаче оценила предложението на Казуев като „опит за протакане на делото“. Въпреки това адвокатът на подсъдимия е твърдо решен да принуди следствието да провери версията на клиента му. Разбирайки, че е набеден за организатор на атентат срещу Киркоров, Галкин свърза обвинението с пролетното обостряне. „Хората се събуждат, събужда се и тяхната фантазия“, констатира в своя Инстаграм Максим и помоли журналистите „да не безпокоят Киркоров по този въпрос“.", "date": "2019.03.13", "title": "Набедиха мъжа на Пугачова за терорист "}
{"url": "https://www.monitor.bg:443/bg/a/view/a1-predlaga-premium-audio-izjivjavane-s-bang-olufsen-159589", "text": "Специално за най-взискателните фенове на музиката А1 предлага в своя онлайн магазин безжични слушалки и колонки от серията Beoplay на един от световните лидери в аудиовизуалното изживяване - Bang&Olufsen. Клиентите на А1 могат да закупят два вида безжични слушалки при запазване на своя настоящ абонаментен план -Beoplay H9i Black на цена от 999,99 лева в брой или 45,99 лева на изплащане и моделът Beoplay H4 Black на цена от 499,99 лева в брой или 22,99 лева на изплащане. Beoplay H9i Black е изработен от полиран алуминий и мека кожа за по-дълбок и по-мощен бас, обхваща честотен диапазон от 20 до 22,000 Hz, разполага с 2 цифрови MEMS гласови микрофона, батерия с капацитет 770 mAh, Bluetooth и ANC. По-достъпният H4 Black отново залага на висококачествени материали и отличен звук, като батерията при него е с капацитет 600 mAh. Меломаните могат да избират от 3 модела преносими колонки Bang&Olufsen в онлайн магазина на А1 при запазване на своя настоящ абонаментен план - Beoplay M5 Natural на цена от 1199,99 лева в брой или 54,99 лева на изплащане, Beoplay M3 Natural на цена 599,99 лева в брой или 27,99 лева на изплащане и Beoplay А1 Natural, която е достъпна в два цвята - Natural и Sand Stone за 489,99 лева в брой или 22,99 лева на месец. Двата топмодела са с вграден Beolink Multiroom Cromecast и съчетават солидна изработка и мощен звук, а достъпният Beoplay А1 е компактното решение на Bang&Olufsen, идващо със смарт система за зареждане на батерията с капацитет от 2200 mAh и с мощност 2х140W.", "date": "2019.03.13", "title": "A1 предлага премиум аудио изживяване с Bang&Olufsen"}
{"url": "https://www.monitor.bg:443/bg/a/view/nik-djonas-podari-kola-na-prijanka-chopra-159568", "text": "С лъскав подарък на четири колела певецът Ник Джонас зарадва своята съпруга Приянка Чопра. Боливудската звезда получи от любимия си мерцедес, който се оценява на стойност около 200 хиляди долара. Причината за „скромния“ жест – успехът на новия сингъл на братята Джонас. написа в социалните мрежи Ник, визирайки първата позиция на групата в класацията Хот 100 на \"Билборд\" със сингъла Sucker, отбелязващ завръщането на триото на музикалната сцена. Доволната Приянка Чопра на свой ред публикува фотография, придружена от надписа: Обичам те, бейби! Най-добрият съпруг\". Кадърът запечатва съпрузите, позиращи пред новото возило. И двамата държат чаши за шампанско в ръка. С другата ръка Ник Джонас държи бутилка, а Приянка Чопра - кучето на семейната двойка. Припомняме, че музикантът и актрисата вдигнаха тридневна сватба миналия декември.", "date": "2019.03.13", "title": "Ник Джонас подари кола на Приянка Чопра"}
{"url": "https://www.monitor.bg:443/bg/a/view/6-leva-taksa-stol-za-pridrujitel-v-bolnica-v-plovdiv-159576", "text": "Срещу 6 лв. на ден близки на пациенти могат да ги придружават, без да ползват легло, в клиниките в УМБАЛ „Св. Георги”. Таксата е определена от ръководството на здравното заведение. Това съобщиха от болницата по повод оплаквания на Дафина Филипова, която е дъщеря на пациент в Клиниката по неврохирургия. От таксата за придружител са освободени близки на лица с увреждания, които не могат да се обслужват самостоятелно и имат нужда от допълнителни грижи. Освободени са и придружители на деца до 7г., както и на деца до 18 г., ако имат нужда от допълнителни грижи, които болницата не може да осигури. Придружителите могат да ползват легло в болничните стаи при наличие на свободни, уточниха от здравното заведение. Таксата от 6 лева е според Наредбата за осъществяване правото на достъп до медицинска помощ. Дафина Филипова е публикувала снимка на стар стол в болничната стая на баща си във Фейсбук, за който трябва да се плаща по 6 лева на ден. Самата тя обаче признава, че не е плащала нищо, тъй като не се води придружител на баща си. Според здравното заведение определената такса от 6 лева е, защото придружителите на пациенти ползват основни ресурси – вода, отопление, ел.енергия и почистване. „Не са редки случаите, в които имаме сигнали за къпане на цели фамилии в санитарния възел в някои стаи”, казват от болницата. Според авторката на поста във Фейсбук хигиената в стаите е много ниска – щорите и нощното шкафче лепнат, имат петна и има паяжини по тавана. По случая от РЗИ – Пловдив са започнали проверка, уточниха от болницата. Леглото, което Дафина Филипова е снимала, е от 1987г. В здравното заведение има програма за поетапно сменяне на леглата и нощните шкафчета, като е съвпадение фактът, че на 13 март в Клиниката по неврохирургия са доставени 20 нови легла. През миналата година там са били подменени по същата програма и 20 стола. Нови щори има поставени на 12 стаи, съобщиха от болницата. Предстои и втори етап от подмяната на посетителските столове. Обзавеждането се подменя поетапно, тъй като касата не отпуска пари за това, уточниха оттам.   Снимки фейсбук", "date": "2019.03.13", "title": "6 лв. такса „стол” за придружител в болница в Пловдив"}
{"url": "https://www.monitor.bg:443/bg/a/view/london-dnes-glasuva-za-napuskane-na-es-bez-sdelka-159575", "text": "Британският премиер Тереза Мей внася днес в парламента предложение за напускане на Европейския съюз без сделка. ВАЖНИ ЧАСОВЕ ДНЕС начало на обсъжданията Изказване на Филип Хамънд за бюджета Spring Statement. Гласуване на Брекзит без сделка Европейският парламент обсъди в сряда отново въпроса с оттеглянето на Великобритания от ЕС в светлината на последните решения на парламента в Лондон. Зам.-председателят на Европейската комисия Франс Тимерманс отбеляза, че британските депутати са единствените, които могат да посочат пътя напред. „Не виждам по-добро решение от постигнатото споразумение и съответните пояснения. Днес сме в ръцете на британската политическа система, тя трябва да посочи решението“, добави той. Главният преговарящ на ЕС Мишел Барние заяви, че поредното отхвърляне на споразумението в британския парламент удължава и задълбочава голямата несигурност. Отговорността за безизходицата е единствено на Великобритания. Ако британците изберат да напуснат със споразумение, ще разполагаме със срок от 21 месеца до четири години за преговорите по бъдещите отношения. При всяко положение Великобритания ще остане наш съюзник и партньор, посочи той. По неговите думи, ако британците решат да подкрепят споразумението, то ще остане единствената възможност за оттегляне по правила, но към него повече няма да бъдат добавяни уверения и пояснения. Очакваме британското правителство да предложи какво да се прави, за да се постигне мнозинство в британския парламент. Трябва да бъде ясно защо да се удължи срокът преди оттеглянето. Опасността от напускане на Великобритания без споразумение никога не е била по-голяма. ЕС е готов за раздяла без споразумение, заяви Барние. В последвалите изказвания на парламентарните групи Европейската народна партия (ЕНП) определи като бедствие последиците от гласуването на британските депутати. „Трябва да се подготвим за най-лошото. Ако няма мнозинство в британския парламент, хората следва пак да бъдат попитани какво предпочитат. Удължаването на срока преди оттеглянето трябва да се основава на уместни причини. Няма нужда от удължаване дори с ден, ако няма яснота какво да се постигне в този допълнителен срок. Великобритания превзема политическото пространство в ЕС и това не може да продължава, защото е за сметка на решаването на въпроси като например Китай“, добавиха от ЕНП. Групата на социалистите и демократите настоя ЕС вече да се насочи към други въпроси като икономиката и опазването на околната среда. Призоваваме британския парламент да приеме смислено решение. След като не постига решение, въпросът отново трябва да се постави на гражданите, призоваха социалистите. Групата \"Европейски консерватори и реформатори\" (ЕКР), която винаги досега подкрепяше оттеглянето на Великобритания, заяви, че има по-добро решение и то е страната да остане в ЕС. ЕКР призова днес за второ допитване до британските избиратели. ЕК трябва да признае частична отговорност и да предложи безусловно удължаване на срока преди напускането, с възможност Лондон да контролира миграцията, предложи тази парламентарна сила. Либералите от АЛДЕ определиха британското оттегляне като провал на ЕС и отново изразиха увереност, че в следващите десетилетия британската младеж ще върне страната в Общността. Великобритания изгуби контрол, вместо да си върне контрола. Двете основни британски партии използват въпроса с оттеглянето като оръжие една срещу друга, заяви АЛДЕ. Групата се изказа против всякакво удължаване на срока за раздялата, дори с ден, ако няма ясно мнение на британския парламент какво иска да постигне в това допълнително време. Европейската обединена левица коментира, че вижда решението в обединението на Ирландия. Групата \"Европа на свободата и пряката демокрация\" посочи, че дори сред британските избиратели, гласували за оставане в ЕС, се разпространява желанието просто да напуснат, независимо как. Според тази група британският премиер Тереза Мей ще се \"унижи\" и ще поиска отсрочка от ЕС, и затова призова това искане да бъде отхвърлено от Европейския съвет. Групата \"Европа на народите и свободата\" заяви, че от самото начало Мей е целяла провал на отеглянето. ЕС трябва да отхвърли искането за удължаване, настоя тази парламентарна група.", "date": "2019.03.13", "title": "Лондон днес гласува за напускане на ЕС без сделка"}
{"url": "https://www.monitor.bg:443/bg/a/view/tyrsjat-251-shofiori-v-sofija-osnovnata-zaplata-stava-1150-lv-159561", "text": "Столичната община търси 251 шофьори на градския транспорт, а основната заплата на водачите от април става 1150 лв. Това съобщи кметът на София Йорданка Фандъкова и обясни, че по този начин ще се изравнят заплатите на водачите на трамваите и тролеите с тези на автобусите. През февруари заплатите бяха вдигнати с 10%. Новото увеличение на възнагражденията ще струва на общината 5,3 млн. лв. Кметът на столицата коментира и недостига на кадри в транспортните дружества. По думите й в момента има нужда от допълнително 251 души, които да возят софиянци. “В процентно изражение този недостиг е 13%. По дружества недостигът е със следната структура: 116 са липсващите ватмани и шофьори на тролеи и 135 са свободните места за шофьори на автобуси”, отчете кметът. Тя обясни, че с увеличението брутна заплата без никакъв извънреден труд ще надскочи 1800 лв. Водачите, полагащи допълнителна работа, която по закон може да 15 часа, ще получават пък 200 лв. отгоре. Фандъкова цитира и данни на НСИ, които сочат, че средната брутна заплата в страната е 1200 лв., а за София - 1646 лв. към декември 2018 г. Общината ще продължи преговорите със синдикатите за предлаганата от тях 3-годишна програма за увеличение на заплатите на всички работещи с минимум 10% на година, считано от 1 февруари. От справка на директорите на транспортните дружества става ясно, че положеният извънреден труд в „Столичен електротранспорт“ през януари е средно 28,7 часа, през февруари пада на 23 часа. В „Столичен автотранспорт“ – през януари положеният извънреден труд е средно 28,4 часа, а през февруари пада на 25,6 часа. Въпреки спада тези часове са над месечните норми. Директорите и на двете дружества имат предписания от Инспекцията по труда и работят за поетапно намаляване на извънредния труд. „За никого не е тайна, че проблемът с извънредния труд се използва политически и се злоупотребява с нормалните искания на шофьорите. Това подстрекаване е безотговорно както към водачите, така и към гражданите на София, от чийто пари реално се плащат заплатите и идват допълнителните средства“, каза Фандъкова. Кметът на София припомни още, че е поела ангажимент към синдикатите и шофьорите общината да работи за подобряване на условията на труд. В това число влизат обновяване на тоалетните на крайни станции, общежитие за нови шофьори, мерки за допълнителна сигурност на водачите по време на работа и контрол върху бус лентите.", "date": "2019.03.13", "title": "Търсят 251 шофьори в София, основната заплата става 1150 лв. (ОБНОВЕНА)"}
{"url": "https://www.monitor.bg:443/bg/a/view/bnb-ot-esenta-bankovite-prevodi-onlajn-stavat-po-sigurni-159563", "text": "От есента всички платежни услуги в онлайн среда ще се извършват чрез най-малко два способа, един от които е паролата а другият чрез код, генериран чрез токън устройство или смс съобщение.  Това обяви подуправителят на БНБ Нина Стоянова по време на конференция за развитието на финтех технологиите у нас.", "date": "2019.03.13", "title": "БНБ: От есента плащането онлайн става по-сигурно"}
{"url": "https://www.monitor.bg:443/bg/a/view/borisov-shte-uchastva-v-sedmija-globalen-bakinski-forum-159574", "text": "Премиерът Бойко Борисов заминава на работно посещение в Азербайджан, където на 13-14 март ще вземе участие в Седмия глобален бакински форум, организиран от неправителствената организация - Международен център „Низами Генджави“, съобщиха от правителствената пресслужба. Не него ще бъде обсъдена ролята на големите сили в промяната на глобалната политика - Китай, САЩ, Русия и ЕС, както и предизвикателствата пред устойчивото развитие. В рамките на работното си посещение в Баку премиерът Борисов ще се срещне с президента на Азербайджан Илхам Алиев. Във водената от премиера делегация ще бъде министърът на енергетиката Теменужка Петкова. По-късно премиерът коментира и  . \"ЕС положи много усилия и време по сделката за излизане на Великобритания и си свърши работата. Сега трябва да сме готови на сценарий сделка да няма\", написа Борисов във \"Фейсбук\".", "date": "2019.03.13", "title": "Борисов ще участва в Седмия глобален бакински форум"}
{"url": "https://www.monitor.bg:443/bg/a/view/davat-oshte-3-mln-lv-na-mvr-za-shengen-159577", "text": "3 млн. лв. ще бъдат дадени допълнително на МВР за финансирането на проекти, свързани с изпълнението на неотложни мерки за 2019 г. за присъединяването на България към Шенген, реши правителството. Средствата са за дейности, които са от първостепенно значение за ефективно изпълнение на мероприятията по противодействие на засиления миграционен натиск по границите страната. Парите ще се изразходват и за строителни дейности и повишаване на техническата обезпеченост на граничните контролно-пропускателни пунктове.", "date": "2019.03.13", "title": "Дават още 3 млн. лв. на МВР за Шенген"}
{"url": "https://www.monitor.bg:443/bg/a/view/osvobojdavat-pod-garancija-felisiti-hyfman-159578", "text": "Актрисата Фелисити Хъфман, придобила световна популярност в престилката на напористата Линет Скаво от сериала „Отчаяни съпруги“ е освободена от затвора. ъдът в Лос Анджелис я пусна под гаранция от 250 хиляди долара до началото на съдебното дело. Тя ще се изправи пред Темида заради даване на подкуп за приемането на дъщеря й в престижен университет. На звездата й е наредено да не напуска страната по време на разглеждането на съдебното дело. 56-годишната Хъфман е обвинена, че тя и съпругът й осигурили постъпването на дъщеря им в университет, като платили подкуп в размер на 15 хиляди долара, които в данъчните декларации били вписани като дарение за благотворителност. Актрисата е сред 50 души, които са задържани по обвинения в участие в голяма корупционна схема, която цели чрез подкупи да се осигури постъпването на млади хора в най-престижните университети в САЩ, включително в Станфорд, Йейл и Калифорнийския университет.", "date": "2019.03.13", "title": "Освобождават под гаранция Фелисити Хъфман"}
{"url": "https://www.monitor.bg:443/bg/a/view/refan-gold-collection-aromatno-biju-za-lubimite-hora-159570", "text": "Независимо какво празнувате, с повод или без повод, любимите ви хора със сигурност ще се зарадват, когато ги изненадате с благоуханен подарък. Няма нужда да се лутате в гората от аромати – парфюмните дамски и мъжки комплекти REFAN GOLD COLLECTION са наистина златно попадение! Защото при тях съчетанието от изискани нотки и стилна златна визия на опаковката ги превръща в подходящ подарък , с който няма начин да сбъркате.   Линията парфюмни комплекти REFAN GOLD COLLECTION е разработена след социологически анализ на потребителите. Поведението им показва, че повечето от тях използват различни козметични и парфюмерийни продукти, но предпочитат те да бъдат с едно обединяващо ухание, за да не се наслагват различни аромати. Ето защо иноваторите на REFAN подбраха специални ароматни композиции, които дават възможност уханието от любимия парфюм да стане по-богато, плътно и непроменено. REFAN GOLD COLLECTION включва разнообразни предложения от парфюмни води и козметика за тяло с еднаква насока на мириса.  Комплектите за дамите включват душ-гел, лосион за тяло и парфюмна вода, а за господата – шампоан душ-гел и парфюмна вода. По този начин преживяването от използването на неустоимите аромати става по-богато, защото започва още под душа, продължава с грижа за кожата с лосиона за тяло и остава през целия ден с няколко капки парфюм, добавени като финален акорд. Комплектите REFAN GOLD COLLECTION са отлична възможност да направите впечатляващ подарък на любимия човек и заедно с него да се потопите в незабравимо и красиво преживяване. Има само една опасност – към пристрастяване!", "date": "2019.03.13", "title": "REFAN GOLD COLLECTION – ароматно бижу за любимите хора"}
{"url": "https://www.monitor.bg:443/bg/a/view/cjal-kvartal-kym-kmeta-na-plovdiv-vojna-shte-napravim-no-parkyt-si-e-nash-159562", "text": "„Война ще направим, но няма да дадем парка. Паркът зад хотел „Санкт Петербург” си е наш. Ще стигнем до гражданско неподчинение, ако трябва. Ще блокираме улици, но няма да позволим единственият парк в квартала да бъде застроен”, заявиха протестиращи от район „Северен” пред кмета на Пловдив Иван Тотев. Около 100 човека от квартала отидоха на сесията на местния Общински съвет в сряда, за да поставят исканията си пред съветниците – паркът да остане парк и да не бъде застрояван. Имотът с обща площ 19 декара е бил част от апортираните от община Пловдив през 2006г. терени по панаирната сделка. През 2017г. дружеството „Пълдинтур инвест” продава 16 декара от този терен на фирмата на жителя на село Мулдава Байрям Сали Солак. Само няколко дни преди сделката Солак е учредил фирмата си с 2 лева капитал, показва проверка в Търговския регистър. Пред жители на квартала работници на фирмата са казали, че на мястото ще бъде изградено казино. После са сменили версията си, че там ще се строи жилищна и офис сграда, а когато живеещите в съседство се вдигнаха на протест, Солак лично им е заявил, че иска да построи паркинг, за да имало къде да си паркират колите. Хората от квартала категорично не са съгласни единственият им парк, който според съществуващия Общ устройствен парк (ОУП) се води зелена зона, да бъде с променен статут в новия ОУП и да бъде застроен. Хората поканиха кмета Тотев да присъства на предстоящия им втори голям протест в защита на парка на 17 март, но получиха отказ с обяснението, че градоначалникът отсега не знаел какво ще прави в неделя. „На 83 години съм. 4 езика владея. Дълги години бях на гурбет в чужбина. Това е нашият парк и не трябва да бъде застрояван. Война ще направим, но няма да си дадем парка”, каза на кмета Велика Деспова. „Искам да има къде да играя”, бяха думите на 11-годишния Антонио Андреев. „Разбира се, бе хора”, им отговори градоначалникът и покани Инициативния им комитет на среща в общината в 13 часа в същия ден. Минути по-рано пред съветниците председателят на Инициативния комитет на квартала Асен Костов изчете исканията на съседите си, скрепени с над 1000 подписа. Според хората в почивния 3 март работници на фирмата собственик са изсекли 64 дървета при разрешени за отсичане само 9. Това било установено при проверка на инспектори от община Пловдив, придружени от жители на квартала. Според кмета Иван Тотев собственикът Солак имал пълното право да си загради частния терен с ограда. „Надявам се да не се стига до там, ще водим преговори”, обясни той на протестиращите. Градоначалникът се ангажира да предприеме стъпки в посока изкупуване на имота от Солак. За целта ще бъде направена оценка, но според кмета общината няма да може да плати повече от 1 милион и 100 хиляди лева за терена. Това всъщност е и цената, на която през 2017 г. е сключена сделката за покупко-продажба на терена.", "date": "2019.03.13", "title": "Цял квартал към кмета на Пловдив: „Война ще направим, но паркът си е наш” (СНИМКИ, ВИДЕО)"}
{"url": "https://www.monitor.bg:443/bg/a/view/a1-predlaga-premium-audio-izjivjavane-s-bang-olufsen-159565", "text": "Специално за най-взискателните фенове на музиката А1 предлага в своя онлайн магазин безжични слушалки и колонки от серията Beoplay на един от световните лидери в аудиовизуалното изживяване – Bang&Olufsen. Клиентите на А1 могат да закупят два вида безжични слушалки при запазване на своя настоящ абонаментен план – Beoplay H9i Black на цена от 999,99 лева в брой или 45,99 лева на изплащане и моделът Beoplay H4 Black на цена от 499,99 лева в брой или 22,99 лева на изплащане. Beoplay H9i Black е изработен от полиран алуминий и мека кожа за по-дълбок и по-мощен бас, обхваща честотен диапазон от 20 до 22,000 Hz, разполага с 2 цифрови MEMS гласови микрофона, батерия с капацитет 770 mAh, Bluetooth и ANC. По-достъпният H4 Black отново залага на висококачествени материали и отличен звук, като батерията при него е с капацитет 600 mAh. Меломаните могат да избират от 3 модела преносими колонки Bang&Olufsen в онлайн магазина на А1 при запазване на своя настоящ абонаментен план – Beoplay M5 Natural на цена от 1199,99 лева в брой или 54,99 лева на изплащане, Beoplay M3 Natural на цена 599,99 лева в брой или 27,99 лева на изплащане и Beoplay А1 Natural, която е достъпна в два цвята – Natural и Sand Stone за 489,99 лева в брой или 22,99 лева на месец. Двата топмодела са с вграден Beolink Multiroom Cromecast и съчетават солидна изработка и мощен звук, а достъпният Beoplay А1 е компактното решение на Bang&Olufsen, идващо със смарт система за зареждане на батерията с капацитет от 2200 mAh и с мощност 2х140W. ", "date": "2019.03.13", "title": "A1 предлага премиум аудио изживяване с Bang&Olufsen"}
{"url": "https://www.monitor.bg:443/bg/a/view/bylgarija-i-armenija-s-interes-v-obshti-transgranichni-koridori-159564", "text": "България и Армения с интерес в изграждането на общи трансгранични коридори. Това обсъдиха транспортните министри на двете страни Росен Желязков и Акоб Аршакян.", "date": "2019.03.13", "title": "България и Армения с интерес в общи трансгранични коридори"}
{"url": "https://www.monitor.bg:443/bg/a/view/on-med-station-e-bydeshteto-na-zdraveopazvaneto-159560", "text": "В натовареното ежедневие, може да бъде трудно да се отдели време за посещение при лекар, а проверката на симптомите в Google води до хипохондрия. Онлайн консултациите с реални лекари биха били от помощ, но само разговорите или кореспонденцията с пациент, често не са достатъчни за лекаря да постави точна диагноза. За да осигури по-пълноценно присъствие на лекаря, новата медицинска кабина OnMed Station е оборудвана с HD камери и различни сензори, дори може да предоставя предписаните лекарства. OnMed Station е предназначена да предостави на лекарите много по-пълно телеприсъствие. Пациентите влизат в медицинската телефонна кабина и се свързват с лекар, с който могат да се виждат и разговарят. Освен прегледа на жизнените показатели на пациента посредством образ и звук, лекарят може да получи показания ръста, теглото, индекса на телесна маса (ИТМ), кръвното налягане, дишането и съдържанието на кислород в кръвта. Кабината дори може да прави термални изображения, за проверка на телесната температура или за диагностицирането на инфекции. OnMed Station се грижи и за поверителността, по няколко начина. Когато пациент влезе в кабината, стъклената врата автоматично се заключва и матира, а високоговорителите са подредени така, че само пациентът може да чува гласът на лекаря, за да не може да се види или чуе отвън. За да е сигурно, че пациента е този, за които се представя, системата използва 3D лицево разпознаване за идентифициране на пациента. Също така, всички лекари ще имат лиценз за щата, в който се намира OnMed Station, а техните документи ще бъдат показвани на екран, за да може пациентите да ги виждат. OnMed Station поддържа хигиената с вградено ултравиолетово осветление, което стерилизира въздуха и всички повърхности в кабината между прегледите на пациенти. Тази година, OnMed ще разположи медицински станции в САЩ, на места като колежи, големи компании, летища и хотели, а прегледа ще струва, колкото посещението на лекар. Въпреки това, компанията казва, че тези разходи могат да бъдат включени в таксите за обучение на колежите или да бъдат част от здравните разходи на работодателя.  ", "date": "2019.03.13", "title": "OnMed Station е бъдещето на здравеопазването"}
{"url": "https://www.monitor.bg:443/bg/a/view/ns-reshi-sergii-i-pavilioni-shte-se-izgrajdat-samo-s-individualen-proekt-159559", "text": "Затягане на изискванията за изграждане на преместваемите обекти. Това предвиждат промени в закона за устройство на територията, които депутатите гласуват на второ четене. Разрешение за изграждане на преместваемите обекти, каквито са търговските сергии, павилиони и дори будките, ще дава след представяне на индивидуален проект. В него трябва да има схема с размерите, а за някои обекти дори и архитектурно-художествена и инженерна част. Текстът бе подкрепен от 96 народни представители, 17 гласуваха „против“, 3 се въздържаха. Вносители на част от текстовете в закона са НФСБ, а основен инициатор - Валери Симеонов. Основният мотив е, че за преместваемите обекти. От ДПС категорично възразиха срещи предложението. Според Рамадан Аталай това ще натовари обикновените хора и малкия бизнес и определи този разрешителен режим като „изнудване“. „Вие сега искате да дам 5000 лева на архитект или на конструктор, за да мога да изкарам архитектурно-строително разрешение в рамките на една година. Ако продължаваме по този начин да не децентрализираме и да не вярваме на Общините, че могат с наредбите си да издадат онези нормативни актове, които да обслужват хората в общината си, значи ние сме далече от демокрацията\", каза Аталай. Неговият колега Хамид Хамид пък поясни, че освен дребния бизнес, се наказват и изрядните общини, които имат наредби, за сметка на „безхаберните“. На свой ред Валери Симеонов поясни, че има обекти, които се правят от подръчни материали от собствениците. Всяка община пък ще има право да прецени какви точно документи да впише като изисквания в наредбите си за различните преместваеми обекти. По думите на Симеонов промяната се прави с превантивна цел., защото в момента без изисквания такива преместваеми обекти \"Ако човекът с къща иска да продава сладолед, нищо не пречи да отвори съответно витрина на първия етаж и да продава сладолед там - в постройката, която е законна, сигурна, стабилна. Има и случаи, почти във всички общини, при които тези преместваеми обекти не са подложени на никаква, абсолютно никаква експертиза.\", аргументира се Симеонов. Депутатите дадоха и правомощия да разпорежда премахването на преместваеми обекти. Същото ще важи и за обекти в курорти и по плажовете. В момента това се прави от съответната община Става дума за такива, поставени без съответната схема. Ще се премахват и обекти, които се захранват с вода, но не са включени към канализацията.", "date": "2019.03.13", "title": "НС реши: Сергии и павилиони ще се изграждат само с индивидуален проект"}
{"url": "https://www.monitor.bg:443/bg/a/view/kmetove-i-zamestnici-se-nastanjavat-s-obshtinski-jilishta-159569", "text": "В резервни общински дружества се настаняват кметове, техни заместници и кметски наместници. Това сочи проверката на Върховната административна прокуратура. Принципно тези жилища се пазят за семейства, в които има здравословни проблеми, а домовете им са станали негодни за обитаване. ВАП откри, че в общо 175 наредби са допуснати различни нарушения, като например това, че в резервните жилища са пуснати под наем и хора, чиито имоти са отчуждени, докато им предадат имота, който им се дава като обезщетение. Открити са и разрешения, допускащи възможността за ползване на общинско жилище на собственици на застрашени от самосрутване имоти. В някои кметства пък общинските съвети са решавали да изискват плащането на режийните разноски при отдаване под наем или продажба на общински жилища, което на практика се оказва допълнителна такса. Според ВАП друго нарушение е, когато кметове били задължавани да внасят предложения за промяна на предназначението на жилища, които някой иска да купи. Де юре, това би трябвало да става според нуждите на общината, а не когато има заявено желание за покупка. Установени са и разпоредби, с които се дава възможност кметове на общини да овластяват други лица за издаване на наказателни постановления и така да налагат санкции за нарушения. Описаните нарушения са били установени в София, Пловдив, Варна, Бургас, Велико Търново, Плевен, Добрич, Шумен, Монтана, Благоевград, Видин, Враца, Кърджали, Кюстендил, Ловеч, Пазарджик, Перник, Силистра, Сливен, Смолян, Търговище, Хасково, Ямбол, Поморие, Царево, Банско, Казанлък, Дупница, Нова Загора, Троян, Сандански, Балчик, Шабла, Велинград, Панагюрище, Севлиево и др. Проверката на ВАП продължава.", "date": "2019.03.13", "title": "ВАП: Кметове и заместниците им се настаняват с общински жилища"}
{"url": "https://www.monitor.bg:443/bg/a/view/lejdi-gaga-da-bremenna-sym-159567", "text": "Поп чудовището Лейди Гага коментира слуховете, че чака дете от екранния си партньор в блокбастъра „Роди се звезда“ - Брадли Купър. За пламнала искра между двамата още по време на снимките се говори отдавна, а отскоро се спекулира и за развод на актьора със супермодела Ирина Шейк и обща рожба за Купър и Гага. Да, бременна съм, с #LG6, написа 32-годишната певица в социалната мрежа, визирайки следващия си студиен албум. Носителката на награди \"Оскар\", \"Златен глобус\" и \"Грами\" не разкрива повече подробности около новия си проект. По-наблюдателните й фенове отбелязаха, че наскоротя е последвала певицата Риана в Инстаграм и смятат, че това е намек за потенциално сътрудничество. Лейди Гага не е издавала албум от 2016 г., когато на музикалния пазар излезе дискът й Joanne. Тогава тавата, включваща хитовите парчета Million Reasons и Perfect Illusion, оглави албумния чарт на \"Билборд\". Междувременно певицата отрича да има интимни отношения с Брадли Купър.", "date": "2019.03.13", "title": "Лейди Гага: Да, бременна съм"}
{"url": "https://www.monitor.bg:443/bg/a/view/postavjat-muzikyl-s-hitove-na-britni-spiyrs-159566", "text": "Мюзикъл с песни на Бритни Спиърс ще бъде поставен в Чикаго през есента. Постановката ще е комедия и носи името „Имало още едно време“. В нея ще се разказва за класически героини от приказките, сред които Пепеляшка, Спящата красавица и Снежанка, които научават, че щастието изисква усилия. Музикалният фон ще включва хитове на Бритни като Oops!... I Did It Again, Baby One More Time, Toxic и Stronger. Предварителните представления в театър \"Недърландър\" ще започнат още през октомври, а премиерата ще се състои през ноември. Певицата заяви, че мюзикълът за нея е Поп принцесата се присъединява към имена като Тина Търнър, Дона Съмър, Каръл Кинг и Шер, чиито песни са използвани за мюзикъли.", "date": "2019.03.13", "title": "Поставят мюзикъл с хитове на Бритни Спиърс"}
{"url": "https://www.monitor.bg:443/bg/a/view/dimityr-tanev-registyr-shte-pazi-ot-imotni-izmami-ujazvimite-159550", "text": "\"Имам идея да се върне т.нар. „тайно завещание\", което ще предпазва от опити за фалшификация. При установяване на фалшива лична карта, пред нотариалната кантора до 10 минути идват 2 полицейски патрулки\", заявява в интервю за \"Монитор\" председателят на дисциплинарната комисия на Нотариалната камара Димитър Танев. - Това възпиране на опитите за имотни измами стана факт благодарение на усилията, които Нотариалната камара полага вече близо 10 години. Усилията за възпиране на имотните измами водят своето начало от 2009 година, когато се създаде информационна та система на Нотариалната камара. Тогава предложихме на прокуратурата съвместни комплексни промени в различни закони с оглед защита правото на собственост. Тези промени бяха гласувани от парламента и имаше много промени в ГПК в Закона за нотариусите и други нормативни актове, които в своята съвкупност дадоха възможност да се възпрат в голямата си част имотните измами. - Информационната система на Нотариалната камара се различава от по-голяма част от информационните системи в страната, първо защото тя е предвидена в закон. Тя е част от служебния архив на всеки нотариус. Освен в закона, тя е урегулирана и в поднормативен акт и всяко действие на нотариуса, което е по информационната система се извършва като правова процедура и се регистрира. Повечето информационни системи в България са нерегламентирани. Те се водят по правилата на софтуерния продукт, който е създал IT специалиста – както е в Имотния регистър. При нас е точно обратното. Първо е създаден закона и правовата рамка и след това в съответствие с тях е създадена информационната система. В нея се извършват справки задължително по силата на закон, които нотариуса пази в своето досие. Това са справките относно автентичността на документите, относно т.нар. кражба на самоличност, справките до регистри за гражданско състояние относно фалшивите удостоверения за наследници. Последните преди 10 години бяха хит, а сега вече не се използват. Ще ви дам реален пример. Само до преди 2 години имаше стотици случаи с т.нар кметски пълномощни. Това са пълномощните издадени от органите на местната власт с нотариална компетентност. Това бяха не един или два случая, а стотици. Те бяха много болезнени и бяха изнесени и в медийното пространство. Ние преди 2,5 години дадохме достъп на кметове до нашата информационна система, като инициирахме промяна на нашата наредба, за да стане това възможно. Освен това беше уреден улеснен достъп за тях и обучихме тези кметове как да боравят със системата. Така на близо 3500 души дадохме такъв достъп безвъзмездно. Трябва да се отбележи, че достъпът до информационната система на Нотариалната камара е безвъзмезден, той е в реално време и е даден на всички държавни органи, които имат правен интерес. - Да. според нашата статистика ние сме осигурили достъп до тази система на наблизо 6000 души. Това са представители на прокуратурата, МВР, ДАНС и т.н. тоест нашата система е отворена за държавните структури и е национална. Естествено, в нея се влиза по опреден, регламентиран начин, за да не се допускат злоупотреби или теч на данни. Благодарение на това, че успяхме да направим тази система като задължителна част от нотариалното производство, резултатите са видими. Само преди 2 години имаше и стотици случаи на т.нар кражби на фирми. При тях се действаше чрез измама и фалшифициране на на документи, касаещи обстоятелства, подлежащи на вписване в Търговския регистър. Беше направена обаче промяна и вече нотариусът архивира тези документи. Това се прави по желание на страните, тоест тази процедура не е задължителна. В момента търговците имат право да изберат дали документите , с които могат да се разпореждат с недвижими имоти и да сменят управителите на фирмата и други, да бъдат нотариално заверени или не. - Да. Огромната част от бизнеса предпочита документите му да бъдат нотариално заверени и оттогава насам ние нямаме нито един регистриран случай на т.нар кражба на фирма. Помните, тези измами се извършваха най-често именно чрез фалшифицирана смяна на управителя на дружеството с фалшива лична карта. След това се извършваше разпореждане с имуществото на фирмата. - При достъп до системата, когато се установи, че личната карта е невалидна, уведомяването на правоохранителните органи става автоматично. Имаме стотици случаи, при които се установяват невалидни лични карти или лица, които се издирват и при нотариуса след 10 минути идват 2 полицейски коли, образно да ви кажа. Но това е факт. В момента да се мине през нотариуса е все едно да се мине през ГКПП. Това отдавна е така. - Да. Важно е да се обясни и другият казус – с фалшивите завещания. Режимът на завещанията е на близо 130 години. Законът за наследството е от 1879 година и от тогава насам в нормативната уредба е предвидено завещанието да бъде написано саморъчно от лицето. Ние предлагаме при обявяване на завещанието, при нотариуса да бъдат викани законните наследници или ако няма такива – представител на съответната община. Това е известна процедура в Европа и при нея ще стане ясно още от момента на отваряне на завещанието дали ще се спори относно неговата автентичност. В момента всички измами, които се правят с фалшиви завещания се извършват именно от лица, които разчитат на анонимността на този неистински документ. - Трябва да стане ясно, че нотариусът не само не може да извършва графиологична експертиза на документ, но и той няма право на това. Тя се извършва само при съдебно производство. Нотариусът не експерт. Образно казано в момента може да се занесе едно късче пергамент или късче хартия, на което да бъде написан саморъчен текст, имащ всички реквизити на истинско завещание. А това са подпис на лицето и дата на самия документ. И този документ може да породи правни последици. Затова лично моя идея е да се възстанови т.нар „тайно завещание“ от преди 9-ти септември 1944 г. При него завещанието може да се напише не само изцяло саморъчно, но и на технически носител. Може да се напише частично от завещателя, частично от трето лице, но когато се носи при нотариуса, това да става в присъствието на двама свидетели. Преди те са били четирима. След това завещанието се подписва от завещателя и от свидетелите и от нотариуса и така се премахват всички възможности за злоупотреби с този документ. Другият бонус е, че това завещание няма да струва толкова скъпо колкото нотариалното завещание и така ще можем да се възползваме от това да се прави завещание не само ръчно, но и чрез технически средства. - Така е. Ние се гордеем с това. Но все пак реално погледнато, тази статистика показва, че 20% от имотните измами все пак се реализират. Една от основните възможности за имотни измами е при възрастните хора, които се манипулират. Наша идея още от 2012 година е да се въведат т.нар „пълномощни за подкрепа“. Идеята е обсъждана вече и с немските ни колеги, които преди няколко години идваха в България и проведоха среща с вицепремиера Екатерина Захариева по темата. Подобна процедура в ЕС, действа в 11 европейски страни. При тази процедура се обявяват пълномощните и други документи в един регистър на хора, които са възрастни, неграмотни или т.нар „уязвими лица“. В същия регистър се обявяват и лицата, които задължително трябва да ги консултират при извършването на следващото разпореждане с имущество. Т групата на тези уязвими лица влизат не само възрастни и недееспособни хора, но и лица, които поради недостатъчни лични способности не могат добре да се грижат за своите работи. Не са неспособни, те са на границата на неспособността, но поради неграмотност, болест, възраст не могат сами да вземат такива важни правни решения за себе си. За тях има резолюция на Европейския парламент към Европейската комисия от 2017 година, в която е дадена и тази дефиниция. Единственото изискване е да са навършили 18 години. Държавта а едлъжна да се погрижи за тези лица и единият възможен способ е именно този регистър, за който има вече открито и европейско финансиране. В понеделник имахме среща с председателя на Камарата на нотариусите Красимир Анадолиев и колежката Луиза Стоева в министерството на правосъдието, на която след дълги години на отстояване на тази идея от наша страна , получихме и институционална подкрепа. Последното нещо, което според нас трябва да се направи в тази насока е да се премахне въведения през 2014 година неконтролируем свободен достъп до книгите за вписвания. В момента чрез него всеки има възможност да получи копие до документите за собствеността на всеки гражданин на страната. Ние предлагаме достъпът да е опосредствен и да се дават само заверени преписи.", "date": "2019.03.13", "title": "Димитър Танев: Регистър ще пази от имотни измами уязвимите"}
{"url": "https://www.monitor.bg:443/bg/a/view/protest-v-zashtita-na-park-se-prenese-v-obshtinskija-syvet-na-plovdiv-159554", "text": "Протестът в защита на парка до детска градина \"Славей\" се пренесе в общинския съвет в Пловдив. Около 50-100 жители на района влязоха на сесията, която започна току-що. Хората искат местният парламент да вземе решение общината да изкупи терена от 16 декара зад хотел \"Санкт Петербург\". Имотът е бил един от апортираните през 2006 г. по сделката за Пловдивския панаир. През 2017 г. е продаден на жителя на село Мулдава Байрям Солак. В същата година той е учредил фирма с 2 лева капитал. В момента в ОбС текат обсъждания. Очаквайте подробности!", "date": "2019.03.13", "title": "Протест в защита на парк се пренесе в общинския съвет на Пловдив"}
{"url": "https://www.monitor.bg:443/bg/a/view/neverojaten-ronaldo-klasira-uve-napred-159555", "text": "„Ювентус“ сътвори поредната сензация в 1/8-финалната фаза на Шампионската лига. Италианският шампион спечели с 3:0 реванша срещу „Атлетико“ (Мадрид) и изхвърли “дюшекчиите” от турнира с общ резултат 3:2. Големият герой за домакините на “Алианц Стейдиъм” бе кралят на Шампионската лига Кристиано Роналдо. Португалецът изигра поредния си блестящ мач в този турнир и отбеляза и трите гола за успеха на своя тим. Той откри резултата в 27-ата минута, след това удвои в 48-ата, а накрая оформи и своя хеттрик в 86-ата минута от дузпа. Кристиано бе привлечен в Торино именно за да решава подобни мачове и огромната инвестиция започва да се отплаща. Успехът на \"Старата госпожа\" е исторически, тъй като наруши негативната традиция отборът да отпада винаги, когато губи първия мач с 0:2. В същото време пък „Атлетико“ отпада от турнира за пръв път, след като е победил в първия двубой у дома. В другия мач от вечерта „Манчестър Сити“ се класира за 1/4-финалите на Шампионската лига, след като изнесе открит урок на „Шалке 04“ в реванша. След 3:2 в Германия, снощи воденият от Джосеп Гуардиола тим показа смазваща разлика в класите и размаза германците със 7:0 на \"Етихад\". Домакините решиха мача още през първата част, след което тонусът на германците рязко спадна, а футболистите на „Сити“ не показаха милост. Головете за английския тим отбелязаха Серхио Агуеро (35-дузпа, 38), Лерой Сане (42), Стърлинг (56), Бернардо Силва (71), Фил Фодън (78) и Габриел Жезус (84).", "date": "2019.03.13", "title": "Невероятен Роналдо класира „Юве“ напред"}
{"url": "https://www.monitor.bg:443/bg/a/view/uchitel-raztyrvava-momicheta-s-umruci-arestuvan-e-159553", "text": "Възпитателят, участвал в побой в ловешкото ОУ „Св. св. Кирил и Методий“, ще бъде наказан с дисциплинарно уволнение. Това обясни началникът на Регионалното управление на образованието в Ловеч Еленко Начев. В социалните мрежи се появи видео с разправиите, което предизвика редица коментари за случващото се в училището. На кадрите се вижда как две момичета се бият в клас и се държат за косите, а възпитателят уж се намесва да ги спре. Вместо да ги разтърве, той започва да налага едното от тях с юмруци. На видеото се вижда, че в разправията едно от момичетата. Причина за разправията най-вероятно е момче. Ситуацията се развива на 8 март, но директорката не уведомява за случилото се нито Регионалното управление на образованието в Ловеч, нито просветното министерство за случая на агресия. „Научих за клипа вчера в 18 часа и веднага се свързах с главния секретар на областното управление на МВР“, заяви началникът на образователния инспекторат Еленко Начев. След това възпитателят е задържан веднага за 24 часа. Прокуратурата също е запозната със случая и ще прецени дали ще бъде образувано досъдебно производство. От Детска педагогическа стая и от комисията за закрила на детето пък са провели разговори с учениците, за да разкажат какво се е случило. Начев обясни, че директорката досега не е изпращала сигнали до образователния инспекторат, въпреки че е имало проблеми с едно от децата, участвало в боя. в училището работят психолог, ресурсен учител и педагогически съветник. „Започнаха да се карат с мен. Аз исках да забравим това и да изляза. Едното момче не ми позволи. Хвана ме и започна да ме удря. Започнах и аз да го удрям. Дойде и момичето, после и възпитателят”, коментира пред Нова инцидента въпросното момиче. По думите й те са щели да се оправят и сами, но се е намесил възпитателят. „Когато те се закачат, и аз скачам да се бия. Той ни удряше по главата. Другото момиче излезе от стаята, а той продължи да бие мен, докато не припаднах”, допълни за ситуацията около разправията момичето. След побоя тя се оплаква от болки в главата. Начев обясни, че по случая започва проверка от комисия, в която ще се включат представители на инспектората и експерти от общината. „Училището е общинско, затова е важно всички институции да работят съвместно“, обясни началникът. След като бъде извършена проверката, той ще реши и какви са последиците за директорката – уволнение или предупреждение за такова.", "date": "2019.03.13", "title": "Уволняват възпитател,  участвал в бой с ученички (ОБНОВЕНА+ВИДЕО)"}
{"url": "https://www.monitor.bg:443/bg/a/view/benchich-detronira-osaka-halep-syshto-e-aut-ot-indiyn-uels-159556", "text": "Швейцарката Белинда Бенчич детронира защитаващата титлата си и водачка в световната ранглиста Наоми Осака (Яп) с 6:3, 6:1 и се класира за четвъртфиналите на силния турнир по тенис за жени в Индиън Уелс (САЩ) с награден фонд 8,36 милиона долара. Поставената под номер 23 Бенчич реализира пет пробива и стигна до успеха за 65 минути. \"Тя е номер 1 в света, спечели всичко в последните няколко месеца. Мисля, че направих страхотен мач. Наистина съм доволна от себе си. Сервирах добре. В първия сет играх много силно и се радвам, че запазих ритъма си и във втория, когато вятърът се позасили и определено ни затрудни. Тактически се справих страхотно\", коментира швейцарката, която записа 11-и пореден успех в Тура на WТА. За място на полуфиналите швейцарката ще играе срещу бившата номер 1 в света Каролина Плишкова (Чехия), която се справи с естонката Анет Контавейт със 7:6(0), 4:6, 6:2. Друга бивша водачка в световната ранглиста Ангелик Кербер (Германия) също продължава напред след успех над Арина Сабаленка (Беларус) с 6:1, 4:6, 6:4. Така номер 8 Кербер достигна до четвъртфиналите в Индиън Уелс за втора поредна година, а следващата й съперничка ще бъде представителката на домакините Винъс Уилямс, която елиминира друга германка Мона Бартел с 6:4, 6:4. Шампионката през 2015 година и номер 2 в схемата Симона Халеп (Румъния) отпадна в четвъртия кръг след поражение от Маркета Вондроушова (Чехия) с 2:6, 6:3, 2:6. Вондроушова ще играе на четвъртфиналите срещу петата поставена Елина Свитолина (Украйна), който трудно надделя над австралийката Ашли Барти със 7:6(8), 5:7, 6:4.", "date": "2019.03.13", "title": "Бенчич детронира Осака, Халеп също е аут от Индиън Уелс"}
{"url": "https://www.monitor.bg:443/bg/a/view/djokovich-otpadna-ot-indiyn-uels-federer-bi-vavrinka-159557", "text": "Водачът в световната ранглиста по тенис Новак Джокович изненадващо отпадна в третия кръг на турнира от сериите \"Мастърс\" в Индиън Уелс с награден фонд 8,359 милиона долара. Петкратният шампион Джокович загуби с 4:6, 4:6 от германеца Филип Колшрайбер, който за първи път в кариерата си победи действащ номер 1 в света след 11 поредни поражения. Двубоят между двамата беше отложен с ден заради дъжд, а при доиграването 39-ият в класацията на АТР Колшрайбер проби в седмия гейм по пътя си към успеха в първия сет, а след това дръпна с 5:2 във втората част и това се оказа решаващо. \"Тази победа е много специална за мен. Имах страхотна стратегия и всичко ми се получи. Много е специално да победиш номер 1 в света. За съжаление с този мач турнирът не свършва. Трябва да изляза на корта утре със същата настройка. Но днес ще се порадвам на успеха с моя треньор. Вече получих много поздравителни съобщения\", коментира Колшрайбер, който ще срещне номер 18 Гаел Монфис (Франция) за място на четвъртфиналите. Трикратният шампион в Индиън Уелс и втори в схемата Рафаел Надал нямаше никакви проблеми и елиминира аржентинеца Диего Шварцман с 6:3, 6:1. В четвъртия кръг Надал ще играе срещу сърбина Филип Крайнович, който изненада номер 14 Данийл Медведев с 6:3, 6:2. Петкратният победител Роже Федерер спечели повторението на финала от 2017 година срещу сънародника си Стан Вавринка с 6:3, 6:4. За място на четвъртфиналите 37-годишният швейцарец ще срещне Кайл Едмънд (Великобритания), който спечели срещу Раду Албот (Молдова) с 6:3, 6:3.", "date": "2019.03.13", "title": "Джокович отпадна от Индиън Уелс, Федерер би Вавринка"}
{"url": "https://www.monitor.bg:443/bg/a/view/borisov-prihodite-ot-gorivata-sa-7-poveche-159558", "text": "Приходите от горивата са 7% повече, съобщи министър-председателят Бойко Борисов в началото на правителственото заседание. “Мерките действат”, отсече премиерът. В началото на заседанието министрите посрещнаха шефката на кабинета на премиера Румяна Бъчварова с цветя по случай 60-годишния й юбилей.", "date": "2019.03.13", "title": "Борисов: Приходите от горивата са със 7% повече"}
{"url": "https://www.monitor.bg:443/bg/a/view/na-3-ti-mart-obshtina-gabrovo-kachi-praznuvashti-na-shipka-i-gi-ostavi-na-vyrha-159511", "text": "Съпреживяването на героичните действия на опълченците на Шипка донесе и неприятни моменти на част от изкачилите върха. Община Габрово остави след празненствата гражданите си без транспорт за слизане от паметника, оплакаха се читатели на „Монитор“. Общинският транспорт е осигурил 24 автобуса за превоз до връх Шипка и обратно към Габрово. При ниски температури десетки пътници с билет не са успели да се качат на автобусите, въпреки че са били в уречения час на тръгване - 13.30. Рейсовете тръгнали към града по-рано. Така хората са били оставени да се оправят сами, някои останали да чакат допълнителни автобуси, други на стоп са се прибрали, коментираха очевидци. Причината за проваления празник е големият интерес към събитията, оправдава случилото се шефката на транспорта в Габрово Екатерина Караколева. „Като опълченците преди 141 години бяхме оставени на студа“, оплакаха се потърпевши. В официална позиция Караколева обяснява, че имало четирима служители на транспорта, които са отговаряли за логистиката. „Отпътуването на автобусите от връх Шипка към Габрово преди първоначално обявения час 13,30 беше организирано поетапно поради напълването на превозните средства. Освен закупилите двупосочни билети поради ниските температури в автобусите бяха допускани и пътници с еднопосочни билети, сред които множество възрастни хора и малки деца. Невъзможността да бъде отказан превоз към града на тези хора доведе до увеличаване на общия брой пътници към Габрово и е причината на върха да останат пътници за допълнителни курсове“, пише още в позицията. На връх Шипка били изпратени още три 50-местни автобуса, които са извозили издържащите на ниските температури граждани към Габрово.", "date": "2019.03.13", "title": "На 3-ти март: Община Габрово качи празнуващи на Шипка и ги остави на върха "}
{"url": "https://www.monitor.bg:443/bg/a/view/pusnaha-vtori-trejlyr-na-novija-aladin-video-159530", "text": "Излезе официалният втори трейлър на римейка на приключенската история за Аладин. Припомняме, че едноименният филм този път ще е игрален, а най-голям интерес към него предизвика участието на актьора Уил Смит. Звездата от „Лоши момчета“ ще влезе в ролята на джина от лампата на Аладин, а мнозина се присмяха на „синия му образ“, след първите изтекли снимки от продукцията. Режисьор на „Аладин“ е Гай Ричи, а сценарият е дело на голям екип от професионалисти, сред които Джон Аугуст и Рон Клемънтс. В ролята на Аладин влиза младият талант Мена Масуд, а Наоми Скот слага короната на принцеса Жасмин. Злодеят в историята Джафар пък е поверен на Марван Кензари. Премиерата на „Аладин“ ще събира малки и големи в киносалоните от 24 май.", "date": "2019.03.13", "title": "Пуснаха втори трейлър на новия „Аладин“ (ВИДЕО)"}
{"url": "https://www.monitor.bg:443/bg/a/view/queen-obmisljat-prodyljenie-na-bohemska-rapsodija-159543", "text": "Руди Долежал – режисьорът, работил по редица видеоклипове на Queen, сред които “These Are the Days of Our Lives”, “The Show Must Go On”, “Innuendo” и “The Miracle”, сподели, че мениджърът Джим Бийч обмисля продължение на обралия всички възможни награди филм „Бохемска рапсодия“, съобщи zrock.bg. “Убеден съм, че планират продължение, което да започва с Live Aid”, казва Долежал и добавя, че идеята за продължението се “обсъжда много усилено в семейството на Queen”. На този етап групата не е направила официален коментар по темата. Но през април по ABC ще тръгне “The Show Must Go On: The Queen & Adam Lambert Story”. Документалният филм ще проследи кариерата на Адам Ламбърт от самото й начало, през дните му като участник в “American Idol”, до присъединяването му към Queen. Във филма ще са включени неизлъчвани дотогава кадри на живи изпълнения, както и интервюта с Роджър Тейлър, Брайън Мей и Ламбърт. Със свои интервюта ще се включат и носителят на Оскар за ролята си в “Бохемска рапсодия” актьор Рми Малек, както и Дейв Грол и Тейлър Хокинс от Foo Fighters. С два Златни глобуса, две награди БАФТА и четири Оскара, “Бохемска рапсодия” е най-успешният музикален биографичен филм на всички времена.", "date": "2019.03.13", "title": "Queen обмислят продължение на “Бохемска рапсодия”"}
{"url": "https://www.monitor.bg:443/bg/a/view/proletta-se-zavryshta-159545", "text": "Днес ще е предимно слънчево и пролетното време постепенно ще се завърне. Ще духа слаб до умерен вятър от изток-североизток. Дневните температури ще се повишат и максималните ще бъдат между 8° и 13°, в София около 8°. Над Черноморието също ще бъде предимно слънчево. Ще духа до умерен североизточен вятър. Максималните температури ще са 8°-9°. Над планините ще има временни увеличения на облачността, само на отделни места е възможно да превали слаб сняг. Ще духа умерен вятър от изток, който през деня постепенно ще се ориентира от юг, а по най-високите части на Рила и Пирин от запад-югозапад. Максималната температура на 1200 метра ще бъде около 4°, на 2000 метра - около минус 4°.", "date": "2019.03.13", "title": "Пролетта се завръща"}
{"url": "https://www.monitor.bg:443/bg/a/view/livyrpul-obeshta-specialen-revansh-sreshtu-bajern-v-shampionskata-liga-159497", "text": "Ако изиграем нормален мач, нямаме шанс, но ако направим нещо специално, ще продължим. Това заяви мениджърът на „Ливърпул“ Юрген Клоп преди очаквания с огромен интерес реванш срещу „Байерн“ от 1/8-финалите на Шампионската лига. Двубоят на „Алианц Арена“ в Мюнхен е тази вечер от 22 ч, а първата среща на „Анфийлд“ завърши 0:0. „Ако излезеш с идеята да се защитаваш срещу „Байерн“, ще загубиш. Затова ние ще играем нашата си игра и ще търсим голове“, увери Клоп, който ще може да разчита на пропусналия първия мач защитник Върджил Ван Дайк. Звездата Мохамед Салах пък е в серия от 5 гола и надеждите на всички в лагера на „Ливърпул“ са сушата да свърши именно срещу „Байерн“. В другия мач от вечерта очакванията са за разгромна победа на „Барселона“ над „Лион“. Първият мач във Франция също завърши 0:0, а преди реванша на „Камп Ноу“ каталунците са сочени за абсолютни фаворити според букмейкърите.  (0:0 в първия мач), пряко по bTV Action  (0:0), пряко по Ring.BG", "date": "2019.03.13", "title": "„Ливърпул“ обеща специален реванш срещу „Байерн“ в Шампионската лига"}
{"url": "https://www.monitor.bg:443/bg/a/view/deputatite-obsyjdat-vryshtane-na-starija-rejim-na-preferencii-159548", "text": "Депутатите от правната комисия днес ще обсъждат връщане на стария режим на преференции по предложение на ГЕРБ. Предишните нива на преференциалния вот бяха 5% за местните избори и 7% за изборите за Европейски парламент. Народните представители от ДПС обаче настояват да бъде запазено повишаването на прага на преференцията. За да размести един кандидат листите, ще са му нужни около 11 000 гласа за евровота.", "date": "2019.03.13", "title": "Депутатите обсъждат връщане на стария режим на преференции"}
{"url": "https://www.monitor.bg:443/bg/a/view/izslushvat-edinstvenija-kandidat-za-shef-na-kfn-159546", "text": "До избор на нов председател се стигна, след като предишният такъв - Карина Караиванова, подаде оставка, за да се присъедини към екипа на Европейската банка за възстановяване и развитие в Лондон от 1 март. Караиванова бе номинирана от Министерски съвет за представител на България в Съвета на директорите на ЕБВР. Една от основните задачи за бъдещия шеф на КФН ще бъде въвеждането на системата \"бонус - малус\" за застраховката \"Гражданска отговорност\". Новата система бе спряна с няколко месеца, за да бъдат туширани критиките към нея.", "date": "2019.03.13", "title": "Изслушват единствения кандидат за шеф на КФН"}
{"url": "https://www.monitor.bg:443/bg/a/view/zapochva-abdikacijata-na-akihito-159549", "text": "Императорът на Япония Акихито започна днес поредицата церемонии, свързани с неговата абдикация през април - първият такъв случай в страната от 200 години насам, предаде ДПА. Облечен в традиционно японско облекло, 85-годишният монарх участва днес в ритуал в императорския дворец, с който уведоми предците си, че на 30 април ще слезе от трона. В деня на абдикацията Акихито ще повтори същия ритуал в двореца в Токио. На следващия ден, 1 май, неговият най-голям син и престолонаследник, 59-годишният Нарухито, ще наследи трона. Процедурата предвижда на 26 април императорът, съпроводен от императрица Мичико, да посети мавзолея на легендарния пръв император Джиму в западната префектура Нара, за да оповести предстоящото си оттегляне. Със същата цел на 19 април Акихито ще бъде в древния шинтоистки храм \"Исе Джингу\" в Централна Япония, а на 23 април - в гробницата на покойния си баща Хирохито в столицата. На 7 януари 1989 г. 55-годишният Акихито става 125-ият император на Япония. Японската монархическа династия е с най-дългата в света линия на наследяване, стигаща до 2600 години назад, предаде ДПА.", "date": "2019.03.13", "title": "Започва абдикацията на Акихито"}
{"url": "https://www.monitor.bg:443/bg/a/view/guinet-poltrou-ne-se-otkazvam-ot-aktiorskata-profesija-159523", "text": "Холивудската красавица Гуинет Полтроу тушира слуховете, че се оттегля от актьорската професия. Въпреки че работата по филми вече не е единствената й страст, звездата от „Железния човек“ не се е отказала напълно от попрището. До подобни съмнения се стигна, след като актрисата оповести, че няма да се завърне в ролята на Пепър Потс в супергеройската поредица за приключенията на Железния човек. Тогава част от феновете й заляха социалните мрежи с притеснения, че това е край на професията й. \"Никога не съм казвала, че се оттеглям от актьорството. Дадох да се разбере само, че сега Ако обаче изникне нещо подходящо, което се съвместява с работата ми за сайта и с отглеждането на децата ми, не виждам защо да не участвам\", сподели Полтроу в шоуто Today. Гуп е лайфстайл сайт, поддържан от 46-годишната звезда.", "date": "2019.03.13", "title": "Гуинет Полтроу: Не се отказвам от актьорската професия"}
{"url": "https://www.monitor.bg:443/bg/a/view/arnaudova-njamame-informacija-zashto-shvejcarski-vlasti-osvobodiha-georgi-semerdjiev-159551", "text": "\"Нямаме информация защо швейцарските власти са се отказали от екстрадицията на лицето Георги Семерджиев. След като българската прокуратура беше уведомена, че в дома на лицето Семерджиев се укриват семейство Арабаджиев, се започна разследване как точно той им е помагал\". Това заяви говорителят на прокуратурата Румяна Арнаудова пред NOVA. Арнаудова уточни, че обвинението срещу него е за укривателство на Ветко и Маринела Арабаджиеви.  \"Ако службите за сигурност уведомят прокуратурата за пране на пари, ще започне разследване срещу Семерджиев. За нас са важни не твърдения, а доказателства. Към този момент не сме сезирани с такива данни\", коментира тя. Междувременно се чаква днес България да екстрадира един от най-издирваните испански наркотрафиканти Хорхе Арбиза. Той беше задържан във Варна на 17 февруари, след сигнал от европейската мрежа за активно издирвани бегълци. Арбиза е заемал важна роля в престъпна организация, която вкарвала в Испания и в останалата част на Европа големи количества кокаин от Южна Америка, твърдят разследващите. Преди дни Варненският окръжен съд реши да го екстрадира в Испания.", "date": "2019.03.13", "title": "Арнаудова: Нямаме информация защо швейцарските власти освободиха Георги Семерджиев"}
{"url": "https://www.monitor.bg:443/bg/a/view/zabranata-na-nargiletata-vliza-na-pyrvo-chetene-v-plenarnata-zala-159552", "text": "Гледат на първо четене в парламента промените забраната за пушене на наргиле на закрито. Тя може да се въведе с промени в Закона за здравето. Законопроектът е внесен от групата на \"Обединени патриоти\", начело с лидера на НФСБ Валери Симеонов. Основание за исканите промени е опазване на здравето, най-вече на децата чрез въвеждането на административни мерки. Министерството на здравеопазването и Министерството на образованието и науката подкрепиха промените и ги определиха като необходими и навременни.", "date": "2019.03.13", "title": "Забраната на наргилетата влиза на първо четене в пленарната зала"}
