{"url": "https://standartnews.com/regionalni/priem-za-ansambl-pirin-389724.html", "text": "Кметът д-р Атанас Камбитов организира прием за Ансамбъл Пирин след завръщането им  от „Световен Фолклорен фестивал Майорка“. Ансамбълът представи Благоевград на много високо ниво и спечели първо място на фестивала в Испания. \r\nКамбитов връчи на певците и танцьорите от ансамбъла и почетна грамота за изключителен принос за съхранение и популяризиране на българското фолклорно и танцово изкуство. В рамките на фестивала, Ансамбъл „Пирин“ успя да се пребори със сериозна конкуренция от 15 ансамбли от всички континенти - Бразилия, Русия, Турция Румъния, Гърция, Полша, Португалия, Словакия, Литва, Индия, Колумбия. \r\nНаградата, която Ансамбъл „Пирин“ получи, е поредното признание за таланта и професионализма на родните творци.", "date": "2019.04.15", "title": "Прием за ансамбъл \"Пирин\""}
{"url": "https://standartnews.com/regionalni/den-na-otvorenite-vrati-v-sda-v-tutrakan-389699.html", "text": "С ден на отворените врати отбелязва 140-годишнината от приемането на Търновската конституция районният съд в Тутракан. \r\nПрез целия ден на 15 април залите и канцелариите на съдилището са отворени за посещения. Гражданите могат да се запознаят с работата на административните звена в съда, с организацията на работа в тях и с различните процедури, от които е сътавено съдопроизводството в България. Денят на отворените врати ще завърши  с тържествена церемония по награждаване на участниците в конкурса за есе \"140 години демократична Търновска конституция\". Той е  съвместна инициатива на Гражданския съвет \"Заедно\" и на районния съв в Тутракан. \r\nСъбитието е част от календара на ВСС, свързан с комуникационната стратегия на съдебната власт за периода 2016-2020 година, съобщават от районната магистратура в крайдунавския град.  ", "date": "2019.04.15", "title": "Ден на отворените врати в съда в Тутракан"}
{"url": "https://standartnews.com/regionalni/enoti-napadnakha-pelikanite-v-srebrna-389701.html", "text": "Хищници са навлезли в територията на птичата колония от къдроглави пеликани в резервата „Сребърна“. Системата за видеонаблюдение на РИОСВ в Русе е регистрирала  нашествие на еноти, които са нападнали  гнездата на очакващите потомство птици. \r\nУплашените родителски двойки, чиито пилета още не са излюпени, са напуснали гнездата си и са се преместили на североизток от наколните платформи, монтирани край езерото. Пеликаните, които вече имат малки, са останали при потомството си въпреки опасностите, сочи  наблюдението. На този етап не може да се направи оценка на щетите в птичата колония, защото появата на  хора около гнездата ще обезпокои допълнително птиците в размножителния им период, обясняват експертите. Появата на диви животни, в т.ч. и на хищници, в територията на пеликаните не е прецедент. За да се пази защитеният вид от посегателства, около наколните платформи е монтиран електропастир. Ловци от региона ще организират подборен отстрел на енотите, чийто лов у нас не е забранен. От няколко дни край езерото в биосферния  резерват „Сребърна“ са се появили и розови  пеликани. Дали те ще се заселят за постоянно   близо до къдроглавите си събратя още не е ясно, съобщават от екоинспекцията в Русе.  ", "date": "2019.04.15", "title": "Еноти нападнаха пеликаните в Сребърна"}
{"url": "https://standartnews.com/regionalni/detsa-ot-tsnst-uchastvakha-v-sporten-praznik-proletni-igri-389698.html", "text": "Малчугани от Центъра за настаняване от семеен тип за деца без увреждания в Благоевград взеха участие в спортен празник „Пролетни игри“. \r\nПроявата е организирана от студенти от АУБ и членове на \"Клуб за по-добро общество\" към университета и се проведе в спортната база на АУБ. Студентите, заедно с децата, участваха в спортно-състезателни и образователни игри като \"Търсачи на съкровище\", щафетни игри, игри с топка и др. Спортният празник достави много радост и забавление на децата. В края на празника те бяха поздравени от организаторите за отличното им представяне и получиха като награда лакомства.", "date": "2019.04.15", "title": "Деца от ЦНСТ участваха в спортен празник „Пролетни игри“"}
{"url": "https://standartnews.com/sport/nevi-ostavikh-si-srtseto-v-sofiya-389719.html", "text": "Невяна Владинова използва своя профил в Инстаграм, за да благодари за подкрепата към нея по време на Световната купа в София. За съжаление Неви направи грешки в съчетанията си и остана извън медалите. Тя обаче обеща, че няма да \"спра да се бори\" и че ще покаже, че може \"много повече\". \"Трудно ми е да си събера мислите в момента. А и едва ли бих ги побрала в няколко реда. Не знам как да се отблагодаря за всичката подкрепа, вяра и любов която получавам от най-близките си, приятелите си, треньорите си, познати и непознати. Разбира се, че винаги искаме да печелим медали и всъщност това е спорта, но това е нещо много по-силно, нещо което не ми дава да спра да се боря! Отново оставих сърцето си на килима, но Световната купа в София не беше моето състезание, защото наистина мога много повече и вярвам, че ще го покажа. #продължаваменапред\", написа тя.", "date": "2019.04.15", "title": "Неви: Оставих си сърцето в София"}
{"url": "https://standartnews.com/regionalni/natsionalno-sstezanie-za-digitalni-talanti-it-znayko-389704.html", "text": "Десетото юбилейно издание на Националното състезание „IT-Знайко“ за ученици в начална училищна възраст приключи успешно за състезателите от VIII СУ „Арсени Костенцев“ в Благоевград. За поредна година учениците от Осмо СУ, първото иновативно училище в община Благоевград, показаха отлична подготовка и заеха три първи места в петте категории за компютърни таланти. Национални шампиони станаха Асен Точев от първи клас, Николета Ханджийска от втори клас и Рафаил Пириллис от четвърти клас, който се състезава в категория „програмист“. Второ място завоюва Мария Пириллис от втори клас, а трето място - Дара Тошева от първи клас. Специални награди получиха: за сюжет Костадин Везенков – първи клас и Илиана Чолева от втори клас, а за техническа сложност - Катерина Христова от първи клас. На импровизирано тържество, на което присъстваха представители на РУО, учители и родители, директорът на училището Сергей Биров поздрави всички участници в заключителния етап на състезанието и ги награди с компютърни аксесоари. \r\n     \r\nУспехите в областта на информационните технологии показват, че в Благоевград растат знаещи и можещи ученици, обучавани от добре подготвени учители, които от най-ранна възраст формират у подрастващите дигитални компетентности и ги подготвят за бъдещата им социална и професионална реализация.", "date": "2019.04.15", "title": "Национално състезание за дигитални таланти \"IT-Знайко“"}
{"url": "https://www.standartnews.com/sport/chelsi-ne-sprya-livrpul-za-prvoto-myasto-389657.html", "text": "Ливърпул да победи с 2:0 вкъщи Челси в дербито на 34-ия кръг във Висшата лига и си въран първото място. След много надлъгване преди почивката гол нямаше. Садио Мане откри резултата в 51-ата минута. В 53-ата Мохамед Салах се разписа от дистанция за крайното 2:0. Ливърпул води с 85 т, пред Ман.Сити - 83 (мач по-малко). Днес Арсенал е гост на Уотфорд в последния мач от кръга. ", "date": "2019.04.15", "title": "Челси не спря Ливърпул за първото място"}
{"url": "https://standartnews.com/biznes/trsim-srbi-i-ungartsi-da-investirat-v-belene-389711.html", "text": "Фирми от Сърбия и Унгария може да проявят интерес да инвестират в изграждането на втората българска атомна електроцентрала в Белене. Заявления за участие на стратегически инвеститори ще се приемат от началото на май. Това съобщи днес енергийният министър Теменужка Петкова при участието си в международния форум „Атомекспо“, който се провежда в руския курорт Сочи.  „Процедурата за избор на стратегически инвеститор стартира, но официалният срок за подаване на заявление започва да тече от датата на публикуване на поканата в официален вестник на Европейския съюз. Очакваме тя да бъде публикувана в началото на месец май и срокът е 90 дни“, отбеляза министърът. „Възможността за реализация на проекта АЕЦ „Белене“ ние разглеждаме като проект, който ще има регионално значение. Поради тази причина ще проведем среща и с колегата от Сърбия, за да можем да видим каква е възможността евентуално сръбски компании да участват като страни по договори за изкупуване на електрическа енергия или под друга форма“, каза още Петкова. Унгарски компании имат също интерес към АЕЦ „Белене“, каза в Сочи изпълнителният директор на НЕК Петър Илиев. Той отказа подробности с аргумента, че ще се срещне с тях през следващата седмица: „Проявиха интерес, ходиха на площадката на „Белене“ и другата седмица имаме среща с тях за въпроси към нас по процедурата“. В рамките на форума в Сочи Теменужка Петкова ще има срещи с компаниите, които до този момент са проявили интерес към АЕЦ „Белене“ - руската „Росатом“, френската „Фраматом“ и американската „Дженерал Електрик“. Тя ще се срещне и с министъра на иновациите на Сърбия Ненад Попович. Очаква се по време на събитието, което тази година е под мотото „Ядрените технологии за по-добър живот“, да се обсъди приноса на атомната енергия към борбата с климатичните промени, както и значението на ядрените технологии за развитието на различни сектори от публичния живот. В дискусиите освен фирмите от бранша, ще участват финансови институции и представители на Международната агенция за атомна енергия, на Световната ядрена асоциация и на Световния енергиен съвет. Теменужка Петкова е придружавана от ръководителите на Българския енергиен холдинг, НЕК, АЕЦ „Козлодуй“ и Агенцията за ядрено регулиране. Предвижда се в рамките на форума те да имат отделни срещи с представители на компаниите, които проявяват интерес да участват в построяването на АЕЦ „Белене“ и да бъдат стратегически инвеститор на проекта. В момента в света се строят 55 нови атомни реактори, като 9 от тях са в страни, които досега не са развивали ядрена енергетика, посочи директорът на Световната ядрена асоциация Агнета Ризинг на откриването на „Атомекспо“. Според Ризинг атомната енергетика е втората по чистота енергия след тази, която се произвежда от вода. Ядрената промишленост си е поставила за цел да постигне заложеното в плана Хармония на Световната ядрена асоциация, който предвижда до 2050-та година 25 процента от електроенергията в света да е произведен от атомни реактори. Това означава, че строителството на ядрени централи трябва да се утрои, посочи Агнета Ризинг. От своя страна генералният директор руската държавна корпорация „Росатом“, която е съорганизатор на събитието, Алексей Лихачов посочи, че на днешния форум присъстват представители от 74 държави.", "date": "2019.04.15", "title": "Търсим сърби и унгарци да инвестират в „Белене“"}
{"url": "https://www.standartnews.com/sport/pochina-legendata-na-levski-sasho-kostov-389673.html", "text": "Големият български футболист Александър Костов ни напусна на 81-годишна възраст. Легендата на Левски е роден на 2 март 1938 г. и прекарва цялата си кариера при \"сините\", с изключение на един сезон в Ботев (Пловдив). За Левски има общо 417 мача, в които бележи 97 гола; трикратен шампион на страната и петкратен носител на Купата на България. За националния отбор Костов има седем мача и един гол и участва на световните първенства в Чили през 1962 г. и в Англия през 1966 г. След края на кариерата си става треньор. Работи като асистент на Васил Спасов – Валяка, Димитър Дойчинов и Иван Вуцов в Левски. Бил е начело на Хасково и за пръв път вкарва отбора в „А“ група през 1980 г. После е треньор в Кипър, Тунис и Индонезия. \r\nДо последния си ден беше селекционер в ДЮШ на Левски. \"Стандарт\" изказва съболезнования на семейството на Сашо Костов!", "date": "2019.04.15", "title": "Почина легендата на Левски Сашо Костов"}
{"url": "https://www.standartnews.com/sport/grisho-se-izkachva-v-svetovnata-ranglista-389680.html", "text": "Водещият български тенисист Григор Димитров се изкачи с едно място в новата световна ранглиста. В публикуваната днес класация Димитров вече е 28-и. Причината за това е пропадането на Ришар Гаске. Тази седмица Димитров продължава участието си в турнира на клей от сериите Мастърс 1000 в Монте Карло. Вчера той победи Матео Беретини в I кргъг. Димитров има да защитава 360 точки в Монте Карло за полуфинала в Княжеството през 2018 г. За класирането си за втория кръг Григор си осигури 45 точки. Днес българинът и Стан Вавринка (Швейцария) ще играят на двойки срещу Хенри Континен и Джон Пиърс. Втората ни ракета Димитър Кузманов е 324-и в класацията на АТР,  Александър Лазов е 476-и, а Александър Лазаров  е 483-и. Водач продължава да е Новак Джокович, пред Рафаел Надал и Александер Зверев. Най-добрата ни тенисистка Виктория Томова отстъпи една позиция до 151-ата в новата световна ранглиста при дамите. Сесил Каратанчева е 196-а, Изабела Шиникова е под №218, а Елица Костова е на 250-о място. Водачка продължава да е Наоми Осака, пред Симона Халеп и Петра Квитова.  ", "date": "2019.04.15", "title": "Гришо се изкачва в Световната ранглиста"}
{"url": "https://www.standartnews.com/sport/sportt-po-tv-za-15-april-389691.html", "text": "17,50 Спорт тото 17,30 Футбол, България, Втора лига: Арда - Монтана (пряко) 20,00 Футбол, България, Първа лига: Витоша - Етър (пряко) 18,30 Волейбол, България, Суперлига, плейоф: Хебър - Нефтохимик (пряко) 22,00 Футбол, Англия, Висша лига: Уотфорд - Арсенал (пряко) 12,00; 14,00; 16,00 и 18,00 Тенис: ATP 1000 Монте Карло (пряко) 12,00; 14,00; 16,00 и 18,00 Тенис: ATP 1000 Монте Карло (пряко) 21,30 Баскетбол, Еврокъп: Валенсия - Алба Берлин (пряко) 21,30 Футбол, Италия, Серия А: Аталанта - Емполи (пряко) 22,00 Футбол, Испания, Ла Лига: Леганес - Реал М (пряко) 21,15 \"Спорт в обектива\" 20,00 УЕФА Шампионска лига - магазинно предаване 19,00 Плуване: Северен тур в Стокхолм, четвърти ден (пряко)", "date": "2019.04.15", "title": "Спортът по тв за 15 април"}
{"url": "https://www.standartnews.com/sport/bivsh-trenor-na-vereya-zaplashen-ot-pozhiznena-diskvalifikatsiya-389695.html", "text": "Доскорошният треньор на Верея Олександър Севидов може да бъде получи пожизнена дисквалификация от футбола заради участие в манипулиране на мачове, пишат украинските медии. 49-годишният специалист ще получи сериозното наказание заради участието си в скандала с черното тото покрай украинския Суми. Във времето, в което клубът е уговарял своите мачове, Севидов е работил като консултант на треньора на клуба. Твърди се, че заедно с президента на Суми Ростислав Козар са подкупвали съдии и съперникови футболисти, а след това са правили залози на мачовете на отбора. \r\nКакто е известно, Олександър Севидов пое Верея на 17 януари. Украинецът остана начело на заралии до 26 март, когато клубната управа махна него, асистента му Александър Мартинюк и 12 играчи.", "date": "2019.04.15", "title": "Бивш треньор на Верея заплашен от пожизнена дисквалификация"}
{"url": "https://standartnews.com/regionalni/kmett-atanas-kambitov-posreshchna-taekuondistite-ot-folkn-389708.html", "text": "Кметът д-р Атанас Камбитов посрещна таекуондистите от клуб „Фолкън“, взели участие в Европейското първенство в Римини и им връчи почетни грамоти за принос към развитието на спорта. „Гордеем се с Вас! Като градоначалник ви поздравявам и от името на благоевградчани. Бъдете все така успешни, живи и здрави.“, каза кметът д-р Атанас Камбитов. В делегацията бе и вицепрезидентът на световната федерация по Таекуон-до ITF и председател на УС на БФТ ITF Марио Богданов. Треньори на шампионите в Европейското първенство бяха корейският майстор по бойни спортове Ким Унг Чол, Тодор Козладеров, Николай Кехайов, Иво Иванов.", "date": "2019.04.15", "title": "Кметът Атанас Камбитов посрещна таекуондистите от „Фолкън“"}
{"url": "https://standartnews.com/kultura/ariana-grande-zavladya-coachella-389706.html", "text": "Ариана Гранде беше един от водещите изпълнители по време на първия уикенд на музикалния фестивал Coachella в Калифорния. Певицата завладя сърцата на над 200 хиляди фена и събра на една сцена колегите си Ники Минаж и Пи Диди. Голямата изненада бе, че музикантите от групата Ен Синк се появиха в почти пълен състав. На фестивалната сцена се качиха Джейси Часез, Джоуи Фатоун, Ланс Бас и Крис Киркпатрик и заедно с 25-годишната носителка на „Грами“ изпълниха хитовото си парче „Tearin’ Up My Heart“. Джъстин Тимбърлейк не се включи в сбирката, тъй като самостоятелното му турне „Man of the Woods“ още не беше приключило през уикенда. „Това е истинска мечта за нас. Благодаря ви, че сте тук“, заяви Джейси след края на изпълнението им пред публиката, изкупила всички билети за фестивала.", "date": "2019.04.15", "title": "Ариана Гранде завладя Coachella"}
{"url": "https://standartnews.com/regionalni/kambitov-mozhem-da-vrnem-platenite-zavisheni-dantsi-za-vtoro-zhilishche-389716.html", "text": "Община Благоевград има готовност веднага да върне платените от граждани по-високи данъци за жилищни имоти, които не са им основно жилище. Това каза днес на пресконференция кметът на община Благоевград д-р Атанас Камбитов. Възстановяването на сумите обаче може да се случи, ако решението на Конституционния съд, което отмени този данък, влезе в сила със задна дата. „Това решение в момента няма сила с обратно действие, т.е. на хората, които до момента са си платили по-високия данък, сумата не може да бъде възстановена. Ако обаче Законодателят реши и върне с обратна дата решението, тогава ние имаме готовността да възстановим парите. Ще направя предложение до Народното събрание за такава възможност, за да има справедливост. Вече съм провел разговори в тази посока с депутати”, уточни кметът Камбитов. Той припомни, че до април общината е спазвала Закона, след като общинският съвет прие най-минималната възможна ставка върху жилищните имоти, които не са основно жилище на гражданите. В момента общинската администрация преизчислява какви данъци е трябвало да се платят по старите ставки, за да се знае точната разлика. Става въпрос за по-малко от 100 000 лева, което няма да рефлектира сериозно върху бюджета на общината.", "date": "2019.04.15", "title": "Камбитов: Можем да върнем платените завишени данъци за второ жилище"}
{"url": "https://standartnews.com/regionalni/kmett-na-blagoevgrad-shche-otkrie-remontiranata-ulitsa-maritsa-389720.html", "text": "Кметът на Благоевград д-р Атанас Камбитов  официално ще открие ремонтираната улица „Марица“ в Благоевград на 16 април от 11 часа. Обектът е част от мащабния проект „Благоустрояване на градската среда”, който се осъществява с финансовата подкрепа на \r\nОперативна програма „Региони в растеж” 2014-2020 г. (ОПРР), съфинансирана от Европейския съюз чрез Европейския фонд за регионално развитие. \r\n    \r\nПроектът стартира на 18 ноември 2016 г. със сключения между Община Благоевград и Управляващия орган на ОПРР Договор за предоставяне на безвъзмездна финансова помощ.  ", "date": "2019.04.15", "title": "Кметът на Благоевград ще открие ремонтираната улица „Марица“"}
{"url": "https://standartnews.com/regionalni/kambitov-izplnyavame-proekti-po-oprr-i-opos-za-nad-85-mlnleva-389718.html", "text": "Над 37 млн. лева е стойността на проектите, които се изпълняват в Благоевград по ОП „Региони в растеж 2014-2020“. По ОП „Околна среда“ те възлизат на над 48 млн. лева. Това стана ясно на пресконференция на кмета д-р Атанас Камбитов. Сред обектите, по които в момента се работи, са социалните жилища в града. В момента те се дооборудват като дейностите ще бъдат завършени в срок. Кметът поясни, че се подготвят сериозни промени в Наредбата за настаняване в общинските жилища. „Не може хора, които не изпълняват задълженията си, децата им не посещават училище, ползват социални помощи, да получават и жилища. Разбира се, няма да допуснем дискриминационни елементи. Заедно с трите сгради, които завършваме в момента, в Благоевград ще има близо 800 общински жилища. Това е сериозен фонд, с какъвто разполагат малко общини в България. Смятам, че изпълняваме социалния си ангажимент“, каза Камбитов. \r\n  \r\nТой акцентира и върху ремонтните дейности в IV микрорайон. „В момента сме на финала, улиците в района са готови. Остава да асфалтираме само  една част от ул. „Ветрен“. Подпорната стена също е изградена. Предстои и облагородяване“, поясни кметът Камбитов. Относно проекта „Образователна инфраструктура“ той подчерта, че в момента се извършват ремонтни дейности в сградата на Национална хуманитарна гимназия. За V СУ „Георги Измирлиев“ също има сключен договор и избран изпълнител. Там работата ще стартира всеки момент. За III ОУ „Димитър Талев“ втора поредна процедура няма избран изпълнител. Ако се наложи, ще преминем към пряко договаряне, така че да спазим сроковете. Най-същественият проблем е съчетаването на строителните дейности с учебния процес. Именно затова съм разпоредил на изпълнителите да извършат дейности, които няма да пречат на учениците и учителите, а след като излязат ваканция, ще започне усилена работа. В този проект е и преизграждане на ДГ „Вечерница“. Проектът е готов и в момента се съгласува. Предстои да направим и първата копка“, каза още Камбитов. Срокът за приключване на дейностите по „Образователна инфраструктура“ е 19 февруари 2020 година. \r\n  \r\nТой поясни, че утре ще бъдат открити два обекта – ремонтираната улица „Марица“ и изградените велоалеи по проект „Благоустрояване на градската среда.", "date": "2019.04.15", "title": "Камбитов: Изпълняваме проекти по ОПРР и ОПОС за над 85 млн.лева"}
{"url": "https://standartnews.com/regionalni/startira-vtori-etap-na-proekta-za-vidonablyudenie-v-blagoevgrad-389714.html", "text": "От началото на месец април се работи по втори етап от проекта за видонаблюдение в Благоевград. „Камери се поставят в централната градска част и на по-важните пътни артерии”, заяви днес на пресконференция кметът на общината д-р Атанас Камбитов. Той уточни, че се водят разговори с ръководството на ОД на МВР в града за осигуряването на необходимите щатни бройки и на помещение, в което ще бъде разположен центърът за наблюдение. По време на първия етап по изграждането на цялостно видеонаблюдение бяха обхванати районите край детските градини и училищата, които бяха приоритет за общинското ръководство. То ще бъде реализирано на три етапа, а целта е да бъде постигната по-голяма сигурност за жителите и гостите на града. Системата за видеонаблюдение отговаря на най-високите изисквания. Тя е с максимален брой функции и има възможност за проследяване на регистрационни номера, които ще се снемат при нарушение или ПТП, както и възможност за управление в кризисни ситуации.  ", "date": "2019.04.15", "title": "Стартира втори етап на проекта за видонаблюдение в Благоевград"}
{"url": "https://www.standartnews.com/sport/kralev-brzo-priemane-na-zakona-za-futbolnoto-khuligantsvo-389709.html", "text": "Министър Красен Кралев коментира в сутрешния блок на bTV, че инзидентите от дербито Левски-Лудогорец, което се игра в неделя, показват, че в България от години има проблем с футболното хулиганство, който трябва да бъде решен.  По думите му, законът срещу футболното хулиганство, който депутатите подготвят в парламента, трябва  да влезе максимално бързо в сила. “Нашите специалисти от Национална спортна база са разработили един софтуер за лицево разпознаване”, коментира Кралев и обясни, че софтуерът е толкова добър, че към него проявяват интерес както от МВР, така и  от страна на Гърция и Кипър, където е бил представен на спортно изложение преди дни.  “Надявам, че чрез този софтуер много лесно ще се идентифицират провокаторите по стадионите. Имам големи очаквания към закона срещу футболното хулиганство. Когато стадионите се оборудват с необходимата апаратура и камери и има работеща законодателна рамка за борба с футболните хулигани, резултати ще има”, категоричен бе Красен Кралев. По думите му, докато дойде време да домакинстваме Европейско или Световно първенство по футбол, тези проблеми ще  бъдат разрешени. Относно мача Левски-Лудогорец спортният министър заяви, че е имало провокация и съответната санкция - жълт картон.  По думите му, вероятно и ПФК Левски ще понесе наказание. “Дисциплинарната комисия показва, че досега мери еднакво в такива случаи. Въпреки че Моци е провокирал подобна реакция, не би трябвало толкова емоционално феновете да подхождат, но знаете в края на мача вече адреналинът е малко в повече”, каза Кралев. По думите му, МВР и за в бъдеще трябва да има важна роля в охраняването на футболните срещи и това е записано в новия закон за хулиганство. За срещата между спортните министри на Гърция, Румъния, Сърбия и България в Солун Красен Кралев обясни, че чрез подписания Меморандум е положено реалното начало на процеса за обща кандидатура за домакинство  на голямо футболно първенство. “Още няма издигната кандидатура, но за първи път се подписва официален документ, който изразява намеренията на четирите държави да кандидатстват заедно за световно и европейско първенство. Ние сме наясно с всички предизвикателства и обема от работа, който трябва да свършим. Нашата работа е да анализираме внимателно възможностите на тези държави и да препоръчаме на нашите правителства вариант, който е възможно да реализираме”, каза той. Министър Кралев допълни, че неговото лично виждане, което смята, че се споделя от колегите му министри, е че по-подходящата кандидатура е за домакинство на Европейско първенство по футбол.  Той обясни, че разликата в изискванията за двете първенства са големи  и коментира, че за домакинство на Световно първенство са нужни 16 стадиона в четирите държави, а за Европейско  - 10. “За Световното трябва да имаме един стадион с капацитет 80 хил, два с капацитет по 60 хил и 13 стадиона с капацитет 40 000 души. За европейското трябва да изградим един  стадион с капацитет 60 хиляди души, два за 50 хиляди души, три за 40 хиляди, и четири по 30 хил. души. Важно е какво наследство оставяш и дали тези стадиони ще се използват след първенствата – това е и основен критерий и според ФИФА и УЕФА”,  каза Красен Кралев и изтъкна, че България няма намерение да изгражда стадиони с капацитет над 40 000 души. По думите му, той ще настоява да имаме два стадиона с влагане на възможно най-ниската възможна инвестиция. “Можем да изградим два стадиона с капацитет 30 хиляди души и един за 40 хил. – това може да е новият Национален стадион в София”, каза той. Според спортния министър е много важно новоизградените стадиони да се използват от футболните отбори по места и трябва да има такава уговорка преди да започне да се строи. “Няма как да построим стадион, а пък местните отбори да играят на друг терен”, подчерта Красен Кралев. Относно новия стадион на ЦСКА в Борисовата градина Кралев коментира: “Водили сме разговори, ние сме плътно зад тях за този проект. Водил съм разговори и с Община София. На сегашния терен на стадиона може в рамките на тези очертания да се вдигне нов стадион. Ще има проблем с паркирането, но мисля, че Общината предвижда в близост до парка да бъде направен паркинг, който стадионът ще може да използва. Аз съм оптимист, защото пак повтарям, тези съоръжения, които са стари, трябва да се съборят. На тяхно място трябва да се изградят нови. Не виждам пречка – нито е високо строителство, нито ще застраши зелената площ. Аз мисля, че трябва да вървим в тази посока”. Министър Кралев коментира европейския шампион по щанги Божидар Андреев с думите, че наблюдава развитието му откакто е станал министър и победите му са очаквани. “Това е  един изключително талантлив български спортист, който още на предните младежки олимпийски игри доказа, че може да бъде част от световния елит”. Красен Кралев заяви, че Министерство на младежта и спорта не разполага с жилища, които да дава на спортисти. Това е решение на Общините. Спортният министър обясни, че в основата на противоречието между треньора на Божидар и федерацията не стои само апартаментът: “Конфликтът възникна през 2016 г., когато Федерацията искаше Божидар да води централизирана подготовка, както всички останали. Той и неговият треньора искаха да му се плати сума за подготовка и те отделно да си я водят. Когато има такова принципно решение на федерацията, всички се готвят централизирано, а не по клубовете. Това трябва да се спазва. Представете си каква щеше да бъде дисциплината и реакцията на останалите спортисти, ако се направи такъв прецедент. В този случай трябваше да се уважи решението на федерацията”.  Според Кралев този проблем вече е решен:”През лятото Божидар започна да води централизирана подготовка с останалите. През другото време треньорът му ръководеше неговата подготовка, както всички останали правят. Веднага дойде резултат с титлата. Мисля, че още през есента той беше на много малко от спечелването на медал от световното първенство. Божидар е много силен и аз мисля, че има шанс за медал на Олимпиадата”. Относно спортните успехи: “Много съм доволен от начина, по който започна тази година. Никога не сме започвали толкова силно. Обикновено знаете, че годишно имаме при мъжете по един медал от световно. Сега започнахме със сребърен медал от СП на Владо Илиев. Имаме Европейска титла в зала в тласкането на гюле. Имаме европейска титла в биатлона на Красимир Анев. На европейското по борба отново затвърдихме силното представяне. Бях там през цялото време. Дълбоко вярвам, че имаме много по-голям потенциал, отколкото този, който реализирахме. Защото имаме един дебютант като Миглена Селишка на първенство от такъв ранг, която веднага се класира за финала и спечели сребърен медал. Секунди преди края водеше в резултата и можеше да вземе титла. В женската борба и при класиците може да сме спокойни. В художествената гимнастика  ансамбълът ни спечели злато в многобоя, сребро на 3 обръча и 2 чифта бухалки. Катрин Тасева взе бронз в многобоя и още 3 медала на отделните уреди. От години художествената ни гимнастика е на ниво и тези успехи не са изненада. Ивет Горанова взе бронзов медал от европейско първенство по карате”.", "date": "2019.04.15", "title": "Кралев: Бързо приемане на закона за футболното хулигантсво"}
{"url": "https://www.standartnews.com/sport/taygr-uuds-s-unikalna-pobeda-v-golfa-389694.html", "text": "Легендата в голфа и бивш №1 Тайгър Уудс спечели след драматичен финал турнира \"Мастърс\" в Огъста. Американецът победи в най-престижното състезание с минус 13 удара. Той изпревари с по един сънародниците си Дъстин Джонсън, Зандър Шофеле и Бруукс Кьопка. На последната, 18-а дупка, Уудс завърши с два удара под пара и така стигна до успеха, въпреки че преди нея изоставаше. За 46-годишния Уудс това е пета титла в Огъста и общо 15-а в мейджър турнирите, но първа след 2008-а. \r\n„Малко съм пресипнал от виковете след победата. Когато вкарах топката в 18-ата дупка, не разбрах веднага какво точно съм направил. Децата ми бяха тук, така че направих пълен цикъл. Баща ми беше в Огъста през 1997 г., а ето ме сега мене тук с две деца“, заяви Тайгър след успеха. фото ЕПА/БГНЕС", "date": "2019.04.15", "title": "Тайгър Уудс с уникална победа в голфа"}
{"url": "https://www.standartnews.com/sport/khebr-i-neftokhimik-zapochvat-dnes-bitkata-za-titlata-389705.html", "text": "Днес стартира битката за титлата в Суперлигата по волейбол при мъжете. Във финалната серия ще играят Хебър (Пазарджкик) и Нефтохимик 2010 (Бургас). Играе се до 3 победи от 5 мача. Отборът на Хебър е домакин в първите срещи (15 и 16 април). И двата мача са от 18:30 ч. в зала „Васил Левски“.  Реваншите са на 22 и 23 април в зала „Младост“ в Бургас. Ако се стигне до пети решителен двубой, той е насрочен за 26 април. Хебър завърши първи в редовния сезон, а през януари в Пазарджик победи Нефтохимик с 3:2 във финала за Купата на България.", "date": "2019.04.15", "title": "Хебър и Нефтохимик започват днес битката за титлата"}
{"url": "https://www.standartnews.com/sport/yasen-e-vtoriyat-spernik-na-grisho-v-monte-karlo-389712.html", "text": "Преди малко стана известен съперникът на Григор Димитров за втория кръг от турнира на клей от Мастърс 1000 в Монте Карло. Българинът ще играе с Ян-Ленард Щруф (Гер), който изненада неприятно поставения под №15 Денис Шаповалов (Кан) и го победи навръх рожденния му ден с 5:7, 6:3, 6:1. Немският тенисист в момента е на рекордното за него 44-о място в световната ранглиста. Димитров и Щруф имат до момента по една победа на ниво АТР. Гришо победи немеца през 2013-а в Стокхолм, а преди 2 години именно в Монте Карло загуби след 6:4, 3:6, 2:6. В момента Димитров и Стан Вавринка играят на двойки срещу Хенри Контитен и Джон Пеерс.", "date": "2019.04.15", "title": "Ясен е вторият съперник на Гришо в Монте Карло"}
{"url": "https://www.standartnews.com/sport/prochukhme-se-po-tsyal-svyat-s-iztsepkata-na-derbito-video-389713.html", "text": "Дербито на 29-ия кръг на Първа лига между тимовете на Левски и Лудогорец завърши с успех на шампионите с 2:0. След втория гол бранителят на \"зелените\" Козмин Моци изрази радостта си пред феновете на Левски, а това провокира реакцията им. \r\n​Един от феновете реши да пробва здравината на покрива на плексигласовия тунел на Националния стадион \"Васил Левски\" като той не издържа, а фенът пропадна. Видеото обиколи цял свят, а редица медии и фенове се дивят на постъпката на българския привърженик.", "date": "2019.04.15", "title": "Прочухме се по цял свят с изцепката на дербито (ВИДЕО)"}
{"url": "https://www.standartnews.com/sport/nova-uspeshna-operatsiya-za-vlado-stoyanov-389717.html", "text": "Поредната и с надежда да бъде последна операция на коляното претърпя Владо Стоянов в Барселона. Вратарят на Лудоголец и националния отбор на България ще бъде обездвижен поне месец, след което ще му се направи нов преглед и едва след това започва раздвижването. Самата операция е продължила почти четири часа, като са поставени три антибиотика, за да се предотврати достъпа на каквато и да е бактерия в оперираното място. Лекарите са дали гаранция на вратаря, че ако няма нова инфекция, то това ще бъде последната му операция и вече ще започне да мисли за завръщане на терена. Стражът на Лудогорец се контузи на тренировка на националния отборана 21 март 2017 годинаапреди световната квалификация с Холандия. Вратарят на Лудогорец скъса патерално сухожилие на лявото коляно, заради което бе опериран спешно в Букурещ. Оказа се обаче, че там операцията е била извършена неправилно и се наложи нови интервенции. Само през тази година перничанинът направи две.", "date": "2019.04.15", "title": "Нова успешна операция за Владо Стоянов"}
{"url": "https://www.standartnews.com/sport/nevi-ostavikh-si-srtseto-v-sofiya-389719.html", "text": "Невяна Владинова използва своя профил в Инстаграм, за да благодари за подкрепата към нея по време на Световната купа в София. За съжаление Неви направи грешки в съчетанията си и остана извън медалите. Тя обаче обеща, че няма да \"спра да се бори\" и че ще покаже, че може \"много повече\". \"Трудно ми е да си събера мислите в момента. А и едва ли бих ги побрала в няколко реда. Не знам как да се отблагодаря за всичката подкрепа, вяра и любов която получавам от най-близките си, приятелите си, треньорите си, познати и непознати. Разбира се, че винаги искаме да печелим медали и всъщност това е спорта, но това е нещо много по-силно, нещо което не ми дава да спра да се боря! Отново оставих сърцето си на килима, но Световната купа в София не беше моето състезание, защото наистина мога много повече и вярвам, че ще го покажа. #продължаваменапред\", написа тя.", "date": "2019.04.15", "title": "Неви: Оставих си сърцето в София"}
{"url": "https://standartnews.com/svyat/borisov-mislite-mi-sa-s-vsichki-frantsuzi-389739.html", "text": "Мислите ми са с всички французи и с целия католически свят. Един от символите на Европа - катедралата “Нотр Дам”, гори!. Toва написа премиерът Бойко Борисов в личния си профил във фейсбук за пожара в парижката катедрала \"Нотр Дам\". Ужасно е да гледаш как 8 века история изчезват пред очите ти. Кураж на всички парижки пожарникари, които тази вечер полагат всички усилия да съхранят това богатство, написа още Борисов.", "date": "2019.04.15", "title": "Борисов: Мислите ми са с всички французи"}
{"url": "https://standartnews.com/regionalni/otkrivat-nova-velosipedna-aleya-v-blagoevgrad-389721.html", "text": "Кметът на Благоевград д-р Атанас Камбитов ще открие официално  във вторник по обяд велосипедна алея, свързваща бул. „Св. Димитър Солунски“,ул. „Даме Груев“, бул. „Васил Левски“, бул. „Св.св. Кирил и Методий“- до хотел Ален Мак“ и от улица „Марица“ до ул. „Иван Михайлов“.   \r\n  \r\nОбектът е част от проекта „Благоустрояване на градската среда“, осъществяващ се с финансовата подкрепа на Оперативна програма „Региони в растеж” 2014-2020 г. (ОПРР), съфинансирана от Европейския съюз чрез Европейския фонд за регионално развитие. \r\n    \r\nПроектът стартира на 18 ноември 2016 г. със сключения между Община Благоевград и Управляващия орган на ОПРР Договор за предоставяне на безвъзмездна финансова помощ.  ", "date": "2019.04.15", "title": "Откриват нова велосипедна алея в Благоевград"}
{"url": "https://standartnews.com/sport/chelsi-ne-sprya-livrpul-za-prvoto-myasto-389657.html", "text": "Ливърпул да победи с 2:0 вкъщи Челси в дербито на 34-ия кръг във Висшата лига и си въран първото място. След много надлъгване преди почивката гол нямаше. Садио Мане откри резултата в 51-ата минута. В 53-ата Мохамед Салах се разписа от дистанция за крайното 2:0. Ливърпул води с 85 т, пред Ман.Сити - 83 (мач по-малко). Днес Арсенал е гост на Уотфорд в последния мач от кръга. ", "date": "2019.04.15", "title": "Челси не спря Ливърпул за първото място"}
{"url": "https://standartnews.com/sport/pochina-legendata-na-levski-sasho-kostov-389673.html", "text": "Големият български футболист Александър Костов ни напусна на 81-годишна възраст. Легендата на Левски е роден на 2 март 1938 г. и прекарва цялата си кариера при \"сините\", с изключение на един сезон в Ботев (Пловдив). За Левски има общо 417 мача, в които бележи 97 гола; трикратен шампион на страната и петкратен носител на Купата на България. За националния отбор Костов има седем мача и един гол и участва на световните първенства в Чили през 1962 г. и в Англия през 1966 г. След края на кариерата си става треньор. Работи като асистент на Васил Спасов – Валяка, Димитър Дойчинов и Иван Вуцов в Левски. Бил е начело на Хасково и за пръв път вкарва отбора в „А“ група през 1980 г. После е треньор в Кипър, Тунис и Индонезия. \r\nДо последния си ден беше селекционер в ДЮШ на Левски. \"Стандарт\" изказва съболезнования на семейството на Сашо Костов!", "date": "2019.04.15", "title": "Почина легендата на Левски Сашо Костов"}
{"url": "https://standartnews.com/svyat/izvazhdat-yadreno-gorivo-ot-fukushima-389669.html", "text": "Операторът на японската атомна централа \"Фукушима\" в понеделник започна изваждането на атомно гориво от сграда, в която се намира един от реакторите, които се стопиха през 2011 г. Това ще бъде първият път, когато чрез деликатна операция операторът на Фукушима ТЕПКО ще извади гориво от централата, предаде АФП, цитирана от \"Фокус\". Работници от ТЕЛКО дистанционно извършват операция за премахване на горива на 3-и блок на атомната електроцентрала Фукушима Снимка: АР/БТА Поради високите нива на радиация, техниците използват дистанционно контролирано оборудване, за да извадят горивото от \"резервоар за съхранение\" вътре в сградата. Според ТЕПКО ще са необходими около две години, за да се премахнат 566 единици ядрено гориво, повечето от които вече са изразходвани. Инженерите се нуждаеха от време, за да изчистят отломките от земетресението в сградата, докато преодоляват различни други технически предизвикателства, заяви говорителят на ТЕПКО Юка Мацубара. \"Трябваше да действаме внимателно (за да премахнем отломките) и трябваше да предприемем мерки, тъй като прахът щеше да се издигне и да се увеличат радиационните нива\", каза тя. Японският премиер Шиндзо Абе посети вчера атомната електроцентрала Фукушима, където преди осем години след земетресения и цунами се стигна до разтопяване на активната зона на реакторите. Целта на визитата на Абе бе да се насочи вниманието към възстановяването на района и мерките за сигурност, които се взимат в момент, когато Япония се готви за домакинството на Олимпийските игри през 2020 г., предаде Асошиейтед прес, цитирана от БТА. Японският премиер Шиндзо Абе посети атомната електроцентрала Фукушима Снимка: АР/БТА Абе бе в авариралата централа и преди пет години. Сегашното му посещение се възприема и като опит за минимизиране на щетите от гафа, допуснат от министър Йошитака Сакурада от управляващата партия, който отговаряше за подготовката на Игрите и който подаде оставка заради реплика, сметната за обидна за хората, засегнати от силното земетресение през март 2011 г. и омаловажаваща усилията за възстановяване на района. На събитие за набиране на средства за депутат Сакурада се пошегува, че политическата кариера на депутата била \"по-важна\" от възстановяването на североизточния район, съобщи агенция Киодо. Абе веднага го отстрани от поста и се извини за думите му, а днес заяви: \"Политиката ни е всеки министър да е министър на възстановяването. Потвърждаваме ангажимента си да работим за възраждане на Фукушима и Североизточна Япония\". Абе посети и футболен комплекс, използван временно като оперативен център за справяне с ядрената авария. Вчера комплексът бе открит отново като спортно съоръжение.", "date": "2019.04.15", "title": "Изваждат ядрено гориво от \"Фукушима“"}
{"url": "https://standartnews.com/svyat/zashcho-bivshata-na-bezos-mu-prosti-30-mlrd-dolara-389727.html", "text": "Разводът на Джеф Безос -, най-богатият човек на света, бе една от най-обсъжданите теми през последните седмици. Но не защото 54-годишният Джеф се разделя с жена си по взаимно съгласие след 25-годишен брак и четири деца, макар че папарашки снимки издадоха връзката му с бившата тв водеща Лорън Санчес, а други източници твърдят, че двамата не живеят заедно далеч преди изневярата. Интересна е подялбата на 131 милиарда долара, на колкото се изчислява състоянието на семейството, според сп. \"Форбс\". Според законодателството в щата Вашингтон, където живеят двамата, съпругата може да получи 1/2 от активите на своя съпруг, придобити по време на съжителството им. Поделянето на тези активи би принудило Джеф Безос да продаде част от акциите си в Amazon (малко над 16%), което може да се отрази върху възможността му да контролира управлението. Вместо 65 млрд. долара, колкото е половината състояние, се очаква  тя да получи поне $35 млрд. и да запази 4% дял в \"Амазон\". Госпожа Безос обаче няма да има участие във \"Вашингтон пост\" и в \"Блу ориджин\" - компанията за космически полети. Джеф Безос остава със 75% дял в \"Амазон\", както и със своята част от дела от 16.3% който двамата притежаваха преди уреждането на развода. Но Маккензи му прехвърля всичките си права за гласуване при управлението на фирмата. \r\nПредишният най-скъп развод беше този на търговеца на произведения на изкуството Алек Уилдърстийн и съпругата му Джослин, припомня Би Би Си. През 1999 г. тя получи 3,4 млрд. долара - нищожна сума в сравнение с дела на Маккензи.  \r\n--------------------------  Тя обяви, че ще остави на съпруга си 75% от всичките активи на семейството. Нейният дял се равнява на 35,7 милиарда долара. Често Макензи оставаше в сянката на своя бивш съпруг. Тя обаче е един от първите служители в Amazon и доста успешен писател на романи, разказва Business Insider, цитирана от money.bg. Маккензи израства в Сан Франциско. За себе си казва, че е била срамежливо дете, което се затваряло в стаята си и е пишело \"странни истории\". Издава първата си книга \"The Book Worm\" /\"Книжният червей\"/ още на 6-годишна възраст. По-късно романът от 142 страници е изгубен при наводнение. След като завършва гимназия, младата авторка учи в частния колеж Hotchkiss. После се прехвърля в Принстън, където ходи на курсове по писане в жанра фантастика при носителката на Пулицър Тони Морисън. 87-годишната Морисън казва за Маккензи, че това е била най-добрата ученичка, която някога е имала. Докато е била в колежа, бившата съпруга на Безос е работила като сервитьорка, продавач в магазин за дрехи, помощник в ресторант, асистент в библиотека, бавачка, учителка и научен сътрудник на Тони Морисън. След като се дипломира, Маккензи си намира работа, със заплатата от която само да успява да си плаща сметките, докато пише романи. По-късно кандидатства във фирмата за управление на инвестиции DE Shaw. Нейният бъдещ съпруг Джеф Безос, който тогава е един от вицепрезидентите в инвестиционната компания, прави интервюто й за работа. \"Офисът ми беше точно до неговия и по цял ден слушах сладкия му смях. Как може да не се влюбиш в този смях?\", спомня си Маккензи в интервю за Vogue през 2013 г., цитирано от edna.bg.  По това време Джеф е знаел точно каква жена търси - \"находчива\" - а Маккензи се вписвала в това определение След време Маккензи го кани на обяд. Три месеца по-късно двамата са сгодени, а след още три месеца се женят.  Известно време след сватбата и двамата напускат работата си на Уолстрийт и се преместват в Сиатъл, където Джеф Безос отваря книжарница в интернет - началото на \"Амазон\".  \"Споделих на съпругата си, че искам да започна нещо ново и лудо, което сигурно няма да проработи, като повечето нови начинания. Никой от нас не знаеше какво ще последва, но тя се впусна в начинанието заедно с мен. Тя ми вдъхна кураж и ме подкрепи\", разкрива Безос в интервю през 2010 г. Първоначално двамата живеят в апартамент с една спалня в Сиатъл. Джеф работи денонощно над проекта си. Маккензи става счетоводител в новата компания и е един от първите служители. Приятелят на семейството Дени Хилис споделя пред Vogue, че Безос са толкова нормално и задружно семейство, че това чак изглежда ненормално. Те започват деня със здравословна закуска, а за да прекара повече време със семейството си, Джеф завочва всички съвещания рано сутрин. В края на деня милиардерът измива чиниите, което съпругата му харесва страшно много. \"Сигурен съм, че това е най-секси нещото, което съм правил\", казва Джеф. Джеф Безос казва за Маккензи, че по време на техни ваканции се събужда и я намира в банята да работи върху своите романи. Първият - \"The Testing of Luther Albright\", отнема на Маккензи 10 г., за да го завърши и през 2005 година й носи наградата America Book Award. \r\nСлед появата на първото дете за нея приоритет става семейството. След раждането на третото  тя се връща към писането. Имала собствен малък апартамент, където пишела докато не стане време да вземе децата си от училище. \r\nВ кариерата й на писател голяма роля има Джеф. Той е бил най-важният читател и критик за Маккензи. Джеф й помага да публикува в печатното подразделение на Amazon романа \"The Testing Luther Albright\" през 2005 г. Следващият роман \"Traps\", издаден през 2013 г., обаче не е отпечатан там. Сега романтичният период за семейство Безос е свършил, но както много разпадащи се двойки, които управляват общ бизнес или са изложени на масивно медийно внимание, и Безос използват модела за \"приятелски\" развод.  Запазването на близки отношения понякога наистина се случва, но има и друг фактор, който кара звездите да се старят да не вадят на показ мръсните ризи на половинките си - финансовият риск, пише webcafe. Наскоро Джеф и Маккензи Безос създадоха общ благотворителен фонд от 2 млрд. долара в подкрепа на организациите за защита на бездомните хора. Акционерите в Amazon също наблюдават с тревога новините около развода, защото потенциалните сътресения може се отразят тежко на собствените им финанси.  Някои медии в САЩ видяха и политически щрих зад историята на развода на Безос заради намесата на \"National Enquirer\", чийто главен изпълнителен директор Дейвид Пекър е близък с американския президент Доналд Тръмп. А Тръмп, от своя страна, е в открита война с Amazon от 2 г. насам. Компанията-майка на NE беше намесена в един от скандалите около президента, след като стана ясно, че е участвала в схема за разплащане с плеймейтката Карън Макдугъл в замяна на обещанието й да не разгласява своята секс-афера с Тръмп по време на предизборната кампания през 2016 г. Сега таблоидът твърди, че е следил Джеф Безос в продължение на 4 месеца на територията на 5 щата, за да докаже извънбрачната му връзка с Лорън Санчес. Това доведе до спекулации, че инвестирането на толкова сериозно внимание в личния живот на милиардера е било услуга в полза на Тръмп. Президентът на САЩ действително коментира развода на Безос с думите:  \r\n ", "date": "2019.04.15", "title": "Защо бившата на Безос му прости 30 млрд. долара"}
{"url": "https://standartnews.com/svyat/parizhkata-sveta-bogoroditsa-gori-389733.html", "text": "Пожар обхвана църквата \"Нотр Дам\" (Парижката Света Богородица, Notre Dame), съобщават френските власти и очевидци. Кадри в световните медии показват дим и пламъци, които се издигат от центъра на храма и се вият покрай двете кули. Според в. \"Фигаро\" пожарът е възникнал на скеле, издигнато от едната страна на катедралата, която е исторически паметник. Според източник от пожарникарите пожарът е възникнал в покривната част на храма, над чийто две кули сега се издига гъст дим. Обхванал е голяма част от покрива. Говорителят на \"Нотр Дам\" съобщи, че пожарът е възникнал в 18.50 часа местно време. Катедралата \"Нотр Дам\" или \"Света Богородица\" е един от символите на Париж. Тя е построена през 1163 – 1345 г. и е едно от най-великите постижения на готическата архитектура. Тук през 19 век е коронован за император Наполеон Първи. Катедралата има чудесен орган и съвършена акустика. Там всяка неделя в 17:30 часа се провеждат безплатни концерти. Катедралата побира 9000 души. Според източник от пожарникарите пожарът е възникнал в покривната част на храма, над чийто две кули сега се издига гъст дим.", "date": "2019.04.15", "title": "Парижката катедрала Нотр Дам гори!"}
{"url": "https://standartnews.com/sport/grisho-se-izkachva-v-svetovnata-ranglista-389680.html", "text": "Водещият български тенисист Григор Димитров се изкачи с едно място в новата световна ранглиста. В публикуваната днес класация Димитров вече е 28-и. Причината за това е пропадането на Ришар Гаске. Тази седмица Димитров продължава участието си в турнира на клей от сериите Мастърс 1000 в Монте Карло. Вчера той победи Матео Беретини в I кргъг. Димитров има да защитава 360 точки в Монте Карло за полуфинала в Княжеството през 2018 г. За класирането си за втория кръг Григор си осигури 45 точки. Днес българинът и Стан Вавринка (Швейцария) ще играят на двойки срещу Хенри Континен и Джон Пиърс. Втората ни ракета Димитър Кузманов е 324-и в класацията на АТР,  Александър Лазов е 476-и, а Александър Лазаров  е 483-и. Водач продължава да е Новак Джокович, пред Рафаел Надал и Александер Зверев. Най-добрата ни тенисистка Виктория Томова отстъпи една позиция до 151-ата в новата световна ранглиста при дамите. Сесил Каратанчева е 196-а, Изабела Шиникова е под №218, а Елица Костова е на 250-о място. Водачка продължава да е Наоми Осака, пред Симона Халеп и Петра Квитова.  ", "date": "2019.04.15", "title": "Гришо се изкачва в Световната ранглиста"}
{"url": "https://standartnews.com/svyat/strelata-na-notr-dam-se-sruti-ot-pozhara-389736.html", "text": "Кулата с форма на стрела на парижката катедрала \"Нотр Дам\" рухна под напора на пламъците, които обхванаха цялата горна част на храма. Малко преди кулата да рухне, след като беше обхваната цялата от пожара, говорителят на катедралата Андре Фино каза, че цялото скеле на катедралата гори. Според в. \"Фигаро\" част от горящия покрив също се е срутила. На място има много пожарникари с техника. Районът е отцепен Пожарът избухна в горната част на храма. Полицията казва, че причините засега са неизвестни, предаде Асошиейтед прес. Жертви няма.", "date": "2019.04.15", "title": "\"Стрелата\" на Нотр Дам се срути от пожара"}
{"url": "https://standartnews.com/svyat/makron-za-pozhara-tsyala-frantsiya-e-razstroena-389738.html", "text": "Френският президент Еманюел Макрон съобщи, че пътува към мястото на пожара. В Туитър той написа: \"Толкова съм тъжен да видя, че тази част от всички нас, е изгоряла напълно\" и допълни, че цялата нация е разстроена от случващото се и каза, че в мислите си е с всички католици и с всички французи, предаде Франс прес. Германският външен министър Хайко Маас каза, че пожарът в \"Нотр Дам\" е удар в сърцата на германците изрази подкрепа с Франция, предаде Франс прес. \"Обхванатата от пламъци \"Нотр Дам\" поразява сърцата ни. Нашите мисли са с всички спешни служби и с нашите френски приятели. Надяваме се, че пожарът няма да вземе жертви\", се казва в Туитър пост на Маас. Германският канцлер Ангела Меркел каза, че \"Нотр Дам\" е символ на Франция и на \"нашата европейска култура\", предаде Франс прес. \"Тези ужасяващи кадри на \"Нотр Дам\" в пламъци ме поболяват. \"Нотр Дам\" е символ на Франция и на нашата европейска култура. В мислите си сме с нашите френски приятели\", написа в Туитър говорителят на Меркел - Щефен Зайберт. Председателят на Европейския съвет Доналд Туск също изрази съпричастие по повод пожара, предаде ТАСС. \"Катедралата на Света Богородица - това е катедралата на цяла Европа. Ние сме сега с Париж. Моите съболезнования към френския народ\", написа той в Туитър. Противоречиви са информациите за състоянието на покрива, дали е рухнал напълно или частично и до каква степен е засегната и долната част на храма. Телевизионни кадри показват пламъците да напредват надолу в храма. Прокуратурата е започнала разследване на причините за пожара, предаде Ройтерс. Засега няма данни за загинали и ранени. Причините за пожара остават неизвестни на този етап, предаде Асошиейтед прес. Катедралата беше в процес на обновление, припомнят агенциите.", "date": "2019.04.15", "title": "Макрон за пожара: Цяла Франция е разстроена!"}
{"url": "https://standartnews.com/svyat/samolet-udari-khelikopter-trima-zaginakha-389660.html", "text": "Трима загинаха и трима бяха ранени в катастрофа на едно от най-опасните летища в света. Самолет напуснал пистата и се ударил в хеликоптер на основната аерогара. Тя се използва предимно от алпинисти, за да стигнат в подножието на Еверест и други осемхилядници. Летището Лукла в Непал е известно с трудните условия за излитане и кацане. Пистата е къса и заобиколена от стръмни планини. Летището често е затворено поради силни ветрове или гъсти облаци. Не е ясно какво е предизвикало катастрофата. Жертвите са пилотът на самолета и двама полицаи, които стояли край хеликоптера.", "date": "2019.04.15", "title": "Самолет удари хеликоптер, трима загинаха"}
{"url": "https://standartnews.com/svyat/kim-chen-un-v-rusiya-do-kraya-na-mesetsa-389681.html", "text": "Севернокорейският лидер Ким Чен-ун вероятно ще посети Русия още следващата седмица. Това съобщи в понеделник южнокорейската агенция \"Йонхап\", позовавайки се свои източници в Москва, предава БТА.  Според медията \"много голяма\" е вероятността Ким Чен-ун да пристигне в края на април в Русия и да се срещне с руския президент Владимир Путин. Очаква се разговорът да се проведе във Владивосток. На 26 и 27 април Путин ще участва в Китай във форума \"Един пояс - един път\". Според източник на \"Йонхап\" той ще се срещне с Ким ден-два преди това или веднага след форума. ", "date": "2019.04.15", "title": "Ким Чен-ун в Русия до края на месеца"}
{"url": "https://standartnews.com/svyat/trmp-za-notr-dam-uzhasno-e-389735.html", "text": "Ужасно е да гледаш как гори катедралата \"Нотр Дам\", написа президентът на САЩ Доналд Тръмп в профила си в Туитър. \"Трябва бързо да се действа за потушаването на огъня\", призова още Тръмп. Сигнал за пожара в подаден в 18.50 часа местно време. Хората са евакуирани. Според източник от парижката противопожарна служба пожарът е свързан вероятно с работите по обновление на сградата. Френският президент Еманюел Макрон отложи речта, която трябваше да произнесе тази вече в 18 ч. по Гринуич (21 ч. българско време) и в която трябваше да представи пакет от първи мерки в отговор на исканията на протестиращите от движението на \"жълтите жилетки\", предадоха световните агенции, като се позоваха на представител на френското президентство. Кметицата на Париж Ан Идалго, която вече е на мястото на случващото се, нарече инцидента \"ужасен пожар\" и призова гражданите да се съобразяват със загражденията поставени от пожарникарите за сигурност.", "date": "2019.04.15", "title": "Тръмп за Нотр Дам: Ужасно е да гледаш!"}
{"url": "https://standartnews.com/svyat/dete-obezobrazi-sestra-si-389688.html", "text": "Малкият момък заключил вратата след което остригал сестра си. Шокираната майка питала дъщеря си дали й харесва новата прическа и след като отговорила отрицателно, последвал въпросът защо е позволила на брат си да й причини това. От друга страна, малкото момче твърдяло, че след като се погрижил за своята прическа, сестра му настояла, че много й харесва и иска и тя да изглежда така.  След няколко минути обаче децата осъзнали какво са направили и започнали да се разстройват. Това накарало младата майка да ги успокои, че това е просто коса и тя расте. Изводът в забавната история е, че просто не трябва да оставяш децата без надзор.", "date": "2019.04.15", "title": "Дете обезобрази сестра си"}
{"url": "https://standartnews.com/svyat/korbin-premier-na-myastoto-na-mey-389672.html", "text": "Може да бъде подкрепен и от шотландските националисти Според проучване, проведено сред 8561 души, лидерът на лейбъристите Джереми Корбин ще бъде новият британски премиер след парламентарните избори. Резултатите са публикувани от Sunday Telegraph. Хаосът около Брекзит и несправянето на правителството на Тереза Мей с процеса на излизане на Великобритания от ЕС е и причината за резултатите. Ако партията на Корбин спечели изборите, консерваторите ще загубят 59 места в Камарата на общините, а лейбъристите, напротив, ще ги увеличат с 34, което означава 296 места за лейбъристите срещу 259 за управляващите в момента консерватори. Ако Корбин бъде избран за премиер, той може да бъде подкрепен и от шотландската националистическа партия (SNP), която се очаква също да спечели по време на общи избори. През изминалия месец, изправена пред нарастващ натиск, Тереза Мей обяви, че ще подаде оставка, след като Великобритания излезе от ЕС. Това трябваше да стане до края на март, но беше отложено за края на октомври.  ", "date": "2019.04.15", "title": "Корбин премиер на мястото на Мей"}
{"url": "https://standartnews.com/sport/sportt-po-tv-za-15-april-389691.html", "text": "17,50 Спорт тото 17,30 Футбол, България, Втора лига: Арда - Монтана (пряко) 20,00 Футбол, България, Първа лига: Витоша - Етър (пряко) 18,30 Волейбол, България, Суперлига, плейоф: Хебър - Нефтохимик (пряко) 22,00 Футбол, Англия, Висша лига: Уотфорд - Арсенал (пряко) 12,00; 14,00; 16,00 и 18,00 Тенис: ATP 1000 Монте Карло (пряко) 12,00; 14,00; 16,00 и 18,00 Тенис: ATP 1000 Монте Карло (пряко) 21,30 Баскетбол, Еврокъп: Валенсия - Алба Берлин (пряко) 21,30 Футбол, Италия, Серия А: Аталанта - Емполи (пряко) 22,00 Футбол, Испания, Ла Лига: Леганес - Реал М (пряко) 21,15 \"Спорт в обектива\" 20,00 УЕФА Шампионска лига - магазинно предаване 19,00 Плуване: Северен тур в Стокхолм, четвърти ден (пряко)", "date": "2019.04.15", "title": "Спортът по тв за 15 април"}
{"url": "https://standartnews.com/sport/taygr-uuds-s-unikalna-pobeda-v-golfa-389694.html", "text": "Легендата в голфа и бивш №1 Тайгър Уудс спечели след драматичен финал турнира \"Мастърс\" в Огъста. Американецът победи в най-престижното състезание с минус 13 удара. Той изпревари с по един сънародниците си Дъстин Джонсън, Зандър Шофеле и Бруукс Кьопка. На последната, 18-а дупка, Уудс завърши с два удара под пара и така стигна до успеха, въпреки че преди нея изоставаше. За 46-годишния Уудс това е пета титла в Огъста и общо 15-а в мейджър турнирите, но първа след 2008-а. \r\n„Малко съм пресипнал от виковете след победата. Когато вкарах топката в 18-ата дупка, не разбрах веднага какво точно съм направил. Децата ми бяха тук, така че направих пълен цикъл. Баща ми беше в Огъста през 1997 г., а ето ме сега мене тук с две деца“, заяви Тайгър след успеха. фото ЕПА/БГНЕС", "date": "2019.04.15", "title": "Тайгър Уудс с уникална победа в голфа"}
{"url": "https://standartnews.com/sport/bivsh-trenor-na-vereya-zaplashen-ot-pozhiznena-diskvalifikatsiya-389695.html", "text": "Доскорошният треньор на Верея Олександър Севидов може да бъде получи пожизнена дисквалификация от футбола заради участие в манипулиране на мачове, пишат украинските медии. 49-годишният специалист ще получи сериозното наказание заради участието си в скандала с черното тото покрай украинския Суми. Във времето, в което клубът е уговарял своите мачове, Севидов е работил като консултант на треньора на клуба. Твърди се, че заедно с президента на Суми Ростислав Козар са подкупвали съдии и съперникови футболисти, а след това са правили залози на мачовете на отбора. \r\nКакто е известно, Олександър Севидов пое Верея на 17 януари. Украинецът остана начело на заралии до 26 март, когато клубната управа махна него, асистента му Александър Мартинюк и 12 играчи.", "date": "2019.04.15", "title": "Бивш треньор на Верея заплашен от пожизнена дисквалификация"}
{"url": "https://standartnews.com/sport/khebr-i-neftokhimik-zapochvat-dnes-bitkata-za-titlata-389705.html", "text": "Днес стартира битката за титлата в Суперлигата по волейбол при мъжете. Във финалната серия ще играят Хебър (Пазарджкик) и Нефтохимик 2010 (Бургас). Играе се до 3 победи от 5 мача. Отборът на Хебър е домакин в първите срещи (15 и 16 април). И двата мача са от 18:30 ч. в зала „Васил Левски“.  Реваншите са на 22 и 23 април в зала „Младост“ в Бургас. Ако се стигне до пети решителен двубой, той е насрочен за 26 април. Хебър завърши първи в редовния сезон, а през януари в Пазарджик победи Нефтохимик с 3:2 във финала за Купата на България.", "date": "2019.04.15", "title": "Хебър и Нефтохимик започват днес битката за титлата"}
{"url": "https://standartnews.com/sport/kralev-brzo-priemane-na-zakona-za-futbolnoto-khuligantsvo-389709.html", "text": "Министър Красен Кралев коментира в сутрешния блок на bTV, че инзидентите от дербито Левски-Лудогорец, което се игра в неделя, показват, че в България от години има проблем с футболното хулиганство, който трябва да бъде решен.  По думите му, законът срещу футболното хулиганство, който депутатите подготвят в парламента, трябва  да влезе максимално бързо в сила. “Нашите специалисти от Национална спортна база са разработили един софтуер за лицево разпознаване”, коментира Кралев и обясни, че софтуерът е толкова добър, че към него проявяват интерес както от МВР, така и  от страна на Гърция и Кипър, където е бил представен на спортно изложение преди дни.  “Надявам, че чрез този софтуер много лесно ще се идентифицират провокаторите по стадионите. Имам големи очаквания към закона срещу футболното хулиганство. Когато стадионите се оборудват с необходимата апаратура и камери и има работеща законодателна рамка за борба с футболните хулигани, резултати ще има”, категоричен бе Красен Кралев. По думите му, докато дойде време да домакинстваме Европейско или Световно първенство по футбол, тези проблеми ще  бъдат разрешени. Относно мача Левски-Лудогорец спортният министър заяви, че е имало провокация и съответната санкция - жълт картон.  По думите му, вероятно и ПФК Левски ще понесе наказание. “Дисциплинарната комисия показва, че досега мери еднакво в такива случаи. Въпреки че Моци е провокирал подобна реакция, не би трябвало толкова емоционално феновете да подхождат, но знаете в края на мача вече адреналинът е малко в повече”, каза Кралев. По думите му, МВР и за в бъдеще трябва да има важна роля в охраняването на футболните срещи и това е записано в новия закон за хулиганство. За срещата между спортните министри на Гърция, Румъния, Сърбия и България в Солун Красен Кралев обясни, че чрез подписания Меморандум е положено реалното начало на процеса за обща кандидатура за домакинство  на голямо футболно първенство. “Още няма издигната кандидатура, но за първи път се подписва официален документ, който изразява намеренията на четирите държави да кандидатстват заедно за световно и европейско първенство. Ние сме наясно с всички предизвикателства и обема от работа, който трябва да свършим. Нашата работа е да анализираме внимателно възможностите на тези държави и да препоръчаме на нашите правителства вариант, който е възможно да реализираме”, каза той. Министър Кралев допълни, че неговото лично виждане, което смята, че се споделя от колегите му министри, е че по-подходящата кандидатура е за домакинство на Европейско първенство по футбол.  Той обясни, че разликата в изискванията за двете първенства са големи  и коментира, че за домакинство на Световно първенство са нужни 16 стадиона в четирите държави, а за Европейско  - 10. “За Световното трябва да имаме един стадион с капацитет 80 хил, два с капацитет по 60 хил и 13 стадиона с капацитет 40 000 души. За европейското трябва да изградим един  стадион с капацитет 60 хиляди души, два за 50 хиляди души, три за 40 хиляди, и четири по 30 хил. души. Важно е какво наследство оставяш и дали тези стадиони ще се използват след първенствата – това е и основен критерий и според ФИФА и УЕФА”,  каза Красен Кралев и изтъкна, че България няма намерение да изгражда стадиони с капацитет над 40 000 души. По думите му, той ще настоява да имаме два стадиона с влагане на възможно най-ниската възможна инвестиция. “Можем да изградим два стадиона с капацитет 30 хиляди души и един за 40 хил. – това може да е новият Национален стадион в София”, каза той. Според спортния министър е много важно новоизградените стадиони да се използват от футболните отбори по места и трябва да има такава уговорка преди да започне да се строи. “Няма как да построим стадион, а пък местните отбори да играят на друг терен”, подчерта Красен Кралев. Относно новия стадион на ЦСКА в Борисовата градина Кралев коментира: “Водили сме разговори, ние сме плътно зад тях за този проект. Водил съм разговори и с Община София. На сегашния терен на стадиона може в рамките на тези очертания да се вдигне нов стадион. Ще има проблем с паркирането, но мисля, че Общината предвижда в близост до парка да бъде направен паркинг, който стадионът ще може да използва. Аз съм оптимист, защото пак повтарям, тези съоръжения, които са стари, трябва да се съборят. На тяхно място трябва да се изградят нови. Не виждам пречка – нито е високо строителство, нито ще застраши зелената площ. Аз мисля, че трябва да вървим в тази посока”. Министър Кралев коментира европейския шампион по щанги Божидар Андреев с думите, че наблюдава развитието му откакто е станал министър и победите му са очаквани. “Това е  един изключително талантлив български спортист, който още на предните младежки олимпийски игри доказа, че може да бъде част от световния елит”. Красен Кралев заяви, че Министерство на младежта и спорта не разполага с жилища, които да дава на спортисти. Това е решение на Общините. Спортният министър обясни, че в основата на противоречието между треньора на Божидар и федерацията не стои само апартаментът: “Конфликтът възникна през 2016 г., когато Федерацията искаше Божидар да води централизирана подготовка, както всички останали. Той и неговият треньора искаха да му се плати сума за подготовка и те отделно да си я водят. Когато има такова принципно решение на федерацията, всички се готвят централизирано, а не по клубовете. Това трябва да се спазва. Представете си каква щеше да бъде дисциплината и реакцията на останалите спортисти, ако се направи такъв прецедент. В този случай трябваше да се уважи решението на федерацията”.  Според Кралев този проблем вече е решен:”През лятото Божидар започна да води централизирана подготовка с останалите. През другото време треньорът му ръководеше неговата подготовка, както всички останали правят. Веднага дойде резултат с титлата. Мисля, че още през есента той беше на много малко от спечелването на медал от световното първенство. Божидар е много силен и аз мисля, че има шанс за медал на Олимпиадата”. Относно спортните успехи: “Много съм доволен от начина, по който започна тази година. Никога не сме започвали толкова силно. Обикновено знаете, че годишно имаме при мъжете по един медал от световно. Сега започнахме със сребърен медал от СП на Владо Илиев. Имаме Европейска титла в зала в тласкането на гюле. Имаме европейска титла в биатлона на Красимир Анев. На европейското по борба отново затвърдихме силното представяне. Бях там през цялото време. Дълбоко вярвам, че имаме много по-голям потенциал, отколкото този, който реализирахме. Защото имаме един дебютант като Миглена Селишка на първенство от такъв ранг, която веднага се класира за финала и спечели сребърен медал. Секунди преди края водеше в резултата и можеше да вземе титла. В женската борба и при класиците може да сме спокойни. В художествената гимнастика  ансамбълът ни спечели злато в многобоя, сребро на 3 обръча и 2 чифта бухалки. Катрин Тасева взе бронз в многобоя и още 3 медала на отделните уреди. От години художествената ни гимнастика е на ниво и тези успехи не са изненада. Ивет Горанова взе бронзов медал от европейско първенство по карате”.", "date": "2019.04.15", "title": "Кралев: Бързо приемане на закона за футболното хулигантсво"}
{"url": "https://standartnews.com/sport/yasen-e-vtoriyat-spernik-na-grisho-v-monte-karlo-389712.html", "text": "Преди малко стана известен съперникът на Григор Димитров за втория кръг от турнира на клей от Мастърс 1000 в Монте Карло. Българинът ще играе с Ян-Ленард Щруф (Гер), който изненада неприятно поставения под №15 Денис Шаповалов (Кан) и го победи навръх рожденния му ден с 5:7, 6:3, 6:1. Немският тенисист в момента е на рекордното за него 44-о място в световната ранглиста. Димитров и Щруф имат до момента по една победа на ниво АТР. Гришо победи немеца през 2013-а в Стокхолм, а преди 2 години именно в Монте Карло загуби след 6:4, 3:6, 2:6. В момента Димитров и Стан Вавринка играят на двойки срещу Хенри Контитен и Джон Пеерс.", "date": "2019.04.15", "title": "Ясен е вторият съперник на Гришо в Монте Карло"}
{"url": "https://standartnews.com/sport/prochukhme-se-po-tsyal-svyat-s-iztsepkata-na-derbito-video-389713.html", "text": "Дербито на 29-ия кръг на Първа лига между тимовете на Левски и Лудогорец завърши с успех на шампионите с 2:0. След втория гол бранителят на \"зелените\" Козмин Моци изрази радостта си пред феновете на Левски, а това провокира реакцията им. \r\n​Един от феновете реши да пробва здравината на покрива на плексигласовия тунел на Националния стадион \"Васил Левски\" като той не издържа, а фенът пропадна. Видеото обиколи цял свят, а редица медии и фенове се дивят на постъпката на българския привърженик.", "date": "2019.04.15", "title": "Прочухме се по цял свят с изцепката на дербито (ВИДЕО)"}
{"url": "https://standartnews.com/sport/nova-uspeshna-operatsiya-za-vlado-stoyanov-389717.html", "text": "Поредната и с надежда да бъде последна операция на коляното претърпя Владо Стоянов в Барселона. Вратарят на Лудоголец и националния отбор на България ще бъде обездвижен поне месец, след което ще му се направи нов преглед и едва след това започва раздвижването. Самата операция е продължила почти четири часа, като са поставени три антибиотика, за да се предотврати достъпа на каквато и да е бактерия в оперираното място. Лекарите са дали гаранция на вратаря, че ако няма нова инфекция, то това ще бъде последната му операция и вече ще започне да мисли за завръщане на терена. Стражът на Лудогорец се контузи на тренировка на националния отборана 21 март 2017 годинаапреди световната квалификация с Холандия. Вратарят на Лудогорец скъса патерално сухожилие на лявото коляно, заради което бе опериран спешно в Букурещ. Оказа се обаче, че там операцията е била извършена неправилно и се наложи нови интервенции. Само през тази година перничанинът направи две.", "date": "2019.04.15", "title": "Нова успешна операция за Владо Стоянов"}
{"url": "https://standartnews.com/regionalni/khakaton-sbira-studenti-vv-varna-389676.html", "text": " „Подобри ежедневието си чрез технологии” - това е темата на 48-часовия хакатон, който се провежда днес и утре във Варна. Технологичния маратон ще събере студенти от цялата страна във ваарненския Технически университет, за да развият идеите си и да обменят опит. \r\n Хакатонът ще има състезателен характер. Участниците трябва да учат във висше учебно заведение, специалност в сферата на IT-технологиите. Те ще бъдат разпределени в отбори от  двама до петима студенти. Студентите трябва да разработят софтуерни или хардуерни проекти, които биха могли да бъдат полезни в ежедневието.  Необходимите средства – лаптопи, хардуерни устройства и софтуер, трябва да бъдат осигурени от самите участници.   \r\n  Утре отборите ще  представят своите проекти пред жури от варненска IT-компания.  Трите най-иновативни отбора, които представят решение на актуален ежедневен проблем чрез технология, ще бъдат наградени", "date": "2019.04.15", "title": "Хакатон събира студенти във Варна"}
{"url": "https://standartnews.com/regionalni/kmett-zhivko-todorov-nezakonnite-kshchi-za-vdignati-v-zelena-ploshch-389670.html", "text": "Незаконните къщи за вдигнати в зелена площ \r\n Незаконните постройки, които ще бъдат съборени в местността Карасиврия в кв. \"Лозенец\", общо 54 са монолитни, изградени в зелена площ и няма никакъв шанс да бъдат узаконени. Това заяви  в началото на днешната акция по премахването им кметът на Стара Загора Живко Тодоров. Собствениците им са били предупредени отдавна, приключили са всички законни процедури, включитнелно и обжалавенто в съда. Шестима от собствениците на къщи започнаха премахването им доброволно. По план през тази пролет трябвало да бъдат съборени още 93 незаконни постройки в северната част на км. Лозенец.     Общината нямала точни  данни колко хора са обитавали тези къщи, но до момента никой не е подал документи за настаняване. Документите се приемали в общината и ако отговарят на условията, на семействата щели да бъдат предложени жилища под наем. \r\n   Според кмета Тодоров битката с наконното строителство е последовалтелно политика на общината от годиини, за да не се превърне Стара Загора в гето.   \"Не правим сметки кога ще има избори и не притискаме или ухажваме нечий електорат, просто изпълняваме задъженията си за спазване на законите в общината\", добави по-рано пред \"Стандарт\" старозагорскияят градоначалник. \r\n ", "date": "2019.04.15", "title": "Кметът Живко Тодоров: Незаконните къщи са в зелена площ"}
{"url": "https://standartnews.com/regionalni/kampaniya-chist-i-zelen-blagoevgrad-ot-nas-zavisi-389692.html", "text": "И в последния ден на кампанията „Чист и зелен Благоевград! От нас зависи!“ жители на областния център се включиха активно и почистиха избрани от тях терени. Те обхванаха райони както в централна градска част, така и в кварталите. Кампанията стартира на 6 април и продължи на 7,13 и 14 април. Инициативата, която преминава под патронажа на кмета д-р Атанас Камбитов, привлече стотици поддръжници. В продължение на два уикенда те активно се включиха като почистиха своите дворове, междублокови пространства и избрани от тях терени. В почистването участва и кметът на Благоевград д-р Атанас Камбитов заедно със заместник-кметовете и представители на общинска администрация. В неделя сутрин заместник-кметовете на града Иво Николов, Зорница Кралева и инж. Емилия Тунева, заедно с жители на Благоевград почистиха пространството около езерото на парк „Бачиново“. Учители и родители почистиха райони около детските заведения в Благоевград. В двора на ДГ „Първи юни“ в квартал „Струмско“ те засадиха растителност и пребоядисаха част от съоръженията за игра. Активно участие в почистването взеха и дамите от съвета на жените, заедно със заместник-кмета Христина Шопова, като благодарение на техния труд дворът на болницата в Благоевград вече е по-приветливо място. И през двата уикенда, на различни места в града бяха разположени шатри, на които доброволците получаваха помощни материали за почистване и разсад, осигурени от Община Благоевград, „Еко Партнърс“, „Метро“ и Mr. Bricolage. Идеята е кампанията да се превърне в традиционна. На финала на кампанията в неделя след бяха наградени активни участници в кампанията, които получиха ваучери за пейки. За присъстващите имаше и концерт, в който участваха вокално студио „Фа диез“, Балетна Школа „Кроазе“, Воклана група „Мая“, КСТ „Импулс“, ТК „Силвана денс“, Танцов клуб „Блясък“, Денс център „Де жа вю“, БФ „Астра“. Финалът ще бъде поставен от клоуни към школата на Юлия Дживдорска към ЦЛТРБ. Кампанията „Чист и зелен Благоевград! От нас зависи!” цели да възпита отговорност към опазването на околната среда, любов към природата и нейното съхраняване и поддържане. Събраните отпадъци, оставени до контейнерите, се извозваха от „Еко Партърс“ и „Биострой“.", "date": "2019.04.15", "title": "Кампания \"Чист и зелен Благоевград! От нас зависи\""}
{"url": "https://standartnews.com/kultura/spruga-2-na-chaplin-e-prototip-na-lolita-389677.html", "text": "„Светът ми даде от най-доброто, което имаше – и малко от най-лошото. Щастието и нещастието връхлитат случайно като облаци през лятото. Независимо дали сме мъдреци или глупци, всички трябва да се борим с живота“, казва Чарлс Спенсър Чаплин. На 16 април светът отбелязва 130 години от рождението на най-голямата звезда в киното на всички времена, въпреки че Американският филмов институт „класира“ лондончанина едва на 10-а позиция.  Чарли за първи път излиза пред публика, когато е на 5 – в интерната, където попада с брат си Сид, след като майка им, певица от мюзик хол и с циганска кръв, е прибрана в клиника за душевно болни. Вече като юноша Чарли участва в различни групи, които най-вече танцуват. „Бях вестникарче, печатар, майстор на детски играчки, духач на стъкло, прислужник на лекар ... Но по време на всички тези „професионални отклонения“ нито за момент не забравих крайната си цел – да стана актьор“, пише той в \"Моята автобиография\".      \r\nПрез 1899 и 1900-а обикаля с колегите си английските музикални зали, но вече работи и по авторски етюди. На 13 зарязва окончателно училището, а на 14 се регистрира в театрална агенция в лондонския Уест енд. През юли на 1903-а дебютира на професионална сцена, но представлението е свалено след две седмици. Той обаче вече е забелязан от мениджърите. Така попада в „Шерлок Холмс“, а през 1906-а се включва в трупата на един от най-нашумелите циркове. Бурлеските му печелят все повече фенове. На 18 Чарли е на път да стане истинска знаменитост. Въпреки това, когато брат му Сидни го вика в престижната комедийна компания на Фред Карно, където е един от ключовите изпълнители, собственикът първоначално нарича Чарли  бледен, мърляв и мрачен  млад актьор, който изглежда твърде срамежлив, за да направи нещо добро в театъра“.  Но той греши – през 1910-а Чаплин младши вече не само получава главни роли, но и привлича вниманието на пресата – дори наравно с великия Стан Лаурел. Двамата блестят в шоуто, с което театърът на Карно обикаля Северна Америка. По ирония на съдбата Чарли, син на алкохолик, е най-добър като пияница. По време на второто си турне в Щатите през 1912-а той решава да остане там. Само 6 месеца по-късно Чаплин е поканен да се присъедини към Нюйоркската филмова компания. Прочутият продуцент Мак Сенет го вкарва в проектите на „Кийстоун“ в Ел Ей. Първият договор на Чарли е за 150 долара на седмица, а годината е 1913-а. На 2 февруари 1914-а излиза дебютният му филм „Да заработваш прехраната си“. Но скитникът, с когото Чаплин изтръгва смях и сълзи от милиони, се появява във втория му филм - „Детски автомобилни състезания“. Към тясното сако, малката шапка, широките панталони и големите обувки Чарли прибавя мустаците, които след по-малко от 20 години ще бъдат изкопирани от родения 4 дни след него Адолф Хитлер.  Като режисьор тръгва със  „Застигнат от дъжда“ - на 4 май 1914-а. След това всяка седмица прави по една късометражна лента в „Кийстоун“. Но от „Есаней“ в Чикаго му предлагат по 1250 долара на седмица с бонус от 10 000 и той, естествено, приема офертата. В града на гангстерите среща Една Първайънс. Ангажира я заради красотата ѝ - в 35 филма за 8 години. Тя, разбира се, намира място и в леглото му. През 1915-а Чаплин се превръща в първата истинска култова фигура в киноиндустрията – с името му брандират стоки, карикатури и комикси, става герой и на песни. Следващият му договор е за 670 000 годишно. Така на 26 момчето, което е гладувало с дни край Темза, е сред най-добре заработващите хора в света.  \r\n„Не намерих нищо привлекателно, нищо полезно в бедността. Тя не ме научи на нищо. Само  изврати моята оценка  за стойностите. Накара ме да надценявам добродетелите и качествата на богатите. Тъкмо обратното – богатството и славата ме научиха да виждам света такъв, какъвто е. Научиха ме да се отнасям презрително към сабята, бастуна и камшика за езда като прояви на снобизъм, да видя колко е погрешно да се съди за достойнствата и интелигентността на човека по неговия университетски акцент. Аз съм това, което съм – уникален и различен индивид“, категоричен е Чаплин. Неслучайно публиката го обожава и винаги е готова да плати цената му.  Той обаче коригира темпото – в „Мютюъл“, собственото му студио в Лос Анджелис, през 1917-а прави само четири филма - „Тихата улица“, „Лечението“, „Имигрантът“ и „Търсачът на приключения“, които историците на седмото изкуство смятат за най-добрата му продукция.  \r\nОще от самото начало на кариерата си Чаплин е сред знаменитостите, които често-често попадат в канонадата на  медиите. Вестниците в родината му го упрекват, че не участва в Първата световна война. Въпреки всичко почитателите му от двете страни на океана стават все повече.  През 1917-а Дружеството за психични изследвания в Бостън го обявява за гений на комедията. Същата година  той подписва договор с First National за 8 филма срещу 1 милион долара. Строи собствено кино владение върху пет акра земя на булевард „Сънсет“. Първият хит е „Животът на едно куче“, окачествен от критиците като „първото цялостно произведение на изкуството в киното“. През 1919-а  Чаплин основава компанията „United аrtists“ заедно с Мери Пикфорд, Дъглас Феърбанкс и Дейвид Грифит. Споразумението е революционно във филмовата индустрия, тъй като позволява на четиримата партньори – до един мега творци, да финансират лично своите снимки и да имат пълен контрол над тях.  \r\n„Не мисля, че човек може да се научи да играе. Виждал съм интелигентни хора да се провалят и простаци да се справят доста добре. За актьорското майсторство преди всичко е необходимо чувство. Само интелект и никакви емоции – това е характерно за съвършения престъпник. Само страсти и никакъв интелект – това е образецът на безвредния луд. Но когато интелектът и чувствата са идеално уравновесени, се получава отличният актьор. Изпитвам ужас от драматичните школи, които прибягват до самоанализ, за да предизвикат вярното чувство у актьора. Самият факт, че ученикът трябва да бъде подлаган на душевна операция, е достатъчно доказателство, че е добре той да се откаже от актьорството“, казва Чарли за професията.  \r\nПрез 1918-а Чаплин се жени за първи път - за 16-годишната Милдред Харис, която твърди, че очаква дете от него. След фалшивата новина тя наистина забременява. На 7 юли 1919-а ражда Норман Спенсър Чаплин, който умира 3 дни по-късно. Бракът е разтрогнат през април на 1920-а. „Никога не можах да стигна до душата й“, лаконичен е артистът. Историците в жанра смятат, че именно загубата на бебето е провокирала Чаплин в следващите си ленти да превърне своя бродяга в покровител на момчето. Първата от тях е „Хлапето“ с 4-годишния Джеки Куган. Миксът между комедията и драмата е гледан в над 50 държави. В „Треска за злато“, вдъхновен от фотос в Клондайк, неговият скитник е самотен професор, който се бори с несгодите и търси любов. Продукцията струва почти милион долара, защото снимките са в естествените локации в планините Тръки, а ефектите наистина са специални. Чаплин е убеден, че това е най-добрият му филм и квинтесенция на творчеството му.  \r\nДокато работи по „Треска за злато“, Чаплин се жени за втори път.  Лита Грей също го изнудва  с новината, че е бременна. Тя е 16, той – на 35. И без проблем би могъл да бъде обвинен в изнасилване според законите в щата Калифорния. Според Джойс Билтън, биографът на Чаплин, Набоков е вдъхновен за своята Лолита именно от тази история. Бракосъчетанието между Чарли и старлетката е тайно - на 25 ноември 1924-а в Мексико. Първият им син, Чарлз Спенсър Чаплин, е роден на 5 май 1925-а. Вторият, Сидни Ърл Чаплин, се появява на бял свят на 30 март 1926-а. Не след дълго Лита Грей иска развод – заради изневяра, насилие и извратени сексуални желания. Чарли отново е върху първите страници. Бабите на активистките от Me too призовават филмите на гения да бъдат забранени. За да стопират разрастването на скандала, адвокатите му подписват споразумение – за 825 000 долара. Сензацията е тотална – това е най-голямата сума, определена от американските съдилища в онази епоха. \r\nИзвестна компенсация за негативните събития е  специалната награда „За гъвкавост и гениалност в актьорството, писането, режисирането и продуцирането“, която Чаплин получава на първата церемония на Оскарите през 1929-а. Той я прибира за „Циркът“, където неговият скитник се вихри по манежа. Чаплин завършва „Светлините на града“ през декември на 1930-а, когато немите продукции вече са анахронизъм. Но въпреки това драмата без изговорени реплики печели 3 милиона долара. Чаплин отново открива страстта, когато среща 21-годишната Полет Годар през юли на 1932-а. Малко след премиерата на следващия му филм, „Модерни времена“, двамата заминават за Далечния изток. Много по-късно Чаплин уточнява, че са сключили брак в Гуанджоу. Но подписът не спасява чувствата им – те са крайно амбициозни, което пък води до отчуждение. Развеждат се в Мексико, но Чарли цени Полет и тя влиза с водеща роля и в следващия проект на световноизвестния комик -„Великият диктатор“. Тъкмо в него той за първи път пуска звук. Комедията за Хитлер провокира противоречиви реакции, които Чарли може да понесе, защото отдавна е икономически независим от конюнктурата. Той се вълнува единствено от мнението на публиката и респективно от бокс офиса. Във „Великият диктатор“  вместо скитникът се появява  еврейски бръснар. Чаплин играе Хинкел - пародия на Хитлер. Интересът е огромен – лентата е от най-печелившите на епохата. Чаплин завършва филма с петминутна реч срещу войната и фашизма. „Великият диктатор“ получава 5 номинации за „Оскар“, включително най-добър филм, най-добър оригинален сценарий и най-добър актьор. След като Чаплин и Полет се разделят през 1940-а, тя се омъжва за друг велик мъж – Ерих Мария Ремарк.    \r\nЧаплин, за когото вестниците в началото на миналия век пишат, че  има повече жени, отколкото роли признава за единствена голяма любов в живота си – Уна  О’Нийл. Всичко започва, когато холивудското импресарио Мина Уолис звъни на Чарли, за да му предложи своя клиентка от Ню Йорк за главната роля в „Сянка и материя“. Той си представя дъщерята на прочутия драматург Юджин О’Нийл като мрачна госпожица. Девойката има минимален опит на сцената, но нищо повече. „Обратно на впечатлението, което предварително си бях създал, намерих се в присъствието на лъчезарна красота, на едно малко сдържано обаяние и нежност, които бяха извънредно привлекателни“, пише Чарли в „Моята автобиография“. И добавя, че най-щастливото събитие в живота му се случва непосредствено след отвратителния епизод с Джоана Бари – поредната луда,  която се кълне, че е бременна от него. „Но сенките изчезват в нощта, а от зората изгрява слънцето. Колкото повече я опознавах, толкова повече се изненадвах от нейното чувство за хумор и от търпимостта й – тя винаги можеше да разбере другия. Поради тази и много други причини се влюбих в нея. Уна току-що беше навършила 18, но бях сигурен, че характерните за тази възраст капризи не са й присъщи. Уна правеше изключение, макар че в началото се страхувах от разликата в годините. Тя обаче беше решена, сякаш току-що беше открила някаква истина“, връща лентата Чарли. „Той ме превърна в зряла личност, а аз поддържах младостта у него“, обяснява любовта красавицата, която е с 36 години по-млада от гения на комедията. Тя вдъхновява Труман Капоти за Холи от „Закуска в Тифани“, а  Селинджър не може да я разлюби  до края на живота си.   \r\nЧаплин и Уна се женят в селце до Санта Барбара. Чиновникът в общината в последния момент успява да даде знак на репортерите, с чиито коли  започва гонитба на живот и смърт през пустите в ранната утрин улици, но младоженците все пак успяват да се измъкнат. Според Чаплин жена му има блестящ комедиен талант и понякога се чуди дали да не съжалява, че не го е използвал във филмите си. Уна наистина е изключително атрактивна. Освен всичко друго, посреща хладнокръвно проблемите на мъжа си.           \r\nПрез 40-те шефът на Федералното бюро за разследване Дж. Е. Хувър, който отдавна е вдигнал мерника на Чаплин, представя четири обвинения, свързани с делото „Бери“. Най-сериозно от тях е предполагаемо нарушение на Mann Act, който забранява транспортирането на жени през държавните граници за сексуални цели. Историкът Ото Фридрих нарича това „абсурдно преследване“ на „древен статут“. Въпреки това, ако комикът бъде признат за виновен, той е изправен пред възможността  да лежи 23 години в затвор Чаплин е оправдан две седмици по-късно. Въпреки това той плаща издръжка на детето, родено през 1944-а, докато навърши 21.  \r\nДоказателствата от кръвните проби, които потвърждават, че той няма нищо общо с момиченцето, са отхвърлени от магистратите. Световният писател Лион Фойхтвангер казва на Чаплин: „Вие сте единственият драматичен актьор, който ще влезе в американската история като човек, предизвикал политическия антагонизъм на цяла нация“. „Приятели са ме питали с какво съм успял да си навлека целия този антагонизъм на американците. Големият ми грях беше, че бях и оставам човек, който не плува по течението. Макар и да не съм комунист, отказвах да следвам „официалната линия“ и да мразя комунистите.  Противопоставях се на комисията за антиамериканска дейност. Никога не се опитах да стана гражданин на САЩ“, отговаря Чарли.  Човекът, който насъсква гилдията срещу него, е Роналд Рейгън – бъдещият президент на САЩ е тартор на съсловната организация в Холивуд.   \r\nПрез 1946-а Чаплин снима „Мосю Верду“ - черна комедия за френски банков чиновник, който губи работата си и започва да се жени за богати вдовици, за да издържа семейството си – съпруга в инвалидна количка и малък син.  Той купува за 5000 долара историята на Орсън Уелс, който някога е предсказал на Уна, че ще се омъжи за Чарли.  Това е филмът, в който Чаплин прокламира идеята, че светът насърчава масовите убийства чрез оръжията. Освиркват го на премиерата, но той е убеден, че е направил най-блестящата си творба. През Втората световна война Чаплин призовава за откриването на втори фронт. Кинаджията обаче не е комунист – просто открито протестира срещу съдебните дела против членове на Комунистическата партия и срещу мерките на Комитета по разследване на антиамериканска дейност.  Кликата около Роналд Рейгън  отново настоява Чарли да бъде депортиран, а филмите му да бъдат забранени, тъй като са „непристойни“ за  очите на американските младежи.  \r\nЧаплин качва семейството си на „Куин Елизабет“ посока Лондон, където ще бъде честван с премиерата на „Господин Верду“. На следващия ден главният прокурор Джеймс П. Макграрий отменя разрешението му за влизането на артиста в Щатите. Чаплин обаче е оставил цялото си имущество в Страната на неограничените възможности. Затова дискретно изпраща Уна.  Според градските легенди, тя изнася един милион долара – банкнотите са били зашити в хастара на палтото й от норки. Преди това са били в сейф, закопан в градината на семейното имение, обявено за продан. Чарли никога не забравя ужасяващата бедност през детството си и винаги е готов с финикийски знаци в резерв. През 1953-а се установяват край Женевското езеро - в Корзие-сюр Вевей. В интервю, дадено през 1959-а, когато Чаплин навършва 70, той споделя: „Все още има място за Малкия човек в атомната епоха“. През 1962-а  „Ню Йорк таймс“ пуска редакционна статия, в която се казва: „Ние не вярваме, че Републиката ще бъде в опасност, ако на вчерашния незабравим малък скитник бъде позволено да се спусне по парапета на параход или самолет в американско пристанище“. През същия месец му е дадена почетна докторска степен от университетите в Оксфорд и Дърам. През 1963-а театър „Плаза“ в Ню Йорк върти филми на Чаплин, сред които са „Мосю Верду“ и „Светините на рампата“. Американските критици са във възторг. През септември на 1964-а излиза „Моята автобиография“ - 500 страници от ранните години и личния живот на артиста. През 1967-а снима „Графинята от Хонконг“ - романтична комедия по сценарий, който е написал за Полет Годар през 30-те години на миналия век. Любовната история се  развива на голям кораб – между Марлон Брандо и София Лорен. През 1971-а Чаплин е обявен за командир на Националния орден на почетния легион на филмовия фестивал в Кан. Получава и почетен „Златен лъв“ във Венеция. Последните му проекти са картинна автобиография - „Моят живот в снимки“ и модернизирана версия на „Парижанка“. През 1972-а Чаплин е на 82, когато приема почетния „Оскар“ за „безценния си принос  в превръщането на кинематографа в изкуство“. 20 минути аплодират на крака великия артист, снимал 82 филма.  Появява се в документалния  „Джентълментът скитник“ (1975), режисиран от Ричард Патерсън. Навръх Коледа на 1975-а е посветен в рицарско звание от кралица Елизабет II, но след серия от микроинсулти е на инвалидна количка и затова приема сабята седнал.  \r\nПрез 2012-а бомбето и бастунът на Чарли са продадени за 63 000 долара на търг на Bonhams в Ел Ей. Според организаторите на аукциона именно тези аксесоари е използвал кинаджията в „Модерни времена“ и „Светлините на големия град“. Преди да умре в коледната нощ на 1977-а Чаплин пише писмо до дъщеря си Жералдин. Предсмъртните думи на великия скитник отдавна са класика в епистоларната литература.    Мое момиче, \r\nСега е нощ. Една коледна нощ. Всички невъоръжени воини в моята малка крепост заспаха. Не са будни нито брат ти, нито сестра ти. Дори майка ти вече спи. Едва не събудих заспалите птички, докато стигна до тази полусветла стая. Толкова съм далеч от теб! Но нека ослепея, ако макар и за миг твоят портрет е изчезвал от очите ми.  Той е тук – на масата, тук – до моето сърце. Но къде си ти? Там – в приказния Париж, танцуваш на величествената театрална сцена на Шан-з-елизе. Знам това, а сякаш в тихата нощ чувам стъпките ти, виждам очите ти да блестят като звезди в зимната тъмнина. Чух, че твоята роля в този празничен и светъл спектакъл е ролята на персийска красавица, пленена от хан Татар. Бъди красавица и танцувай. Бъди звезда и сияй. Но ако възторзите и благодарността на публиката те опиянят, ако ароматът на цветята, изпратени за теб, те замае, ти седни в един ъгъл, прочети писмото ми и се вслушай в гласа на своя баща.  Аз съм твоят баща, Жералдин!  Аз съм Чарли, Чарли Чаплин! Знаеш ли колко нощи съм седял до твоето легло, за да ти разказвам приказки, когато ти беше малка – за Спящата красавица, за будния дракон в полето… А когато сънят идваше в старческите ми очи, аз му се надсмивах и казвах: „Върви си! Аз спя с мечтите на своята дъщеря!” Виждах тези мечти, Жералдин, виждах бъдещето ти, днешния ти ден! Виждах едно момиче да играе на сцената, една фея да танцува по небето. Чувах публиката да казва: „Виждате ли това момиче? То е дъщерята на стария шут. Помните ли как се казва – Чарли?” Да! Аз съм Чарли! Аз съм старият шут! Днес е твой ден. Танцувай! Аз танцувах в широк и окъсан панталон, а ти в копринена рокля на принцеса. Тези танци и шумът на аплодисментите ще те издигнат понякога в небесата. Иди! Иди и там!  Но се връщай на земята И гледай живота на хората, живота на ония улични танцьорки в крайните квартали, които играят гладни и треперят от студ и беднотия. Аз бях като тях, Жералдин! В ония нощи, в ония приказни нощи, в които заспиваше с моите приказки, аз оставах буден. Гледах твоето лице, усещах ударите на сърцето ти и се питах: „Чарли! Нима това котенце ще те познае някога?” Ти не ме познаваш, Жералдин… Колкото и приказки да съм ти разказвал в ония далечни нощи, своята приказка аз никога не съм ти разказвал… А тя също е интересна… Приказка за един гладен шут, който танцуваше и пееше в бедните квартали на Лондон, а после … събираше милостиня… Това е моята приказка! \r\nАз съм вкусил глада, зная какво значи да бъдеш без покрив! Нещо повече, аз съм изпитал унизителната болка на скитника шут, в чиито гърди бушува цял океан от гордост, а трябваше подхвърляните монети да го пресушават. Но въпреки всичко аз съм жив, а за живите обикновено малко се говори. \r\nПо-добре да говорим за теб! След твоето име, Жералдин, е моето – Чаплин. С него повече от четиридесет години съм разсмивал хората на земята. Но аз съм плакал повече, отколкото те са се смели, Жералдин! В света, в който ти живееш, не съществуват само танци и музика! В полунощ, когато излизаш от големия салон, ти забрави богатите почитатели, но не забравяй да попиташ шофьора на таксито, който те отвежда у дома, за неговата жена… И ако е бременна, ако няма пари да купи дрешка на детето, ти сложи пари в ръката му. Казал съм в банката да изплащат тези твои разходи. Но за другите – ти трябва да изпращаш точната сметка! От време на време с метрото или с автобус разглеждай града, разхождай се. Гледай хората! И най-малкото по един път на ден казвай: „И аз съм една от тях!”  Да! Ти си една от тях, моето момиче. Нещо повече! Изкуството, преди да даде на човека крила, за да излети във висините, обикновено му счупва краката. И когато дойде момент, в който ти почувстваш себе си над публиката, веднага напусни сцената! Иди с първото такси в околностите на Париж. Аз много добре ги познавам!… Там ще видиш танцьорки като теб – даже по-красиви от теб, и по-горди от теб. От ослепителния блясък  на прожекторите  на твоя театър няма и следа! За тях прожектор е луната. Погледни, добре погледни! Не танцуват ли по-добре от теб? Признай си, моето момиче! Винаги има някой, който танцува по-добре! И знай – в семейството на  Чарли никой не е бил толкова груб, за да може да ругае един файтонджия или да подиграе просяка,  седнал край Сена… \r\nАз ще умра, но ти ще живееш… Искам ти никога да не живееш в бедност! Заедно с това писмо ти изпращам и един бял чек. Колкото искаш пиши на него. Но когато харчиш два франка, не забравяй да си кажеш, че третата монета не е твоя. Тя трябва да принадлежи на непознатия мъж, който се нуждае от един франк. А него ти лесно можеш да намериш. Поискаш ли да видиш тези непознати бедняци, ти можеш навсякъде да ги откриеш. Ако говоря с теб за пари, правя това, защото познавам измамната сила на тези дяволи… Знаеш ли, дълго време съм прекарал в цирка. И винаги съм се безпокоял за въжеиграчите. Но трябва да ти кажа една истина, мое момиче – хората падат по-лесно от твърдата земя, отколкото играчите от нестабилното въже. Може би някоя вечер блясъкът на най-скъпия диамант ще те измами. В същата тази вечер този диамант ще бъде твоето нестабилно въже и падането ти е сигурно. Може би един ден красивото лице на някой принц ще те измами. В същия ден ти ще бъдеш неопитен въжеиграч, а неопитните въжеиграчи винаги падат…  Не продавай сърцето си  за злато и накити. Защото най-големият диамант е Слънцето. За щастие той блести на лицето на всеки човек! \r\nИ когато някой ден се влюбиш в някой мъж, ти бъди цялата с него. На майка ти съм казал да ти пише за това. Тя по-добре познава любовта от мен, на нея по й приляга  да ти говори за това… Твоята работа е много трудна. Аз знам това. Тялото ти е покрито само с парче коприна. Заради изкуството може и гол да се появиш на сцената, но да се върнеш от там по-облечен и по-чист… Но нищо друго и никой друг на този свят не заслужава да вижда даже и ноктите на краката на едно момиче. Голотата е болест на нашето време. Аз съм стар и може би думите ми звучат смешно. Но според мен, твоето голо тяло трябва да принадлежи на този, който обича голата ти душа. Не е страшно, ако твоето убеждение за това е от преди десет години, от времето, което си отива. Не бой се – тези десет години няма да те състарят. Но както и да е, искам ти да бъдеш последният  човек, който става поданик на острова  на голите! Знам, че синове и бащи винаги са бивали във вечен двубой. С мен, с моите мисли воювай, мое момиче. Аз не обичам покорните деца. И преди да капнат сълзите от очите ми върху това  писмо, искам да вярвам – тази вечер е Коледа, вечер на чудеса. Искам да стане чудо – ти наистина да си разбрала всичко, което искам да ти кажа. Чарли вече е остарял, Жералдин! Рано или късно, вместо с бяла коприна за сцената, ти ще трябва да се облечеш в черно, за да дойдеш на моя гроб. Сега не искам да те безпокоя. Само от време на време се поглеждай в огледалото - там ще ме видиш. Кръвта ми тече в твоите вени. Искам даже тогава, когато в моите вени кръвта пресъхне, да не забравяш баща си – Чарли. Аз не бях ангел, но доколкото можах, се стремях да бъда човек. Опитай и ти.  Целувам те, Чарли.                 \r\n ", "date": "2019.04.15", "title": "Съпруга № 2 на Чаплин е прототип на Лолита"}
{"url": "https://standartnews.com/kultura/viola-na-300-godini-zvuchi-v-album-na-bg-virtuozi-389685.html", "text": "Двама приятели, обединени от страстта си към музиката, българското ДНК и преподавателската си кариера в чужбина, една почти 300 годишна виола, 3 дни записи и 16 композиции, вдъхновени от епичната любов  към 2 жени – така изглежда в цифри албумът Brahms аlliance. Най-новото бижу в класическия каталог на Gega New е създадено в студиото на легендарния продуцент и звукорежисьор Алберт Мораледа в Барселона. За Румен Цветков (виола) и Людмил Ангелов (пиано) творбите на Брамс са като таен език за общуване от първата им среща преди две години. Виртуозите се запознават в Южна Испания за рецитал от цикъла „Виола архиви“ и моментално си допадат като творци и темперамент. „Разбираме се прекрасно на сцената, свързват ни и много детайли в личен план, които направиха приятелството ни спонтанно и искрено“, споделя Румен Цветков. „В програмата на този първи наш концерт фигурираше една от сонатите на Брамс, а на вечерята след това, обсъждайки резултата, възникна и идеята да направим албум със сонатите на Брамс. Тези творби са може би най-записваните за инструмента, но това не ни разколеба, а по-скоро ни амбицира да споделим и нашия прочит на произведенията“, добавя Цветков. Усещането за Brahms аlliance като за перфектния саундтрак за медитация стартира с Three Romances на Клара Шуман, най-скъпият приятел на Брамс, негова покровителка и знаков пианист за епохата на Романтизма.  Цветков и Ангелов отдават респекта си и към другата ключва женска фигура в живота на Брамс – сопраното Полин Виардо, чиито глас и непокорен дух го вдъхновяват да създаде композиции като Bohemiennes, Vielle Chanson и Tarentelle. Харизмата на Виардо оплита в мрежите си и писателя Иван Тургенев, с когото скандализират пуританите, живеейки под един покрив със съпруга й и четирите им деца. Сопраното с френски корен обича революциите не само в личния си живот, но и в музиката. Освен като оперна звезда тя гради кариера на гениален пианист и композитор, повлиял на кариерата на творци като Шопен и Лист. Румен Цветков открива цигулката на 4-годишна възраст, а любовта си към виолата проявява като възпитаник на Пловдивското музикално училище. Свирил е в повече от 35 държави на 4 континента като солист и камерен изпълнител, споделяйки сцената със световните Ида Хендел, Бърнърд Грийнхауз, Владимир Менделсон и Майкъл Флаксман. Той е професор по виола и камерна музика в Консерватория Тилбург, Холандия, и в НБУ. Концертира с виоли, направени от Симеон Шодлер през  1785 г.  и Джузепе Джакети ди Рома. Людмил Ангелов е от най-ценните музикални експорти на Варна в света. Популярен на пет континента, той е изнасял концерти и рецитали в престижни зали „Ла Скала“ в Милано, „Линкълн сентър“ в Ню Йорк, „Гаво“ в Париж и „Концертгебау“ в Амстердам. Преподава като почетен професор в НБУ, където ежегодно изнася и голям майсторски клас.  Признат като един от виртуозните съвременни интерпретатори на Шопен, Людмил Ангелов изпълнява многократно интеграла на клавирното творчество на гения и участва в журито на най-престижните Шопенови фестивали.", "date": "2019.04.15", "title": "Виола на 300 години звучи в албум на БГ виртуози"}
{"url": "https://standartnews.com/kultura/rusiya-naddava-za-alla-pugachova-389684.html", "text": "„Тя винаги е готова да рискува. Тъкмо заради това ми харесва“, казваше Булат Окуджава за Алла Пугачова. Комплиментът на барда разкрива /може би/ цялата истина за феноменалната дама, която на 15 април празнува 70. На 17 април е нейният мега концерт в Кремъл с логото „P.S.“. Цяла Русия от дни наред говори за голямото завръщане. Когато за 60 Алла пя 4 часа на \"Лужники\", каза,  че това е прощаването й с феновете. Преди 9 години пък обяви, че окончателно се оттегля от сцената. Тогава всички мислеха, че най-после ще се погрижи за здравето си. Но, както малко по-късно стана ясно, тя е трябвало да се погрижи за идването на бял свят на Лиза и Хари: близнаците, износени от сурогатна майка, но съвсем автентични наследници на Пугачова и последния й съпруг Максим Галкин, които се родиха през 2013-а. /12 години по-рано Алла, която мисли за всичко, е замразила свои яйцеклетки./ Заради целия този антракт - а и не само - тук и сега емоциите около юбилейното шоу са нажежени до цвета на любимите й милион червени рози. Из социалните мрежи от дни насам циркулира видео с фрагменти от репетицията. От него разбираме, че декорите и  специалните ефекти ще са повече от впечатляващи, почти космически. Самата Пугачова пее и танцува из цялата грамадна сцена – излъчваща позитивна енергия и с нова прическа: без характерните за нея къдрици. Хореограф на спектакъла е Егор Дружинин. „Алла Борисовна често сама измисля движенията, които ние развиваме. Правим всичко заедно. С нея е тежко и строго, но на мен ми харесва“, категоричен е Дружинин, който правеше хореографията на „Фабрика за звезди“ – шоуто на Пугачова за Първи канал. И добавя, че тя държи цялата акция под абсолютния си контрол и знае какво се случва във всяка секунда. Освен всичко друго, е в отлична физическа форма и в прекрасно настроение, уточнява танцьорът. Някои изказвания в медиите, разбира се, правят опити да й го развалят. Всичко започна с информацията, че билетите за оркестрината в Кремъл са по 100 000 рубли /1500 долара/, тези на балкона се харчат по 7000 рубли, а  на черно талоните стигат до 375 000 рубли. Много хора дори от най-близкото обкръжение на Пугачова доскоро бяха без билети за 17 април. Владимир Пресняков, нейн бивш зет и баща на първия й внук – Никита от рок бандата Multiverse - подхвърли, че е узнал за юбилейното шоу от интернет и ще трябва да се пробва на „търси се“. Засега се знае, че  олигарси и политици са изкупили първите редове, а доста - но не всички - от големия шоубизнес са получили специални покани. Но никой не споменава дали средностатистически фенове ще могат да се доберат до най-престижната зала в Русия. Заради това музикалният критик Сергей Соседов изригна в интервю за „Вечерна Москва“: „Нима отдавна си забравила как се пътува в метрото или се ходи до магазина? Всички знаем, че живееш в замък и десетки слуги работят за теб! Нима не ти е ясно, че всичко това е просто неприлично, безсрамно и безсъвестно?!“ За финал на възмущението си Сергей Соседов заклеймява творчеството на Пугачова от последните 10 години за „оскърбление“ и нарича най-новите й песни „ужасни“. Коментари предизвика и клипът на стилиста певец от Казахстан Алишер, в който Алла се фръцка като рок икона, а наоколо се вихри рапърът Слава Гнойный. Но въпреки одумванията, видеото, което се завъртя в навечерието на юбилея, вече има над милион гледания. Така Алла  затвърди таланта си да бъде хайп  Това е любимият термин на бившия й съпруг № 4 Филип Киркоров, който дефинира умението да бъдеш в актуалните онлайн трендове, дори това да е тотално обратно на традиционния ти имидж.  \r\n\"Плюя на всички тези, които си мислят, че ще се потреса от техните оценки. Най-важното е стентовете ми да останат на мястото си и красивите ми крака да издържат. Трябва да се живее за мига\", отговори Пугачова в тв интервю. „На сцената излиза Алла певицата, а не Алла жената. В живота тя е различна – в нея има разбиране, нежност, любов, жертвоготовност. Сега обаче никак не й леко, защото отдавна не е правила концерт“, коментира пък Галкин, който напоследък е и прес агент на жена си. Тъкмо на него му се наложи да обясни на публиката, че слуховете за сърдечна операция на Алла в края на февруари са силно преувеличени. „Това е пълна лъжа. Умът не ми го побира от къде се взеха тези приказки. Жена ми си е вкъщи, и с нея, слава Богу, всичко е наред. Да, бяше на преглед, но нищо повече“, сподели Галкин пред един от руските сайтове.  \r\nПаспортът й прелива от имена на съпрузи През 1969-а Пугачова се омъжва за Миколас Орбакас от Литва. За четирите години брак с цирковия артист тя ползва името му само извън сцената. През 1971-а ражда Кристина – днес една от най-известните певици и актриси на Русия, майка на две момчета от двама бащи. Вторият късметлия е Павел Слободкин – от 1974 до 1976-а. Основателят на култовата банда „Веселите момчета“ прави много за кариерата на избраницата си. Именно той подписва аранжимента на „Арлекино“ на Емил Димитров за \"Златният Орфей\". Но те са два остри камъка, които няма как да продължат да мелят заедно. Режисьорът Александър Стефанович е вторият официален съпруг на Алла. Живеят заедно само 4 години. Тогава, в началото на 70-те,  започва бруталната й битка с килограмите Пугачова спира да пуши и започва да пълнее. С помощта на специални диети /трябва да забрави обожаваните борш, пирожки със зеле, варени картофки и кюфтенца/ и физиотерапии в една от нашумелите клиники на Новия Арбат певицата влиза в два размера по-малки дрехи. “Гласът и стомахът ми винаги са във война – първият иска глад, вторият мечтае за кулинарна вакханалия“, признавала е Алла. Оттогава Пугачова е царицата на пълната промяна – може да свали 10 килограма за 10 дни, което обаче по-късно се отразява на здравето й. А Стефанович не крие, че Пугачова е изключително ярък епизод в бурния му живот. Евгений Болдин, съпруг № 3, постига истински рекорд - 8 години. В началото са бизнес партньори – той е успешен продуцент. В Москва се знае, че той е обещал на Алла никога да не разказва пред журналисти за съвместното им битие. Говори се още, че в онази епоха Пугачова има силни емоционални, а не само професионални връзки с велики музиканти – от изключителния Раймонд Паулс и неповторимия Александър Розенбаум до рокаджията Владимир Кузмин, тартор на бандата „Динамик“. Има и бърза афера с бившия боксьор от Саратов Сергей Челобанов, с когото правят дует през 1991-а за парчето „Неканен гост“.  \r\nПрез 1994-а Алла пада в мрежите на Филип Киркоров, които ги е заложил още през 1988-а - все още много млад, но адски влюбен и напорист. Той атакува решително, едва когато вече е понатрупал слава и пачки. Бракува ги Анатолий Собчак – тогавашният кмет на Санкт Петербург. Младоженецът е на 28, булката – на 45. Пугачова винаги с усмивка разказва как арменецът от Варна е записан в паспорта й в графата „деца“, защото онази другата - за съпрузите – вече била пълна. След два месеца се венчават в Йерусалим. През първите 7 години не могат един без друг. Дори да е на другия край на света, тя му звъни през час:  Филя, толкова ми е мъчно без теб „Филимон, какво обядва, с кого беше?“. Той също й се кълне в любов по няколко пъти в денонощието: „Алусенка, така ми липсваш!“. И обратно на сплетните, че Киркоров използва Пугачова, за негова чест трябва да се каже, че той е двигателят във всяка тяхна съвместна акция - адски креативен и много пробивен. Не че Алла има нужда някой да я направлява, но свежият адреналин на Филип дава отлични резултати. В началото на новото хилядолетие чувствата между Пугачова и четвъртия й съпруг започват да избледняват.  Ужасно тежко е и за двамата, когато през 1999-а година Пугачова преживява спонтанен аборт.  Това окончателно ги отчуждава един от друг.  „Филя вече беше наясно, че отдавна не живеем пълноценно като истинска двойка, а някак по навик. И понеже не съм от жените, които крият извънбрачните  си връзки, а карам направо, го предупредих: Ако срещна някой, който да ми грабне ума и сърцето, тръгвам с него. Филя помисли, че се шегувам“, сподели преди време Алла пред руски медии. Самият Киркоров признава огромната си грешка: „В един момент кариерата просто ме погълна – реших, че всичко ми е дадено завинаги.  Увлякох се в театъра на живота - все нови песни, все нови концерти.  Дори не забелязах, че Алла беше слязла от сцената.  И когато дойдох на себе си, бях изгубил най-ценното - нейната любов“. Именно Филип запознава Алла с изгряващия комик и певец Максим Галкин. Тогава в Русия се говореше, че Пугачова е започнала романса си с него четири години преди да се разведе официално с Филип. Но Максим винаги е казвал, че няма пряка вина за раздялата им. Когато страстите  между тях избуяват, той е на 25, а тя на 52.  \r\nВсъщност всичко започва на фестивала „Славянски базар“ през лятото на 2001-а във Витебск. Пугачова е шеф на журито, а Максим е гост със солово шоу. Разминават се в лобито на хотела, а той, естествено, се обръща след нея. „Така втренчено ме зазяпа, че  \r\nнаправо го изпепелих с поглед, в който вложих цялото си презрение и високомерие“, връщала е лентата Алла. После Филип ги представя един на друг. „Не беше любов от раз – по-скоро любопитство и респект“, категоричен е Галкин. Но месец по-късно вече имат връзка. Засичат се на мощен купон – той я кани да танцуват, тя се оставя в ръцете му. Изпраща я до хотела, където се е изнесла след разлъката с Филип, но не се качва с нея. Само след половин час обаче й звъни по телефона, за да й каже, че иска да са заедно. „Той се оказа  невероятен любовник Но в същото време с него можем да говорим за всичко под слънцето“, хвали го Пугачова. През декември на 2001-а записват дуета „Будь или не будь“. Сексуалното електричество между тях е толкова явно, че Максим започва да се оправдава: „Тя си има прекрасен съпруг, ние сме само приятели“. Алла отбива атаките на медиите с традиционната си самоирония: „Мислите, че лелката е минала на още по-млад мъж ли?“. Следват още съвместни записи, събирания и раздели. Галкин започва да води руската версия на „Стани богат“ и се превръща в звезда. Така че няма как да бъде обвинен, че спи с леля си за пари. Разводът с Киркоров става юридически факт през 2005-а. Алла не иска веднага да афишира любовта си с Галкин – притеснява се от реакциите на дъщеря си. Кристина обаче е щастлива от метаморфозата – Алла е супер спокойна /нещо необичайно за нея/ и започва да се вталява /диетата с кефира/. Едва 5 години по-късно Пугачова започва да говори за Галкин – напълно земен мъж, син на учителка и военен. „Когато единият е по-възрастен, знае кога да направи компромис – а това е основното за запазването на отношенията. Максим ме разбира като никой друг. Най-после съм щастлива. Най-после се чувствам истинска жена“. С Киркоров продължават да са близки, да си дружат „семейно“, както се казваше в „Москва не вярва на сълзи“. Неслучайно Филип кръщава дъщеря си с две имена – на майка си Виктория и на Алла. Пугачова и Галкин се женят два пъти – „граждански“ през 2011-а и в църквата през 2017-а.  Подаръкът за първата сватба е замък  - от съпруга за неговата муза. Приказката оживява в селце, което носи прозаично-плебейското име Кал. Но Галкин е рицарят, който решава всички проблеми в своето владенията на Нейно величество. А тя казва: „В нашия дом винаги е имало, има и ще има секс“. Но не забравя и да се оправдае за нюанси от поведението си. „Повечето хора ме мислят за ужасно високомерна. Но това съвсем не е така – даже съм срамежлива. За щастие, навреме разбрах основното правило в живота – ако обичаш себе си, и другите ще се обичат“, разкрива философията си Пугачова.                           ", "date": "2019.04.15", "title": "375 000 на черно за шоуто на Алла Пугачова"}
{"url": "https://standartnews.com/regionalni/uchenitsi-ot-blagoevgrad-otbelyazakha-denya-na-aviatsiyata-i-kosmonavtikat-389697.html", "text": "Международният ден на авиацията и космонавтиката отбелязаха във Второ основно училище „Димитър Благоев“ в Благоевград. Съвместно с община Благоевград и ХІ основно училище \"Христо Ботев\" се проведе публична изява на клубове за занимания по интереси по природни науки. Игривите първокласници от клуба по народни танци с ръководител Васил Георгиев посрещнаха гостите на проявата. Третокласниците от клуб „Ние и природата“ изненадаха гостите с атрактивното си облекло и  песни, мултимедийна презентация и табла за рециклирането и за разделното събиране на отпадъците. Вълнуващо есе за природата прочетоха учениците от клуб „Културни хоризонти“. Те бяха изработили макети на планетата Земя и на завод за рециклиране. \r\nПървокласниците от клуб „Природата около нас\" представиха своята дейност с природен макет, изложба от рисунки и пролетен венец, изработен от природни материали. \r\nА малките първокласници от клуб „Аз и природата“ показаха табла с елементи от живата и неживата природа. \r\nУчениците от XI основно училище „Христо Ботев“ разказаха за храните–лекарства и за сензорната бионика. \r\nУчастниците в клубовете от двете училища разпалено споделяха помежду си своите предстоящи проекти за природата.", "date": "2019.04.15", "title": "Ученици от Благоевград отбелязаха Деня на авиацията и космонавтикат"}
{"url": "https://standartnews.com/kultura/gledame-sankt-peterburg-na-led-389690.html", "text": "Руският държавен балет на лед  „Санкт Петербург“ идва на гастрол с две представления в шест български града през ноември и декември. Приказните сюжети и пищните сценични продукции ще радват почитателите в „Лешникотрошачката“ и „Лебедово езеро“. Няма поява на театралната формация с олимпийските шампиони по фигурно пързаляне, която да не е отбелязала напълно разпродадени спектакли. През  декември на 2018-а „Лебедово езеро“ реализира своеобразен рекорд – три пъти 1 на НДК беше пълна до последното място на втори балкон. През 2017-а  създаденият от уважавания хореограф Константин Боярски  държавен балет на лед „Санкт Петербург“ отбеляза своя 50-годишен юбилей със серия от представления в целия свят, между които и България. През есента звездите ще танцуват в Шумен, Бургас, Варна, Велико Търново, Пловдив, НДК. Цените на билетите са  мeжду 45 и 65 лева, като по традиция за най-малките почитатели ще има специални талони по 12 лева. Първите 200 най-бързи фена ще могат да се възползват от отстъпка 10% във всеки град.  ", "date": "2019.04.15", "title": "Гледаме Санкт Петербург на лед"}
{"url": "https://standartnews.com/kultura/dzhon-snou-se-zavrna-v-zimen-khrebet-389696.html", "text": "„Игра на тронове“ официално се завърна на малкия екран със завръщането на Джон Сноу (Кит Харингтън) в Зимен хребет. Първият епизод от последния осми сезон на култовата телевизионна поредица събира фамилията Старк на едно място и Аря (Мейзи Уилямс) и Бран (Айзък Хемпстед Райт) отново видяха „брат“ си Джон, след като се разделиха с него още в далечния първи сезон. Заедно със Сноу, Денерис Таргариен (Емилия Кларк) също пристига в Зимен хребет, където за първи път стъпва. Джон запознава леля си със семейство Старк и напрежението между нея и Санса (Софи Търнър) веднага пламва. Освен семейната сбирка, епизодът показа на зрителите и чисто ново начално интро. Вместо класическата анимация, с която започваше всеки един епизод  до сега, осми сезон стартира с резюме на историята на самия сериал. Анимацията следва гледната точка на Краля на нощта – армията му от Бели бродници разбива стената и тръгва на север към Зимен хребет. „Игра на тронове“ се излъчва всяка неделя по HBO. Сезон осем, както и цялата поредица, приключва на 19 май.", "date": "2019.04.15", "title": "Джон Сноу се завърна в Зимен хребет"}
