{"url": "http://standartnews.com/svyat/sled_ostavkata_si_boris_dzhonsan_vse_oshte_iska_da_spasyava_brekzit-373846.html", "text": "Все още не е прекалено късно да спасим Брекзит, заяви вече бившият британски министър на външните работи Борис Джонсън, цитиран от Би Би Си и Ройтерс. Той обвини премиера Тереза Мей в нерешителност по въпроса за стратегията на Обединеното кралство за излизане от ЕС. В реч в Камарата на общините, в която изложи мотивите за оставката си, Джонсън заяви, че през последните 18 месеца по въпроса за излизането на Обединеното кралство от ЕС е имало \"ненужна сянка на неувереност\". Макар и да похвали Мей с думите, че тя е проявила \"кураж и издръжливост\", Джонсън заяви, че изложеният от нея план \"Чекърс\" (стратегията на Великобритания за излизането от ЕС) не дава ясна представа какво очаква страната. Той каза, че е подал оставка, защото не е могъл да подкрепи плана на премиера за отношенията с ЕС. Джонсън добави, че \"ясните гаранции\" след референдума за Брекзит през 2016 г. са изчезнали и сега Обединеното кралство рискува да изпадне в положение на \"икономически васал\", ако приеме правилата на ЕС за търговията. Бившият външен министър нарече подхода на Мей \"Брекзит само на думи\" и заяви, че поради това не може да го подкрепи, както вече е казал и на заседанието на кабинета в (правителствената резиденция) Чекърс. \"Радвам се, че сега мога да се изкажа открито против\", каза той пред депутатите. \"Все още не е прекалено късно да спасим Брекзит\", подчерта той. \"Имаме още време за преговори. Веднъж вече сменихме курса и можем да го направим отново\", каза Джонсън. Някои от критиците на Тереза Мей виждат в бившия кмет на Лондон Борис Джонсън неин възможен приемник, в случай че тя бъде принудена да се оттегли заради Брекзит. През 2016 г. той оттегли от битката за лидерския пост на партията, след като ръководителят на неговата кампания Майкъл Гоув реши също да се кандидатира. За шеф на партията обаче бе избрана Мей. Джонсън говори пред парламента в момент, когато напрежението в Консервативната партия е високо заради плановете как точно да бъде осъществен Брекзит през март 2019 г. През последните 48 часа правителството спечели на косъм поредица гласувания по въпросите за търговските и митническите договорености въпреки бунта на проевропейски настроените тори. Както се твърди, вчера те са били предупредени, че ако се противопоставят на правителството по въпроса за митническия съюз, това ще доведе до вот на доверие и евентуално до общи избори. В крайна сметка правителството спечели гласуването с разлика от шест гласа. По-късно днес Тереза Мей ще отговаря на въпроси за Брекзит в парламентарна комисия, след което ще говори на среща на депутатите от Консервативната партия. Във Великобритания има отдавнашна традиция на подали оставка министри да се дава възможност да произнесат реч в парламента, за да обяснят мотивите си. Подобни речи може да бъдат драматични и понякога политически взривоопасни. Сред по-запомнящите се подобни случаи са критиките на сър Джефри Хау към управленския и преговорен стил на Маргарет Тачър през 1990 г.. Смята се, че те са , проправили пътя за падането й от власт. Помни се и речта на Робин Кук, в която той заклейми подкрепата на правителството на Блеър за войната в Ирак през 2003 г. През последните години подаващите оставка министри до голяма степен се въздържаха да произнасят речи в парламента. Дейвид Дейвис, който подаде оставка като министър за излизането от ЕС само броени часове преди Джонсън, се отказа от тази възможност. Вместо това даде поредица телевизионни интервюта, за да обясни различията си с премиера, но и личната си подкрепа за нея.", "date": "2018.07.19", "title": "След оставката си Борис Джонсън все още иска да спасява Брекзит"}
{"url": "http://standartnews.com/mneniya/pikat_na_krizata_s_kadrite_shte_e_2020_g-373866.html", "text": "  - Бизнес организациите са тежки гемии, трудно правят резки завои. Смятам, че те са едно от добрите места на консерватизъм в България. В тях консерватизмът е качество, а не недостатък. От тази гледна точка нищо не трябва да се променя в дефиницията на бизнес организацията - как и защо съществува, кои са членовете й, как се представляват, с кого комуникира и т.н. Това е смисълът на бизнес организацията. Всичко обаче може да бъде правено по-добре, по-бързо, с повече визия за близкото и по-далечно бъдеще. Защото ХХІ век стана много динамичен. Най-големият дефицит в момента е дефицитът на време за вземането на верни управленски решения. Не защото хората са станали по-глупави, просто времето се забърза. Така че в това виждам своята роля в БСК - да наложим един малко по-забързан модел на взимане на решения, на правене на правилни оценки, на визия за бъдещето. - Да, чува се. Ние си даваме сметка, че без да са антагонисти държавата, работодателите и синдикатите, като част от социума и тристранното партньорство, имат своите непосредствени и по-стратегически интереси. И не винаги всяка страна успява да ги защити. Някой път синдикатите отстояват по-добре интересите на хората, които представляват, друг път работодателите, трети път държавата. Но така или иначе няма друга измислена формула. - Не само в България, в целия свят икономическият подем е невиждан. При това е продължителен. На практика от 2009 г. икономиката не спира и расте, и расте, и расте. Не смятам, че България заради някакъв собствен дефект е подминавана от чуждестранните инвеститори. Най-вероятно причината е, че на много места в света вече се появиха инвестиционни терени. Така че, ако в даден момент България е била едно от малкото добри места за инвестиции, сега добрите места са много. Тенденцията се обърна. По-рано инвеститорите се надпреварваха за приложната точка на своята инвестиция. Днес държавите се състезават за парите на инвеститорите. Всички добри неща, които казвате, се вгорчават от това, че в България започва да има остър дефицит на работници. И аз, ако искам да инвестирам в някоя държава, първото нещо, за което ще помисля, е какви са трудовите ресурси на това място. Това е проблем на цяла Европа. Ние се конкурираме къде има по-малко дефицити, а не къде има излишъци на работна ръка. - Мерките на правителството не са довели до никакъв резултат в момента. Но съм доволен от това, че започна да се комуникира, че наистина започна да се говори за дуалното обучение не като за някаква мантра, а да се мисли как да се напълни тази формулировка с конкретно съдържание. В началото на седмицата в БСК имахме заседание, което отчете, че в страните с добро дуално образование то е традиция. Ние тепърва трябва да изградим традиции. В страни като Германия родителите са тези, които правят усилието да насочат правилно децата си и са много щастливи, когато детето им е записано в тази образователна форма. - Проблемът с кадрите и въобще с работещите хора ще се задълбочава. В момента изобщо не сме в пика на кризата. Тя предстои - някъде 2020-2021 г. Тогава ще се усети най-ужасната липса на работна сила. Така че сега е моментът бизнесът в партньорство с държавата да се огледа къде има теоретични трудови резерви. - Една от възможностите е насърчаването на младите хора, от които се очаква да станат активна част от пазара на труда. Над 17% е коефициентът на безработните лица на възраст 15-34 години за първото тримесечие на 2018 г. Освен в младите, потенциал има и в раннопенсиониралите се. Има хора, които заради професионалната категория труд - миньори, офицери, военни и т.н., се пенсионират рано. А на практика са мъже и жени в разцвета на силата си. Те могат да се развият в нови професионални направления. Друга възможност е насочването на хора с намалена работоспособност към подходящи работни места. Тези хора имат лични и човешки, професионални качества и житейски опит, които не са по-малко търсени от работодателите. Убеден съм, че в битката за хора, ние ще решим част от социалните си проблеми. И, разбира се, четвъртият най-лесен, но не и магически начин, е миграцията на работници от страни нечленки на ЕС с разлика във възнаграждението, което в собствените им страни е по-ниско, отколкото това в България. Нещо, за което ние като страна бяхме донор в последните 20 години. Сега трябва да се превърнем в страната реципиент. Вече го правим. Тази година имаме  два пъти повече трудови мигранти за сезона, отколкото през 2017 г. - Точно по този начин - с внос на работници. Ние бяхме пионери на сезонната, трудова миграция от Украйна и Молдова - абсолютно регламентирана, при спазването на всички нормативи и на двете страни. Сега, куриозът е, че при нас е премиерата на виетнамците. Върнахме виетнамците. За първи път 45 души работят вече при нас. - Там има здрав прагматизъм, вероятно всеки може да види различни апострофи в поведението на изпълнителната власт, но аз смятам, че за първи път туристическият бранш, въобще икономиката туризъм, има една нормална комуникация. - Със съжаление, истинско съжаление. - Законът нито вдига шум, нито го спира. И преди този закон в Слънчев бряг имаше шумни дискотеки и купони, а в Албена се чуваше Прокофиев и Карл Орф. Има публика и за едното, и за другото. Категорично не можеш под един покрив - в един курорт, да направиш пет отделни вида курорта. Албена е семеен курорт. Там вероятно на младите, на тийнейджърите ще им бъде скучно. Но преди да станат тийнейджъри, те са били 3-5 и 10-годишни деца. И там им е мястото. И слава, Богу. Порастват и някои от тях отиват в Слънчев бряг да се забавляват, но вече са без родителите си. Така че в действителност, ако има някаква грешка, това е стремежът да направиш под една икономическа шапка пет вида курорта - детски, тийнейджърски, младежки, семеен, купонджийски и т.н. Курортите и в света са разделени - за да знаеш къде отиваш. Във Верона отиваш на културен туризъм, там не се печеш на слънце. Гледаш \"Аида\" на камъните на Арена ди Верона и билетът ти струва 120 евро. Няма мацки по монокини, но пък има Верди. -  - Да не вадим най-голямата лъжица. Защото дори половин процент от китайското население да дойде в България, туризмът ще изглежда по съвсем различен начин. - Точно този туристически подотрасъл е с най-големите резерви, той е най-малко експлоатираният. Там има ресурс, с който ние можем да посрещнем много повече хора. Колкото до руския туризъм, за съжаление просто ситуацията е, че руснаците ги няма в България. - Не бих казал това. Живеем в една изключително сложна конкурентна среда - вижте агресивните мерки на Турция, аргументираното посещение на Кипър. Ние не сме сами. - - Да, така е. Но за мен в момента губим битката за руския турист. А това е лоша ситуация. - Да, вече работим по подготовката на позиция на работодателите. Но, знаете ли, това е малко като игра на покер - никой не си е видял картите, а залаганията са започнали. Първо трябва да имаме абсолютно ясна представа как се движим в момента - във втората половина на 2018 г. Второ - трябва много ясно да знаем какво искаме да се случи в 2019 г. Бюджетът не е самоцел. Той е средство за постигане на целта. Затова трябва да си кажем какво искаме с този бюджет - да съхраним значително добре работещата икономика, да съхраним работните места, да завършим на излишък отново или на дефицит, да оправим и да запълним дупки, които исторически влачим в Здравна каса, в НОИ, във всички онези много чувствителни и страшно растящи задължения като дълговете на Здравната каса. Искаме ли лечение на повече български граждани в странство, където просрочиха 120 милиона? От тази гледна точка ви уверявам, че здравомислещият български бизнес ще подкрепи не това, което на него му е изгодно, а това, което е полезно за обществото. Бизнесът е най-малкият егоист. Ние няма да допуснем да се унищожи относително работеща система с ясна визия. - Категорично. И ако има разходи, които са по-високи от обичайните, то те трябва да са наистина за заличаване на пасиви, които са натрупвани, и натрупвани с времето. - Да, готови сме. Всичко друго е някаква  публицистика, над която си точат перата и наблюдатели, и експерти. Гледайки страните от еврозоната, даже се чудя дали ние не сме някаква дъвка за собственото им самочувствие - биейки по главата новобранеца България, да дадат представа за собственото си достойнство и величие, което до този момент е било накърнявано от едни непослушни момчета като португалци, гърци, сега и италианци с викове колко е кофти да си в еврозоната. - Защото това е смисълът на съществуването им. Няма по-добър медиатор между обществото и управляващите от вестника, радиото, телевизията, социалните медии. Това е родено преди четири века. До ден днешен обществото не само че не го отрича, но продължава да усъвършенства медията и медийните образувания. Те са най-печелещите от технологичния бум. На практика новите технологии не промениха същността на медията, промениха я технологично. Тя стана по-бърза и по-пъстра, стана по-разнообразна. Е, разбира се, плащаш данък фейк нюз, гледаш фотомонтажи и т.н., но... така изглежда ХХІ век. - Като продължат да бъдат и сериозни, и социални, и медии. Не трябва да стават бухалки, не трябва да бъдат едностранни и еднопосочни в обективното отразяване на този шарен живот. Хората разпознават полезността им. Често пъти старите, консервативните, оф лайн медиите са онези, които успяват да дадат на аудиторията си липсваща вярна преценка за многостранността на процесите. Днес най-големият проблем на информационния човек не е липсата, а излишъкът на информация. В момента се давим в океан от информация. Консервативните, старите медии, тук причислявам и \"Стандарт\", и \"Дарик\", ние сме спасителният пояс в този агресивен океан от новини. Старите медии ти позволяват да видиш и вятъра, и въздуха, и посоката, и мъртвото вълнение. - В същността си той е абсолютно нормален и логичен. Винаги е по-добре да има регламент, отколкото да липсва такъв. - Скришно. Със семейството ми. - Няколко пъти съм произнасял фразата: Дай да не си правим глупави подаръци. Било то в семейството, било то в някаква общност. Колкото и изтъркано, и банализирано на звучи, смятам, че най-хубавият подарък е здравето. Него няма кой да ти го даде. Единствените от които си го получил, са майка ти и баща ти. Трябва да им благодарим за това и в същото време да се помолим за здравето на близките си. Това е най-хубавото нещо. - В разпределението на времето, семейството си има своето запазено място и територия. Близките ми хора са били свидетели на този мой начин на живот още откакто са се появявали дете по дете, човек по човек. Пораснали са с тази моя заетост. И вече попораснали си давам сметка, че започвам да получавам тяхното разбиране. Това понякога е много умилително. Едни малки човечета, които казват: Да, това може би е много важно... Виждаш как детето контролира егоизма си да бъде с теб и проявява малко по-социално, обществено мислене, че татко може да принадлежи и на нещо друго, че някъде другаде също имат нужда от него. Интересно е тяхното порастване. И точно това ще е най-хубавият ми подарък - да ги видя зрели, мислещи, естествено българи, подобрили рекорда на баща си: всеки от тях да има по четири деца, за да може все пак да преборим тази демографска криза.", "date": "2018.07.19", "title": "Пикът на кризата с кадрите ще е 2020 г."}
{"url": "http://standartnews.com/biznes/balgarin_v_klasatsiyata_40_pod_40_na_fortune-373868.html", "text": "Българин се оказа на 24-то място в класацията за 2018 г. на американското списание Fortune \"40 под 40\" за най-влиятелните млади хора в бизнеса. Влад Тенев и неговият партньор Байджу Бат са съоснователи на приложението Robinhood за търговия с акции и криптовалути, включително през смартфона. Бат и Тенев се срещат, докато учат математика в Станфорд, и стартират компанията през 2013 година като предизвикателство към брокерските къщи. Пет години по-късно тя се изстрелва до стойност от 5,6 милиарда долара. Тази година те добавиха Bitcoin и други криптовалути към търговския си микс и сега се надяват да превърнат Robinhood в цифрова банка\", се казва в представянето на двамата млади предприемачи. Влад Тенев и Байджу Бат са едни от новите технологични милиардери на 2018 г., тъй като състоянието на двамата вече се изчислява в 10-цифрена сума, след поредния кръг финансиране, което оцени Robinhood на 5,6 млрд. долара. Номер 1 в класацията \"40 под 40\" делят двама от най-популярните в технологичния сектор - съоснователят и главен изпълнителен директор на Instagram Кевин Систром и съоснователят и главен изпълнителен директор на Facebook Марк Зукърбърг. В челната десетка са и други високотехнологични предприемачи на по 30 години, които имат разнообразни дейности. Като например Уанг Ксинг от Китай, чиято компания е подобна на \"Амазон\" и доставя от билети през книги до велосипеди, а стойността й се оценява на 60 милиарда долара. Индийка, която е шеф в \"Дженерал мотърс\", е също в челната десетка. Дивия Сураджевара е една от двете жени в класацията топ 500 на \"Форчън\", които ръководят компании за милиарди. Завършила е Харвард. 36-годишният Брайън Чески основава преди десет години компанията си за споделяне на дома. Днес тя е на стойност 31 милиарда долара, а около 300 милиона са гостите, които пристигат във въпросните жилища. Напоследък е отбелязан ръст от 100 процента на китайските туристи. 39-годишният Адам Нюман и неговата компания We Work е на челна позиция в сферата на недвижимите имоти, като изпълнява и социални функции, защото наема бежанци. Компанията му е оценена на 35 милиарда лева.", "date": "2018.07.19", "title": "Българин в класацията \"40 под 40\" на Fortune"}
{"url": "http://standartnews.com/svyat/sasht_s_novo_obvinenie_kam_shpionkata_mariya-373837.html", "text": "Ново обвинение е предявено към задържаната в САЩ рускиня Мария Бутина, пише Politico. 29-годишната жена бе арестувана в понеделник във Вашингтон и изправена пред съд, съобщи тогава правосъдното министерство на САЩ. Тя бе обвинена в заговор в полза на Русия, при който опитвала да „развива отношения с американски граждани и да проникне в организации, за да повлияе на политиката в САЩ\". Арестът й бе обявен, докато US президентът Доналд Тръмп се връщаше във Вашингтон от срещата с Владимир Путин в Хелзинки. Там той заяви, че никога не се е съмнявал в руска шпионска намеса в президентските избори в САЩ. Според US правосъдното министерство, Бутина е нарушила закона, тъй като не разкрила пред властите в САЩ, че действа като агент на руското правителство. Новото обвинение е, че рускинята не само контактувала с различни хора, но е и действала като чужд агент. В документа се посочва, че това е започнало поне от 2015 г. С новото обвинение Мария е заплашена от затвор между 5 и 10 години. Адвокатът на Бутина - Роберт Дрискол, по-рано заяви, че тя наскоро е завършила колеж в САЩ и иска само да насърчи подобряването на отношенията между САЩ и Русия. Според обвинителите обаче, Отбелязва се, че тя е свързана също и с организация, насърчаваща правото за притежание на оръжие. В официалните документи имената на чиновника и и на компанията не са посочени, но Politico отбелязва, че Бутина е помощник на бившия сенатор Александър Торшин - бивш член на горната камара на руския парламент, член на управляващата партия „Единна Русия\", който сега е на висш пост в централната банка. Торшин е пожизнен член на Националната асоциация на притежателите на огнестрелни оръжия, която е силен съюзник на Републиканската партия на САЩ. Включен е в US списъка с руски граждани, подлежащи на санкции, през април 2018 г. Обвинението твърди, че Бутина и руският представител работели за изграждане на тайни линии за комуникация, които можели да бъдат използвани от Москва за проникване в националния апарат на САЩ за вземане на решения. „Ню Йорк таймс\" твърди, че по време на изборната кампания за изборите през 2016 г. в САЩ, Бутина се опитала два пъти да организира тайни срещи на Тръмп и Путин. Арестуваната Мария Бутина, която влязла в САЩ със студентска виза, пък членувала в руската организация „Право да носиш оръжие\". За нея разказва Константин Емешин, основател на Школа за реална политика в Алтайския край, където Бутина учила. По думите на Емешин, момичето имало добри организаторски способности, увличало се от киберсигурност и лесно влизало в контакт с хората, пише Лента ру. След обучението в Школата Мария получила сертификат, а после я избрали за координатор и започнала да се занимава с цялата организация на работата - сама да набира студенти и да работи с тях. През 2008 г. Мария била избрана за ръководител на информационния център при второто свикване на Обществената камара на територията Алтай. На тази длъжност тя постоянно пътувала на различни форуми, имала много контакти. Тогава й предложили още по-тежка задача - да се преборят предразсъдъците на руските граждани срещу оръжията с къса цев. Те са  забранени и са само на черния пазар и при бандитите. Ето защо, Бутина е привлечена да се създаде руска обществена организация \"Правото на оръжие\", казва Емешин. След това Мария казва, че са й предложили да учи магистратура по киберсигурност в САЩ. \"След като замина, общувахме чрез Фейсбук, поздравявахме се за празниците. Беше на кръстопът - какво да направи по-нататък. Преди около седмица и половина се обърна към мен за помощ: има познат руснак, чийто баща беше загинал в ГУЛАГ. Затова искаше да се консултира с председателя на комисията за взаимодействие с регионалните власти на Обществената камара на територията Алтай Александър Диец. Той се занимава с жертвите на политическите репресии. Буквално вчера научавам за цялата ситуация \", казва Емешин. Според него шумният арест на Бутина е политически ход. \"Тръмп не намира под голям натиск. Има множество противници и сега искат да използват всичко против него. Мисля, че Мария ще изкара с тази история още една школа, и то в реалната политика\", казва общественикът учител.", "date": "2018.07.19", "title": "САЩ с ново обвинение към шпионката Мария"}
{"url": "http://standartnews.com/sport/kniga_na_fitnes_instruktor_za_otslabvane_i_zdrave_stana_bestselar-373857.html", "text": "Издадената от фитнес инструктора Илиян Найденов книга със заглавие „Детокс 2.0 – убиецът на мазнини\" се превърна в абсолютен бестселър, което наложи отпечатване на втори, по-голям тираж. Книгата спечели аудиторията с уникалния си 15- дневен детокс режим – създаден и разработен за почти една година от Илиян. „Тук не става въпрос за диетите, които обикалят интернет – 3 дни на вода, 10 дни на чай, 15 на плодове и зеленчуци. Режимът няма за цел да свали само излишните килограми, а е насочен към здравето на всеки един човек или решаването на някакъв здравословен проблем. Освен редуциране на телесното тегло, режимът подобрява хормоналните нива, влияе положително на ендокринната система, пречиствайки организма по най-правилния и здравословен начин, което е и моята цел\", споделя Илиян Найденов. Преди „Детокс 2.0 – убиецът на мазнини\" да види бял свят, режимът от книгата е бил приложен върху петима мъже и пет жени. Те са били изследвани  преди, в средата и след приключване на програмата, като при всички, освен отслабването, са отчетени подобрения в кръвните показатели, хормоналната система. „При мъжете бе отчетено повишаване на либидото, особено при тези, които живеят под стрес или са в напреднала възраст. Подобриха се тонусът и самочувствието им, качеството на живот. Жените пък постигнаха невероятни резултати не само отслабвайки - кожата на лицето им стана гладка и сияйна, косите и ноктите здрави.За  15 дни здравословно хранене и спорт те постигнаха завидни резултати без да пилеят пари за  лекарства и витамини\", уточнява авторът. „Детокс 2.0 – убиецът на мазнини\" повежда читателя през три основни етапа на детоксикация. Първият е съпроводен с увеличаване на калорийния дефицитни и прием на храни, които стимулират изхвърляне на токсини от черния дроб и другите органи. Вторият етап е ултра- пречистването, когато вече токсините нахлуват в кръвния поток и се изхвърлят  чрез урината, потта и дори през пъпките, които се появяват по кожата. „Третият етап е най-важен и трябва да е проведен правилно, за да се запазят резултатите. За организма би било доста стресиращо да се върне към старите навици и хранене. След детокса тялото започва нов живот „на чисто\" и  за да се запази резултатът е нужно да  живеем здравословно, да ядем храни, които дават на тялото здраве и енергия, а не такива, които го правят лениво и тромаво. По този начин появата на йо-йо ефекта е изключен\", пояснява Илиян. Книгата „Детокс 2.0 – убиецът на мазнини\", фитнес инструкторът определя като уникална, защото е плод на неговия личен опит като спортист и треньор. Храните също са съобразени с родния пазар, подбрани според качествата и хранителния им състав. „Програмата съдържа продукти, които могат да се намерят лесно на пазара и да се приготвят бързо. Ако човек е ангажиран психически и съзнанието му е концентрирано само върху това -  какво да купи и  сготви, той или ще се откаже от програмата, или няма да постигне 100% резултат\", уточнява Найденов. Илиян поддържа обратна връзка с много от хората, които са преминали през 15-дневната програма. Рекордното отслабване е  12 килограма за 15 дни. „Това се случва при хора с по-голямо тегло. Ако тежите 50 килограма няма да свалите 12, а 2-3 кг. Целият процес се влияе от количеството на натрупаните шлаки и отрови в тялото ни, което само знае как и от какво да се свободи\", твърди авторът на книгата.", "date": "2018.07.19", "title": "Книга на фитнес инструктор за отслабване и здраве стана бестселър"}
{"url": "http://standartnews.com/kultura/55_top_muzikanti_idvat_za_hills_of_rock_v_plovdiv_-373867.html", "text": "Hills of Rock 2018,  най-мащабното музикално събитие в България, стартира на 20 юли на Гребната база в Пловдив. Още от понеделник, 16 юли, рано сутринта започна изграждането на сцените на фестивала и специалните зони за артистите – гримьорни, кетъринг, офиси... За реализирането на събитието работи екип от над 600 души. Основната сцена,  на която ще свирят хедлайнерите Sabaton, Judas Priest и Iron Maiden, пристигна специално от Унгария.  Тя е с внушителни размери и ще бъде оборудвана с изключително модерна звукова и светлинна апаратура, като феновете ще следят екшъна на огромни екрани.  Всички групи са се настроили да поднесат на българската публика най-доброто,  на което са способни!  В тазгодишното издание на Hills of Rock на три сцени ще излязат  55 артисти от Европа, Америка и Балканите.  За втора поредна година,  малко преди началото на фестивала  без никаква основателна причина група „Уикеда\"  отказва договореното си участие на 20 юли и е своевременно заменена от JEREMY? По време на фестивалните дни  входовете на Гребната база ще бъдат отворени от 16, 30 часа.  Билети могат да бъдат закупени и на място.  След задължителните проверки за забранени предмети, на всеки посетител ще бъде поставена гривна, според типа билет, който притежава. В специално обособена къмпинг зона 500 фена ще имат възможност да разположат своите палатки. През трите дни на Hills of Rock се затваря за движение западното платно на булевард \"Копривщица\" в участъка между кръстовищата с булевардите  \"Шести септември\" и  \"Марица-юг\". Пълната програма на фестивала по часове и сцени може да откриете на официалния сайт на събитието – www.hillsofrock.com.", "date": "2018.07.19", "title": "55 топ музиканти идват за Hills of Rock в Пловдив"}
{"url": "http://standartnews.com/mneniya/horata_stavat_pospokoyni_teglyat_pogolemi_krediti-373829.html", "text": "  --------------------------------------- - Според данните на нашата компания, потребителското кредитиране в България отбелязва постоянен ръст, което е добра новина както за финансовия сектор, така и за икономиката като цяло. Отчитаме две основни тенденции – ръст на търсенето на потребителски кредити и нарастване на средната сума на молбите. Това показва, че хората са все по-уверени по отношение на личните си финанси и че са готови да реализират плановете си с потребителски кредити. Така успяват да повишат стандарта си на живот без да се налага да харчат повече пари наведнъж. Друго удобство е, че при потребителските кредити от нашата компания лихвата и вноската са фиксирани за целия период и хората знаят точно колко ще платят всеки месец. Така могат по-добре да планират семейния си бюджет. Що се отнася до развитието на пазара, прогнозата ни е положителна и очакваме ръст както на сектора на потребителско кредитиране като цяло, така и на бизнеса на нашата компания в частност. През 2017 г. БНП Париба Лични Финанси отбеляза ръст от 10% и очакваме през 2018 г. също да отбележим двуцифрен ръст. - Нашият бизнес модел е базиран на това да финансираме колкото е възможно повече проекти на клиентите – от сравнително малки, като покупка на стоки на изплащане, до големи, като ремонт на дома, покупка на кола, обединяване на задължения, за свободното време. Когато хората кандидатстват за финансиране на покупката на стоки, обикновено сумата е по-малка, а срокът на изплащане – по-кратък. През последната година средната стойност на молбите беше близо 800 лева, а срокът на изплащане – около 12 месеца. В този сегмент най-търсените стоки са смартфони, телевизори и перални. Мобилните телефони са безспорен лидер в нашата класация „Топ 10 на изплащане\" за трето поредно издание, което показва че те са най-важното устройство за българите. Дори и наскоро приключилото Световно първенство не помогна телевизорите да се завърнат на първо място. При кредитите за финансиране на големи проекти, топ целите са ремонт на дома, обединяване на задължения и покупка на автомобил. Те формират близо 70% от заявленията за нашите потребителски кредити с максимален размер от 80 000 лева. Средният размер на заявленията при тези кредити е малко над 5 700 лева, а периодът на изплащане – 60 месеца. - Като един от лидерите на пазара на потребителско кредитиране в България с повече от 1,5 милиона клиенти, ние сме финансирали проектите на хора от всички възрастови групи, с различно образование или заетост. През последните 17 г. сме отпуснали над 3,5 млрд. лева на изключително широк спектър от хора. Затова е трудно да се очертае значителна промяна в профила на клиента. Но има интересни тенденции, които се отнасят до средния потребител на различните ни продукти. Например, хората на 20-29 години най-често кандидатстват за покупка на стоки на изплащане. Обикновено техните заявления са за смартфони, лаптопи и обзавеждане за спалня. Това отговаря на статута им на хора, които са в началото на кариерата и на самостоятелния си житейски път като цяло. Най-активните ползватели на потребителски кредити за финансиране на големи проекти са хората на възраст 30-39 г. Но пък те не са клиентите, които кандидатстват за най-големи суми. В периода ноември 2017 г. – април 2018 г. заявленията за най-голяма средна сума бяха подадени от 40-49 годишните, които кандидатстваха средно за 6 782 лева. - В по-големите градове като София, Пловдив и Варна, хората имат повече възможности за работа и по-високи доходи. Затова и са по-склонни да кандидатстват за по-големи кредити, най-вече за финансиране на проекти като ремонт на дома, обединяване на задължения и т.н. В по-малките градове, където обикновено доходите са по-ниски и все още се наблюдава безработица, хората предпочитат потребителски кредити за покупка на стоки на изплащане. - Българите, които кандидатстват за потребителски кредити, имат същите нужди и проекти като в останалите европейски страни. Хората навсякъде искат модерни смартфони, телевизори или удобно обзавеждане. Искат да обновят домовете си, да си купят нова кола, да пътуват. Обща тенденция е и да търсят потребителски кредити с фиксирана лихва и месечна вноска, което им позволява да планират по-добре личния си бюджет. Тези тенденции се потвърждават и от нашето голямо международно проучване Observatoire, което показва обща картина в ЕС на оптимизъм у потребителите и желание за повишаване на качеството на живот. Това е валидно и за България. - Както показват и данните на БНБ, през последните години, нивото на лошите кредити постоянно намалява и в момента е около 10% при потребителското кредитиране. Това продължаващо понижение е добра новина за пазара и позитивен индикатор, че ситуацията в България е стабилна и че хората имат по-голяма икономическа сила. Портфолиото на БНП Париба Лични Финанси е стабилно и през последните години нивото на необслужваните кредити се понижава с темповете на промяна на пазарната тенденция. В това отношение, като част от групата BNP Paribas, ние разполагаме с голям международен опит. В БНП Париба Лични Финанси сме разработили и собствено ноу-хау и изключително ефективна процедура за управление на риска. Процесът започва с интервю с клиента, когато кандидатства за потребителски кредит. Целта ни е да си изградим ясна представа за индивидуалната му ситуация, проекта и бюджета, така че да сме сигурни, че отпускането на кредита няма да се отрази на стандарта му на живот. От друга страна, можем да изготвим индивидуална оферта, съобразена с неговите цели и възможности. Така избягваме отпускането на кредити, които евентуално могат да станат необслужвани. Процесът по управление на риска продължава и след отпускането на кредита. Ние сме в постоянен контакт с клиентите и правим всичко възможно да разберем какви затруднения срещат, ако се появят такива, и да намерим решение, което да им позволи да обслужват заема си. На всяка стъпка от този процес сме заедно с клиента. - Причината е, че все още има хора, които се затрудняват при изготвянето и управлението на семейния си бюджет. А могат да го направят без много усилия, ако отделят малко време да попълнят проста таблица с приходите и разходите си. Така ще имат ясна картина на финансовата си ситуация. Колкото повече хора отделят време за управление на личните си финанси, толкова по-малко ще са тези, които изпадат в затруднение. Ето защо ние действаме и като съветник на клиентите. Например, ако човек има повече от една вноска месечно по различни кредити, ние можем да му предложим продукта ни за обединяване на задължения. Така той може да намали броя и евентуално размера на месечните си плащания, да спести време и пари и да предоговори кредитите си при по-добри пазарни условия. Наблюдаваме постоянно повишаващ се интерес към този продукт, което показва, че българите се стремят да управляват разумно личните си финанси. Важна част от изграждането на стабилни отношения с хората е и това, не само да им отпуснеш кредит. Понякога ние можем да кажем „не\", ако установим, че даването на заема би могло да влоши личната ситуация на клиента и да доведе до свръхзадлъжнялост. В такива ситуации съветваме хората да отложат плановете си, докато ситуацията им се подобри. - Смартфонът е безспорен лидер в трето поредно издание на класацията ни „Топ 10 на изплащане\". Широкото разпространение на тези устройства показва, че хората все повече използват различни мобилни услуги, включително и финансови. Днес българите използват мобилните си телефони не само за да комуникират и да се забавляват, но и за да управляват личните си финанси – от това да наблюдават банковата си сметка, до кандидатстване за потребителски кредити. Нашите данни също потвърждават тази тенденция – над 70% от посещенията във „виртуалния ни магазин за кредити\" са през мобилни устройства. Също така, над 30% от заявленията за потребителски кредити, които получихме в периода ноември 2017 г. – април 2018 г., постъпиха онлайн. Това показва, че българите се чувстват удобно с алтернативните канали за кандидатстване за кредит. Тези цифри са в резултат на постоянните ни усилия да предоставим на хората възможно най-доброто клиентско изживяване и удобството да кандидатстват от всяко устройство, по всяко време и от всяко място. Развитието на иновативни канали е приоритет за нашата компания. Но инвестициите ни са насочени както към осигуряване на удобство при кредитиране, така и към предоставяне на безкомпромисна сигурност. В същото време, ние не отстъпваме от ангажимента си да сме отговорен кредитор и доверен партньор на хората, както сме от самото създаване на компанията.", "date": "2018.07.19", "title": "Хората стават по-спокойни, теглят по-големи кредити"}
{"url": "http://standartnews.com/mneniya/opozitsiyata_se_sabira_v_edin_okop-373865.html", "text": "Политическата ситуация у нас заслужава особено внимание, защото имаме нов момент. Макар на повърхността да е спокойно, а социологическите данни месец след месец да възпроизвеждат една преднина от няколко пункта на ГЕРБ пред БСП. Обезболяващото на европейското председателство обаче свърши и се случват поредица протести. Отдолу хората са озъртат за съвсем нови опции, трупа се напрежение и то може да избие през наглед много малки казуси, да стане от нищо нещо. Кризата с чумата по овцете и козите като че ли намери някакво решение, поне засега. Но проблемите, които тя оголи, са няколко. Първо, проблемът с комуникацията. Дали властта обяснява непопулярните мерки достатъчно убедително и отдалече. В същото време в този свят на социални медии, при тази популистка вълна в целия западен свят, при това постоянно бълване на фалшиви новини, аз имам чувството, че властта Защото просто ще срещне вълна от популизъм, а това е много притеснително. Другото, което ми прави впечатление, е, че тази власт, която десетилетия управлява България в един специфичен политически стил, няма много на кого другиго да се сърди. Този стил на управление дойде именно на вълните на харизматично-популисткия протест срещу тогавашната тройна коалиция. И този стил на управление е тъкмо такъв. Никога трудното, никога реформата, винаги който каквото поиска – получава, огъваме се, отстъпваме. След като наложиш такъв стил на управление, няма как да се сърдиш после, че постоянно се протестира, и няма как да се сърдиш, че не можеш да проведеш някакви тежки мерки. Това е големият проблем, с който се сблъскваме сега. Разбира се, струва ми се, че има и мозъчни и не толкова мозъчни центрове, които разпространяват откровени фалшификати. Как щели да бъдат заселени 150 хиляди мигранти в Странджа, как опразвали Странджа от животните, за да заселят мигранти. Това е отчайващо, това е трагедия. Навярно планът на опозицията е, наесен, когато  винаги е по - кисело обществото, всичките тези облачета по привидно безоблачното на властта небе, да ги сгъсти. В България има реално две опозиции, два партийни сектора, два типа хора. Това са различни обществени групи, които ги обединява това, че не могат да траят ГЕРБ. Едната група са привържениците на БСП и всички източно-звучащи и социално-популистки  хора, както и такива, дето все не харесват ЕС, още по-малко Щатите. Обаче и другата опозиция, противоположна на по-горната, също не харесва ГЕРБ - това са прозападните, зелените, сините, изобщо либералната част от българското общество. Тя е по-малка, но е доста ярка. Ако човек си направи труда да погледне социалните мрежи, ще види че двата типа опозиция подкрепят протестите от последните месеци. И за Кольо Босия, и за овцете в Странджа, стискат палци и двете агитки. Така се натрупа една критична маса от протести, в която двете опозиции звучат синхронно. От това не следва, че двете групи ще се вземат, това няма как да стане, но пък означава, че облаците се сгъстяват и ГЕРБ губи главното си предимство. А голямото преимущество досега беше, че опозициите на властта бяха разделени. Плюс това, на терена се появяват едни хора, върху които се проектира желанието да бъдат новите месии. И Слави Трифонов, и Мая Манолова, и много други. Тук следва въпроса кое е най-страшното за ГЕРБ ? Това е тези различни опозиции да се съберат на едно място. А кога това може да се случи ? Когато има балотаж с участие на един кандидат на ГЕРБ и негов опонент. Ако този друг кандидат е умело подбран, той може да фокусира върху себе си целия антивот, както се случи на президентските избори. И сега нека си представим, че нещо подобно се случва на местния вот в София, например. Големият проблем на ГЕРБ е, че идват кметски избори, където има балотаж, а това означава всичките опозиции, които са разделени и не могат да се дишат, щат не щат, да гласуват заедно. Затова казвам, че моментът е нов. ГЕРБ го вижда това и не случайно Тома Биков отбеляза, че има план срещу властта от няколко центъра. Важното обаче е дали има обществена необходимост или ниша за такова обща игра на различните опозиции. Зверската ескалация на фалшивите новини в последните дни пък е знак, че има влияние и някъде отвън. Разбира се, Бойко Борисов с външните фактори е доста добре и може да отреагира. А и виждаме, че управляващите вече реагират като развалят сделката с ЧЕЗ. Това означава, че властта има съпротивителни сили. Защото нека да не забравяме, че когато си говорим за Бойко Борисов в последните 9 години, все му предвещават тежки есени и зими, а той някак  все оцелява. Премиерът обаче гледа много навън, а проблемите са отвътре. Борисов ще трябва да се обърне навътре малко, защото вече влизаме в предизборна кампания. Всеки политически ход  ще бъде съобразен с предстоящите местни и евроизбори и с нищо друго. Не е ясно и как ще се развият нещата в коалицията на Патриотите, а оттук и в голямата управляваща коалиция. Защото Валери Симеонов наистина отправи този път сериозна закана. Лидерът на НФСБ е доказал едно нещо - той казва каквото мисли. Може да не се харесва на много хора, но той си извоюва правото да звучи като съвестта на българския политически процес. Той не действа като политик, а като човек, който просто си дава мнението. Това е много привилегирован статус, който Симеонов си изработи. Точно затова не знам дали и какво ще направи, защото ако тръгне да напуска, това ще е хитър момент, защото сега в обществото има глад за протестно звучащи хора. И ако сега Симеонов напусне властта, ще застане в добра позиция преди изборите. Но тъй като той не е точно политик, играч, точно това може да го спре. Може да каже: изпълнявам програмата на правителството и т.н. А неговото решение може да повлече много последствия.", "date": "2018.07.19", "title": "Опозицията се събира в един окоп"}
{"url": "http://standartnews.com/biznes/darzhavata_bulgargaz_i_toplofikatsiya__regulirat_plashtaniyata_mezhdu_druzhestvata-373855.html", "text": "Във връзка с натрупани задължения на „Топлофикация София\" АД към „Булгаргаз\" ЕАД в Министерството на енергетиката бе проведена среща с представители на двете дружества, Столична община и Столичен общински съвет, съобщиха от Министерство на енергетиката. По думите на енергийния министър Теменужка Петкова както „Булгаргаз\" като доставчик на природен газ, така и „Топлофикация София\" имат специфични задължения към обществото. Софийската топлофикация е най-големият клиент на „Булгаргаз\" – с около 35% от общата консумация на природен газ в страната. По време на срещата страните постигнаха съгласие текущите вземания на „Топлофикация София\" ЕАД от продажбата на високоефективна електроенергия да постъпват директно в „Булгаргаз\" ЕАД. По този начин ще бъдат покрити част от задълженията и ще се постигне устойчивост на плащанията.", "date": "2018.07.19", "title": "Държавата, „Булгаргаз“ и Топлофикация  регулират плащанията между дружествата"}
{"url": "http://standartnews.com/lyubopitno/dilovinfo__kozata_silviya_i_drugi_drami-373874.html", "text": "Сега всички знаем как всъщност се казва козата, но за удобство използваме името, дадено й от Едуард Олби в пиесата му \"Козата или коя е Силвия?\". Наистина - как да не се влюбиш в тази смела защитничка на унижените и оскърбените?! Тя винаги е там, където може да бъде забелязана...как е там. Понеже още ни държи футболната вълна – на футболен език това се нарича  гюмеджия. Чака на гюме някой да подаде или изпусне топка и – хоп – гол. Хърватите вкараха един такъв на Франция. Властта изпусна топката с добитъка в Странджа и пастирката на столетницата се хвърли също една Реймонда Диен на релсите, за да спасява стоката на бедните хорица. Сюжет, достоен за гоблен! Герберите пък отвърнаха, като обявиха, че Елена Йончева имала обща фирма с прокажения банкер от Белград... Точно като в онази приказка „а вие защо биете...френските национали?!\" Най-трогателните са фейсбук-природозащитниците, които постват умилителни картинки на агънца и козлета, придружени с проклятия срещу  ветеринарните служби. Добре, те наистина ли предполагат, че ако не бъдат евтаназирани, хайванчетата ще доживеят до дълбока старост, заобиколени от нежни грижи и любящи роднини? И още: не е ли животновъдството един от основните причинители на  парниковия ефект? 18% от всички емисии се дължат именно на селскостопанските животни. Но Те и без това са доста объркани. Но че една коза не струва 130 лева, колкото е готова да плаща държавата за убитите като предпазна мярка животни, е истина. Разбира се, истина е също така, че в дън горите Странджански магията на застрахователното дело все още не е достигнала... Както и за две-трети от българското човечество, което периодично е наводнявано, подпалвано и спохождано от всякакви враждебни на властта природни сили, но упорито отказва да се застрахова. Затова пък фейсбук-населението е силно чувствително на тема расизъм и не приема, че Африка има право да ликува от победата на Франция на Световното по футбол. Забележителното е, че същото това общество постоянно се гордее с българския произход на Кристо, въпреки доста оскъдните негови коментари по този въпрос. Или с Джон Атанасов при все пълното отсъствие на коментари от негова страна по същата тема. Да се сърдиш на хората, че си правят шеги на тема бежанци и национален срещу интернационален футбол е все едно да се сърдиш на котката, че не затваря вратата след себе си, когато влиза в стаята. Миграцията е темата на това десетилетие и тя засяга всичко. Дори на миграцията на паламуда вече се гледа с подозрение... И друг животрептящ въпрос се повдигна тази седмица: има ли право народ, който изтрезнява с бира да се подиграва на Жан-Клод Юнкер? Той, завалията, е отрасъл в толкова малка държава. За Люксембург казват, че ако искаш  да свириш на акордеон, ти трябват визи за Белгия и Германия. Това е достатъчен повод да потърсиш утеха в коняка. Виж, които пуснаха това с ишиаса. След като за нещо толкова очебийно ни лъжат, представете си какво е за нещата, дето не се виждат... Така се руши и без това крехкото доверие в европейското чиновничество. Походката на Жан-Клод Юнкер е чудесна метафора за стабилността на НАТО и паневропейския свят, особено на фона на невчесаните мисли на Тръмп по тези въпроси. Изгониха Мая Манолова от Тричленката, но приеха Путин в клуба на нормалните – ето още две изумителни събития от изнизващата се седмица. Никой не пощял да припознае омбудсманката (така я наричат вестниците, ама на мен ми се струва, че трябва да е омбудсуоманка, но не знам дали е политкоректно) за част от делегацията си и В.Cимеонов  я поканил да напусне. Скандал! За народа  загуба велика, както  вика хаджи Атанасий от „Чичовци\". Разбира се, Корнелия веднага излезе с остра декларация по случилото се, как иначе?! Да беше жив дядо Вазов, каква повест „Лелки\" щеше да извърти!!! Другото е по-страшно – българското фейсбук-човечество изтръпна от  националното предателство на Тръмп в Хелзинки. То изкъсо следи какво се случва в Капитолия и напоследък сипе остри критики  връз Доналд. Разбира се, има и развеселени подръжници на новата американска линия, които подвикват често-често „Удри, бай Тръмпе\", ама те не разбират много от политика. Тръмп легитимирал Путин  с тази среща! Не повдигнал въпроса, че Путин е убиец и анексатор на украински територии. И за „новичок\" нищо не питал, и за руската намеса в американските избори. Факт e, че напоследък бай ви Тръмп яко криволичи. В сравнение с него мнозинството на ГЕРБ в парламента е праволинейно като самолетна писта. Само два дни преди срещата в Хелзински яко се накара на Ангела и останалите европейци, че хранили ламята, от която искат САЩ да ги пази. А после – ръкостискания със същата тази ламя. Топки си подаряват... Българските десни фейсбук-трибунали  гледат объркано като баба нов талон от „златните пирамиди\" и се чудят къде да търкат... Има един момент с американските избори, за който не се говори много-много. Това е абсолютната нечестност на разпределението на гласовете в избирателните колегии, която почти винаги дава преднина на републиканците. Избирателната им система е с толкова много пороци, че евентуална руска намеса би могла само да я подобри. Просто по-лоша няма как да стане. Както вика Мечо Пух, освен Северен и Южен, има Източен и Западен полюс, ама за тях не се говори много-много. Най-вироглавият американски президент  се очертава като най-енергичния гробокопач на съвременния либерален свят и  - всички са сигурни – предстоят бурни и развеселяващи гледки от американската политика. Но бай Тръмп – според мен - е много полезен не само за вътрешно-американския диалог, но  и за Старата госпожа, защото поставя ясно въпроса: Да не би пък от тежестта на този въпрос да залита Жан-Клод Юнкер? Иначе сме добре. Пиесата „Козата или коя е Силвия\", поставена в Народния театър от Явор Гърдев има вече над 200 представления! На есен можете да я гледате, ако сте я пропуснали – играят Бойка Велкова, Мартин Димитров, Мишо Билалов и Юлиан Вергов. Сценографията и костюмите са на Фичо, а музиката – на Калин Николов. Колажи:", "date": "2018.07.19", "title": "dilov.info:  Козата Силвия и други драми"}
{"url": "http://standartnews.com/lyubopitno/naystariyat_hlyab_na_sveta_e_na_14_500_godini-373845.html", "text": "Остатъци от хляб, изпечен преди около 14 500 години бяха открити на обект в североизточната част на Йордания. Овъглените трохи от хляба (на снимката), които изненадаха учените, показват, че той е бил замесен по същия начин, по който това се случва днес, съобщи Ройтерс. Оказа се, че хора започнали да приготвят хляб цяло хилядолетие преди началото на земеделието. Въпросният хляб, който донякъде напомнял питка, бил приготвен от диворастящи култури, като ечемик, лимец, овес. \"Наличието на хляб на толкова древен обект е нещо невероятно\", обясни Амая Аранс-Отаеги от университета в Копенхаген, както и уточни: \"Сега трябва да установим дали е имало връзка между производството на хляб и началото на земеделието. Възможно е този хляб да е подтикнал хората да започнат да отглеждат култури и да се заемат с фермерство\".", "date": "2018.07.19", "title": "Най-старият хляб на света е на 14 500 години"}
{"url": "http://standartnews.com/sport/milan_sreshtu_levski_v_chest_na_gundi-373853.html", "text": "Половин век след един от най-паметните мигове за Левски, една история е на път да бъде продължена...В края на 1967 г. пред 50 000 зрители на стадион „Васил Левски\", „сините\" се изправят срещу италианския колос Милан в 1/16-финал-реванш от турнира за Купата на носителите на купи. Тогава едно българско име блесва по-силно и от звезда – това на Георги Аспарухов. В 75-та минута на срещата от фаул Гунди изстрелва мощен снаряд във вратата на „росонерите\" и изравнява мача. Италианците остават силно впечатлени от таланта на легендарния футболист. Няма да забравят също и категоричния отказ на българския нападател да подпише с клуба, да напусне родината си и да остане да се състезава за тях въпреки баснословната сума, която му предлагат... И днес те все още помнят големия Гунди и неговата незабравима игра на зеления терен. Сега – пет десетилетия по-късно, седемкратният повелител на Европа отново ще почете емблематичната деветка. На 11 август (събота) Милан ще гостува на Левски на стадион „Васил Левски\" за грандиозния спектакъл по случай отбелязването на 75-годишнината от рождението на Георги Аспарухов-Гунди. Червено-черните ще заменят първоначално обявения съперник на „сините\" – Бока Хуниорс. Закупените билети за мача Левски – Бока Хуниорс с дата 19 август 2018 г. важат без презаверка за двубоя между Левски и Милан на 11 август 2018 г. на стадион „Васил Левски\". Събитието „75 години Георги Аспарухов\" е на 11 август 2018 г. на Национален стадион „Васил Левски\". Начало 19:43 часа. Билети за звездния футболен мач между Левски и Милан търсете в мрежата на Eventim в цялата страна и online. Цена на билетите: от 9,57 до 194, 30 лева. Цена на семеен пакет: 19,14 лв., който включва два билета на цени от 9,57 лв. Семейният пакет важи единствено за Сектор Г, като включените в него два билета не се продават по отделно.", "date": "2018.07.19", "title": "Милан срещу Левски в чест на Гунди"}
{"url": "http://standartnews.com/lyubopitno/v_holandiya_shte_otglezhdat_izkustveno_meso-373844.html", "text": "Изследователи от холандската прохождаща компания \"Моса мийт\" получиха финансиране от 10 млн. долара за стартиране на промишленото производство на изкуствено телешко месо, което ще служи за пълнеж на хамбургери, пише в. \"Дейли мейл\". Новата продукция може да се появи на пазара през 2021 г., а първите клиенти на \"Моса мийт\" ще станат ресторантите. Методът за създаване на изкуствено месо е сравнително прост. Синтетичното телешко се получава чрез стволови клетки от мускулна тъкан на обикновени крави. След това клетките, които притежават способността да се регенерират, се култивират в разтвор с хранителни вещества. Подобна храна първоначално беше разработена за космонавтите, но много скоро пролича нейният търговски потенциал. Специалистите изтъкват, че след няколко години подобни продукти ще престанат да бъдат нещо необичайно, а освен изкуствено телешко е възможно да се появи и изкуствено пилешко месо.", "date": "2018.07.19", "title": "В Холандия ще отглеждат изкуствено месо"}
{"url": "http://standartnews.com/balgariya/sv_german_alyaskinski_shte_pazi_vidinska_eparhiya-373873.html", "text": "Частица от мощите на свети Герман Аляскински, Чудотворец на цяла Америка, беше посрещната тържествено в катедралния храм \"Свети Димитър\" във Видин. Дарението е от епископа на Ситка и Аляска- Негово Преосвещенство Дейвид, който лично донесе светинята. Н. Впр. Видинският митрополит Даниил я прие, вградена в икона на свети Герман. Архиерейска света литургия в съслужение с епископ Дейвид беше отслужена в 9 часа. В знак на признателност Видинският митрополит дари на госта си икона на света великомъченица Неделя, както и най-известния нашенски продукт - розово масло. Защо епископ Дейвид дарява точно на Видинска епархия светинята? \"Митрополит Даниил е мой приятел. Какво да направиш за своите приятели, освен най-доброто? И очевидно, да се донесат мощи от свети Герман, аз мисля, че това е най-доброто, което можех да направя за него... Също така знаех, че свети Герман ще благослови хората на Видин... Частицата от мощите е част от самите светци, така те са сред нас...\". Видинският митрополит, преди да оглави Видинска епархия, е бил викарий на митрополита на САЩ, Канада и Австралия. Това е поредното посещение на епископа на Ситка и Аляска в България. Още при първото идване през 2008 година тук, за да отслужи кръщене, силно впечатление му е направило това, че любовта на българите към църквата е много силна. Това се е опитал да предаде и на хората в Пенсилвания. С камбанен звън вчера духовенството в Монтана, предвождано от видинския митрополит Даниил, посрещна пред храма „Св. св. Кирил и Методий\" епископа на Ситка и Аляска Дейвид. С вдигната икона на „Свети Герман\", архиереят влезе в църквата, където реликвата бе изложена за поклонение от миряните. Американският висш духовник изрази приятното си впечатление, че го посрещат толкова монашестващи братя и сестри, защото монашеството е голяма скъпоценност за църквата. Преди да дойде в Монтана, епископът се включи в празничната архиерейска литургия в храма Света Марина в Пловдив. Руският монах Герман, живял ХVІІІ и ХІХ век, е сред първите мисионери на православната църква в Америка. Той е голям светец - застъпник на вярващите. Още приживе е почитан и обичан от хората заради безбройните си добрини. След смъртта му също се случват много чудеса, разказва митрополит Даниил. В наши дни светецът се явил на туристи, които се изкачвали на един връх в Аляска и ги предупредил, че скоро ще се извие буря. Въпреки че времето било ясно, хората послушали стареца и се върнали в хижата. Там видели неговата икона и разбрали, че са опазени от чудо. След време приели православната вяра.", "date": "2018.07.19", "title": "Св. Герман Аляскински ще пази Видинска епархия"}
{"url": "http://standartnews.com/balgariya/minyorite_otnovo_shte_se_pensionirat_porano-373862.html", "text": "Парламентарната комисия по труда, социалната и демографската политика прие с 19 гласа „за\" и двама „въздържал се\" предложените от омбудсмана Мая Манолова промени в Кодекса за социално осигуряване, касаещи ранното пенсиониране на миньорите, съобщава Дарик. \"Така справедливостта за подземните миньори с трудов стаж по 10, 15, 20 години ще бъде възстановена и те ще могат да се пенсионират по стария ред – право, което им беше отнето в края на миналата година от депутатите\", коментира омбудсманът. „Има наистина напрежение, тъй като предизвестието на миньорите от последния закрит подземен рудник „Бобов дол\" изтича други ден и те остават на улицата. След като има воля тази несправедливост да бъде поправена е добре това да се случи сега, за да има спокойствие. Още веднъж искам да кажа благодаря на всички вас - затова, че разглеждате своевременно този законопроект, внесен от Светлана Ангелова и подкрепен от парламентарната група на БСП\", каза омбудсманът на заседанието. Становищата на синдикалните организации са различни. От КНСБ не подкрепят законопроекта, докато от конфедерацията на труда „Подкрепа\" го подкрепят с мотива, че с него ще се възстанови принципа на социална предвидимост. Становището на комисията по труда, социалната и демографската политика - предлага на Народното събрание да подкрепи на първо гласуване Законопроекта за изменение на кодекса за социално осигуряване. Той е включен в програмата за пленарното заседание на 20 юли.", "date": "2018.07.19", "title": "Миньорите отново ще се пенсионират по-рано"}
{"url": "http://standartnews.com/balgariya/zvezdi_ot_svetovnata_rapstsena_gosti_v_restorant_bulgar-373856.html", "text": "Рап легендите Danny Boy, DJ Eclipse, Lil Bill и George Carrol  (Slaine), формиращи групата La Coka Nostra, избраха ресторант Bulgar за своята вечеря преди концерта си в Маймунарника през изминалата вечер. Звездните имена с любопитство разгледаха менюто и пожелаха да опитат Томахоух и Ри бай стек, а бившият фронтмен на House of pain и автор на вечния хит Jump Around  – Danny Boy се спря на ребра от глиган, които силно го впечатлиха при сервирането и той реши да увековечи момента със своя смартфон и да го публикува в социалните си мрежи. George Carrol (Slaine) също предизвика вълнение с присъствието си в ресторанта – освен с кариерата си на рап изпълнител, американецът е и успешен актьор в редица холивудски продукции и носител на награда на Асосциацията на филмовите критици втв Washington D.C. Рап изпълнителите се наладиха на вкусно приготвената храна и споделиха пред екипа на хотел Marinela своите страхотни впечатления от съвършено поднесените ястия, доброто обслужване и красивия интериор. Hip Hop гигантите осъществиха своя първи концерт в България по покана на All School Hip Hop League, а участието им е част от официалното им европейско турне – La Coka Nostra – \"All in together Now\" European Tour 2018.", "date": "2018.07.19", "title": "Звезди от световната рап-сцена гости в ресторант Bulgar"}
{"url": "http://standartnews.com/balgariya/siderov_skochi_na_valeri_simeonov_rushal_koalitsiyata_obedineni_patrioti-373859.html", "text": "Валери Симеонов извършва разрушителни действия срещу една тройна коалиция (Обединени патриоти), която аз създадох, претендирам за това, положих най-много усилия, претърпях най-много щети чисто партийно, и за първи път ДПС беше изместена от патриотична формация. Това заяви пред журналисти председателят на Парламентарната група на Обединените патриоти и лидер на партия \"Атака\" Волен Сидеров по повод вчерашно изявление на лидера на НФСБ и вицепремиер Валери Симеонов и на депутати от НФСБ. От НФСБ обявиха за лобистки промени в Закона за приватизация и следприватизационен контрол. Вносител на промените беше депутат от \"Атака\". Нито ВМРО, нито \"Атака\" са лобистки партии, подчерта Сидеров. Войната, която вицепремиерът Симеонов води с определени бизнес кръгове, не е полезна за България, заяви той и допълни, че ако воюваш с българския бизнес, отваряш поле на чуждия. Защо Симеонов не се занимава с \"Дънди Прешъс Металс\", с ЧЕЗ, други външни инвеститори, които дойдоха и ни грабят, изнасят огромни печалби, попита Сидеров. \"Съветвам Симеонов да не се прави на съдия, следовател или шериф, защото той е вицепремиер, защото имаше \"Атака\", защото аз направих тази тройна коалиция и по този начин Симеонов е на този пост. Трябва да се съобразява, да има уважението и признанието за това, което съм направил\", коментира Сидеров. Според него разрушителните действия срещу Обединените патриоти са заплаха за управляващата коалиция и ще върнат ДПС на власт. Ако това е целта, значи успешно работи по въпроса, коментира Сидеров. Той подчерта, че няма да допусне това и ще направи всичко възможно да се спази споразумението с ГЕРБ за пълен мандат. Сидеров заяви, че Валери Симеонов като вицепремиер има толкова власт, каквато той като председател на парламентарна група няма. \"Отговаря за концесиите, за икономика, образование, здравеопазване, демография, туризъм. Има хора във всички агенции, има в КЕВР двама души, с които повишава цената на тока, водата, аз не мога да направя ей толкова\", коментира Сидеров. \"Да използваш възможностите си на вицепремиер да хулиш собствената си парламентарна група, която те е излъчила, като лоша, лобистка, ти режеш клона на който седиш. И понеже не приемам, че Симеонов е самоубиец, значи тогава вероятно търси друг клон, на който да се пренесе. Като патил човек само казвам - да не се окаже гнил този клон\", каза още Сидеров. Сидеров заяви, че на коалиционния съвет на Обединените патриоти тази седмица е станало ясно, че Валери Симеонов не иска да се явят заедно на предстоящите евроизбори.", "date": "2018.07.19", "title": "Сидеров скочи на Валери Симеонов, рушал коалицията Обединени патриоти"}
{"url": "http://standartnews.com/balgariya/antimonopolnata_komisiya_zabrani_na_inerkom_da_kupi_chez-373861.html", "text": "Комисията за защита на конкуренцията (КЗК) забрани придобиването на контрол от страна на \"Инерком България\" ЕАД върху \"ЧЕЗ България\" ЕАД, \"ЧЕЗ Разпределение България\" АД, \"ЧЕЗ Електро България\" АД, \"ЧЕЗ Трейд България\" ЕАД, \"Фри Енерджи Проджект Орешец\" ЕАД, \"Бара Груп\" ЕООД. Това пише на страница на комисията в интернет. В процеса на проучване от КЗК са установили, че е налице хоризонтално припокриване между дейностите на участниците в концентрацията на пазара на производство и доставка на едро на електрическа енергия от фотоволтаични централи. Също така сделката поражда и вертикални ефекти на пазарите, разположени надолу по веригата, а именно: пазарите на разпределение на електрическа енергия, на снабдяване /доставка на електрическа енергия, на търговията с електрическа енергия и на свързаните с търговията услуги по координиране на балансиращи групи, се посочва в съобщението. На пазара на разпределение и снабдяване /доставка на ел. енергия придобиваната група е с естествено монополно положение за територията, определена в издадените й лицензии за осъществяване на тези дейности. Паралелно, \"ЧЕЗ Електро България\" АД и \"ЧЕЗ Трейд България\" ЕАД, формират съществен пазарен дял на база търгувани количества ел.енергия на свободния пазар. Въз основа на цялостния анализ може да се заключи, че предвид вертикално интегрираната придобивана група ЧЕЗ, която разполага със стабилен финансов ресурс и опит в електроенергийния сектор, се създават предпоставки нотифицираната сделка да доведе до установяване или засилване на господстващото положение на обединената група. С оглед широкия обхват от дейности на придобиваните дружества и тяхното значение за електроенергийната система на страната, е налице основание да се приеме, че настоящата концентрация е от стратегическо значение за страната, като потенциалните ефекти от нея биха имали пряко отражения върху националната сигурност. От Комисията считат, че наличието на съществени вертикални ефекти ще доведе до значително предимство на участниците в концентрацията пред техните конкуренти, което от своя страна би възпрепятствало ефективната конкуренция на анализираните пазари. От \"Инерком\" разпространиха официалната си позиция след решението на Комисията за защита на конкуренцията да спре сделката. \"Изненадани сме от решението на Комисията за защита на конкуренцията да забрани концентрацията между \"Инерком България\" ЕАД и дружествата от групата на ЧЕЗ в България\", се посочва в писмо, разпратено до медиите. \"Инерком България\" ЕАД внимателно ще анализира мотивите за решението на Регулатора и в следващите дни ще обявим както нашето становище във връзка със забраната, така и последващите действия, които компанията ни ще предприеме\", посочват още от компанията. Управляващите отказаха да коментират решението на Комисията за защита на конкуренцията за спиране на сделката за продажбата на ЧЕЗ на \"Инерком България\" с аргумента, че това е независим орган. Министърът на енергетиката Теменужка Петкова посочи, че има компетентен орган и това е КЗК. Оттук нататък цялото производство ясно е разписано в съответния закон, каза тя в отговор на въпрос какво следва след решението на КЗК. Енергийният министър Теменужка Петкова пристигна извънредно в парламента, но отказа да коментира решението на Комисията за защита на конкуренцията по сделката за ЧЕЗ. Същото направи и председателят на Комисията по енергетика в Народното събрание и депутат от ГЕРБ Делян Добрев. Петкова увери, че енергийната сигурност на страната е гарантирана. \"Енергийната сигурност никога не е била застрашена. Недейте да поставяйте подобни теми. Те само допълнително нагнетяват общественото мнение в тази посока\", заяви министърът. \"Държавата е на мястото си, енергийната сигурност е гарантирана\", категорична е Петкова.", "date": "2018.07.19", "title": "Антимонополната комисия забрани на Инерком да купи ЧЕЗ"}
{"url": "http://standartnews.com/balgariya/gledat_prez_septemvri_proekta_za_nov_zakon_za_sport-373858.html", "text": "Проектът за нов Закон за физическото възпитание и спорта ще влезе за второ гласуване в пленарна зала през септември 2018 г. след края на лятната ваканция на Народното събрание. Приключи работата по него на работната група, съставена с решение на Комисията по въпросите на децата, младежта и спорта, която отчете всички предложения за промени от страна на парламентарно представените политически сили. Новият ЗФВС променя изцяло структурата и философията на съществуващия закон. В него има множество нови моменти, а някои от тях са доста смели. Още при заявките да направи нов закон през 2015 г. спортният министър Красен Кралев каза, че иска да промени изцяло философията на действащия закон и да го осъвремени, като отчете и случаите от практиката, които са показали, че законовите разпоредби са непълни. Факт е, че проектът е много по-изчерпателен от сега действащия закон. Ако се приемат финално разпоредбите в частта спортни обекти, те ще спомогнат за привличането на инвестиции в спортна инфраструктура. За да се осъществят идеите на новия Закон за физическото възпитание и спорта е необходим широк консенсус сред народните представители и спортните дейци, което е целта както на вносителя на законопроекта Министерството на младежта и спорта, така и на Комисията по въпросите на децата, младежта и спорта в 44-то НС. По тази при изработването му са отчетени множество становища на спортни и неправителствени организации, а при обсъждането му в комисии са внесени много нови предложения от народни представители от всички политически сили. Първият проект на нов Закон за физическото възпитание и спорта е представен на медиите и за обществено обсъждане през пролетта на 2016 г. След процедура по отчитане на становищата е одобрен с Рeшение № 690 на Министерския съвет от 19 август 2016 г. и внесен в 43-то Народно събрание, където според правилника е разпределен за разглеждане в комисии. Поради оставката на правителството и разпускане на 43-то НС, законопроектът не успява да влезе за обсъждане в комисии и пленарна зала. На 11.08.2017 г. при следващото правителство Министерството на младежта и спорта започва повторна процедура за съгласуване на проекта с настоящия Министерски съвет, респ. включването му в законодателната програма на 44-то Народно събрание. След проведеното съгласуване и обществено обсъждане, предоставените коментари и предложения са отразени или обсъдени, и законопроектът е изпратен към МС. На свое заседание на 30.08.2017 г., Министерският съвет е разгледал повторно внесеното решения за одобряване на Проектозакона за физическото възпитание и спорта. В рамките на обсъждането са засегнати спорни теми от страна на някои министерства, като в тази връзка с протоколно решение е приет проекта на решение за одобряване на законопроекта с направените в него изменения, допълнения и уточнения. Вносителят т.е. Министерство на младежта и спорта трябва да подготви окончателния вариант на законопроекта и мотивите към него за внасяне в Народно събрание. След изчистване на спорните моменти, окончателният вариант на законопроекта е предоставен в Министерския съвет и е одобрен с Решение № 572 на Министерския съвет от 5 октомври 2017 г. Министерски съвет внася законопроекта в 44-то Народно събрание, където е разпределен за разглеждане по съответния ред. Проектът за нов ЗФВС е разпределен за разглеждане на 6 парламентарни комисии, като водеща е Комисията по въпросите на децата, младежта и спорта. След представянето му в комисии от министъра на младежта и спорта, той е подкрепен принципно от всяка от тях и на 13 декември 2017 г. законопроектът влиза за първо гласуване в пленарна зала. Със 105 гласа „За\" и 52 „Против\" законопроектът е приет на първо четене. По време на разискването всички политически сили се обединяват около необходимостта от създаването на нов закон, но имат принципни различия за някои от текстовете му. Председателят на Комисията по въпросите на децата, младежта и спорта Славчо Атанасов, който изнася водещия доклад съобщава, че на заседание на комисията е взето решение да бъде създадена работна група с участие и на 5-те парламентарно представени партии, която да работи по текстовете му между първо и второ четене. Парламентът взема и решение да увеличи срока за даване на предложения на максималния от 3 седмици. В срока за подаване на предложения са постъпили такива от всички парламентарни сили, като общият им брой е 130. Работната група е разгледала и отчела предложенията на всички парламентарно представени политически сили и становищата на всички спортни дейци и организации. Не може да пропуснем факта, че законът, който регулира обществените отношения в спорта е твърде сложна материя, тъй като в него се акумулират повече от 7 нормативни уредби, като се започне от всички закони за собственост, Закон за задълженията и договорите, нормативната уредба на лицензионното право, Закон за юридически лица с нестопанска цел, Търговски закон, Закон за административни нарушения и наказания и АПК. Това налага особено внимание от страна на законодателните референти в Народното събрание, които вече приключват своята работа, тъй като всички текстове трябва да са прецизирани, обвързани и непротиворечащи от правно-техническа гледна точка. В заключение е важно да подчертаем, че обикновено изцяло нов закон отнема много повече технологично време от един закон за изменение и допълнение.", "date": "2018.07.19", "title": "Гледат през септември проекта за нов закон за спорт"}
{"url": "http://standartnews.com/balgariya/karakachanov_e_za_zapazvane_na_koalitsiyata_za_evropeyskite_i_mestnite_izbori-373860.html", "text": "Моето мнение като председател на ВМРО е това - да запазим коалицията Обединени патриоти за предстоящите евро- и местни избори, коментира вицепремиерът и министър на отбраната и лидер на ВМРО-Българско национално движение Красимир Каракачанов пред журналисти в парламента. Ако има някакви противоречия, е хубаво да ги изясняваме помежду си, смята той. \"Промяната на нещата, когато си в коалиция, става чрез диалог, а не чрез пресконференции\", каза Каракачанов. Според него коалицията \"Обединени патриоти\" е добър пример за обединение на усилията и е разумно тя да бъде запазена за следващите европейски и местни избори. Въпросът не е до електоралната борба кой колко гласа ще спечели или ще загуби, смята Каракачанов. По думите му обществото има нужда от сигнали за обединение на политиците около общи мнения, а не разделение и \"джафкане\". Помолен да коментира обвиненията на НФСБ в лобизъм в полза на братя Домусчиеви заради поправка в Закона за приватизация и следприватизационен контрол, той каза, че такова нещо няма и попита къде е лобизмът. Валери Симеонов не е казал, че \"Атака\" и ВМРО лобират за тези братя или за онези братя, категоричен беше Каракачанов и посочи, че в българския икономически живот има няколко фирми от братя, той се сещал поне за четири. На въпрос дали министър-председателят му е споделял, че се страхува от Домусчиев, Каракачанов коментира, че вчера е имал разговор в кабинета на премиера след заседанието на Министерския съвет и такова нещо премиерът не е споделял. Пихме по едно кафе в кабинета на премиера и говорихме по няколко теми, сред които беше и този закон, посочи той. \"Такова нещо да е казал премиерът, че се страхува от някого, няма. Просто е несериозно. Ако някъде в личен разговор нещо друго са говорили, аз не знам\", добави Каракачанов. Според него Валери Симеонов няма да напуска коалицията, поне така чул вчера. В отговор на въпрос Каракачанов коментира, че взаимоотношенията между лидерите на \"Атака\" и НФСБ Волен Сидеров и Валери Симеонов са \"исторически сложни\". Аз лично се опитвам да напомням на всички тезата, която ни е събрала през 2016 г. в коалицията \"Обединени патриоти\", посочи той. По думите му голямата цел е един нов прочит на политиката и един нов подход национален или националистически към решаването на проблемите в държавата.", "date": "2018.07.19", "title": "Каракачанов е за запазване на коалицията за европейските и местните избори"}
{"url": "http://standartnews.com/balgariya/otlagat_evtanaziraneto_na_stada_v_okolnostite_na_selata_bolyarovo_i_sharkovo-373864.html", "text": "Отлагаме евтаназирането на стадото в околностите на село Болярово, в което бе получена проба с положителен резултат за чума по дребните преживни животни, тъй като е изолирано от останалите стада в района. Това заяви Румен Порожанов, министър на земеделието, храните и горите, след заседание на местния организационен щаб, създаден във връзка с болестта. Ще се вземат втори проби от животните и ако се появи положителен резултат или симптоми за заболяването, ще се пристъпи към евтаназиране на животните. Засега стадото е изолирано, допълни министърът. В стадото кози на възрастна жена от село Шарково (станала известна в медиите като Баба Дора), както и в други две малки стопанства в селото, засега няма положителни проби, но преди това в населеното място са се появили позитивни проби, което означава, че е съществувал контакт между болни  и здрави животни. Ще отложим засега евтаназирането на тези стада, за да избегнем социалното напрежение в района, каза Румен Порожанов. Изпратени са нови 400 проби във френска лаборатория. Повечето  от пробите са отрицателни с изключение на една, извън община Болярово. Въведено е засилено наблюдение в цялата община, както и в останалите погранични общини. Министърът заяви, че всяка заповед за евтаназиране на животни е придружена с протокол от изследването в чуждата лаборатория. Ветеринарни специалисти извършват основно почистване и дезинфекция на всички ферми, в които е имало болни животни. Централният щаб за борба с чумата по дребните преживни животни ще поиска утре изслушване по проблема в Народното събрание.", "date": "2018.07.19", "title": "Отлагат евтаназирането на стада в околностите на селата Болярово и Шарково"}
{"url": "http://standartnews.com/balgariya/rumen_radev_atakuva_pravitelstvoto_gerb_go_narekoha_gospodin_lazha-373863.html", "text": "Президентът Румен Радев заяви днес в Граф Инатиево, че за членството ни в Еврозоната са необходими мерки отвътре. \"Крайно време е правителството да разбере, че лобирането навън за членство в Шенген и Еврозоната няма да има никакъв успех, ако не се вземат крути мерки тук, вътре, за справяне с корупция, престъпност и бедност\", каза пред журналисти държавният глава. По думите му за разлика от предишните мониторинговите доклади, сега Европейската комисия е отговорила откровено, че за членството ни в Еврозоната има нужда от реални реформи. \"Жалкото е, че натискът за реални реформи идва като принуда отвън, а не по вътрешно убеждение и усещане за дълг на българското правителство\", посочи Румен Радев. По отношение на акция \"Пречупване\" президентът каза, че не може да има успех, ако правителството не си пречупи собствените виждания за това що е то правова държава и върховенство на закона, що е то корупция и как се развъжда тя у нас, що е то престъпност и как трябва да се борим с нея. Президентът опроверга изнесени данни, че именно по времето на служебното правителство, назначено от него, сивият сектор у нас бил придобил голяма сила. Това абсолютно не е вярно, каза Радев и призова управляващите да се изправят с реални числа. \"Служебното правителство събра един милиард и 600 милиона, нека кажат къде са\", каза той. По думите му именно служебното правителство е събрало просрочени вземания от много години, особено в сферата на енергетиката. Според него там нарочно не са търсени тези вземания от определени компании. Крайно време е държавата да се замисли за устойчива политика в сектор животновъдство, каза още Радев по повод протестите на животновъдите. Той посочи, че очаква политика, чиито грешки не се изкупуват с оставки, защото те нямат никакво значение за хората в Странджа. Според него вчерашният протест е послужил само за отслабване на напрежението и не кореспондира с нуждите на хората и с виждането им как да възстановят поминъка си и да намерят стимул да останат в този регион, където това е единственото им препитание. На въпроса дали тази политика трябва да се дискутира на ниво Консултативен съвет, президентът отговори, че първо трябва да се изчакат резултатите на правителството и как то ще се ангажира да помогне реално на тези хора, а не просто да се хвърлят едни пари, защото според президента те са недостатъчни да компенсират реалните загуби. В този регион трябва да се приложат всеобхватни мерки, каза още Румен Радев. ГЕРБ контраатакуваха като обвиниха президента Румен Радев в лъжа и разпространение на фалшиви новини. По повод репликата, че служебното правителство, което е назначил, е оставило 1,6 млрд. лева в бюджета, депутати от ГЕРБ поставиха ултиматум на президента да докаже с документи откъде и как са събрани тези пари и дали наистина ги има. \"В противен случай ще имаме Господин Лъжа\", коментира народният представител от ГЕРБ Тома Биков. \"По отношение на тези 1,6 млрд. лева, за които е станало дума днес, това наистина е огромна сума, която да бъде събрана за няколко месеца. Не мисля, че нито в Министерството не енергетиката, нито в което и да е друго министерство, дори и сумарно, могат да се съберат толкова извънредни приходи\", заяви депутатът Делян Добрев. \"Ние настояваме в следващите часове или най-много дни, до края на седмицата, президентът да предостави доказателства за събраните 1,6 млрд. лв. под формата на документи\", обърна се и Тома Биков. \"Няма как това да не бъде документирано в Министерството на енергетиката. Ако не го направи оттук нататък ще считаме, че освен Госпожа Лъжа, имаме и Господин Лъжа\", заяви още той.", "date": "2018.07.19", "title": "Румен Радев атакува правителството, ГЕРБ го нарекоха „Господин Лъжа“"}
{"url": "http://standartnews.com/balgariya/parlamentat_odobri_razhodi_za_novi_boyni_korabi-373854.html", "text": "Парламентът прие Актуализиран проект за инвестиционен разход „Придобиване на многофункционален модулен кораб за ВМС\", предаде. „За\" гласуваха 135 народни представители, 9 бяха „против\", а един се въздържа. Всички парламентарни групи подкрепиха модернизацията на ВМС, против гласуваха само от „Воля\". Цел на проекта е придобиването на два многофункционални модулни патрулни кораба със способности да участват в широк спектър от операции на НАТО и ЕС. Предвижда се корабите да бъдат окомплектовани с основно въоръжение и корабни изделия, както и с допълнително въоръжение. В актуализирания проект е включено обучение на екипажите на двата кораба, както и логистична поддръжка за 3 години. С новите два кораба ще бъдат подменени три бойни кораба, руско производство. Приетият актуализиран проект е с максимална прогнозна стойност 984 млн. лева с ДДС. Разликата с предишния проект е 164 млн. лева и е разпределена за плащане през 2025 и 2026 година. Според проекта първият кораб може да бъде доставен до края на петата година след подписване на договор, а вторият- до края на шестата година. Предвижда се плащането да се осъществява за период от 9 години. Изпратени са покани до осем корабостроителни компании, като към средата на 2017 година седем от тях са потвърдили участие. До 23 октомври 2017 година е постъпила само една оферта от „МТГ-ДЕЛФИН\" АД, която отговаря на изискванията на Министерството на отбраната. На 20 декември 2017 обаче компанията се е отказала заради облагане с ДДС, което не е било предвидено. Актуализираният проект беше приет от Комисията по отбрана на 5 юли, а от Комисията по бюджет и финанси на 12 юли. Депутатът от БСП Петър Витанов заяви: „Проектът е най-детайлно разписаният, но в него се крие финансова и времева неопределеност на обхвата на проекта\". „Даваме зелена светлина на проекта водени от крайната необходимост за придобиване на способности\", коментира той. Депутатът от ГЕРБ Христо Гаджев посочи: „С придобиването на два кораба няма да решим всички проблеми, но това е добра крачка напред\". „Призовавам за съгласие, като това в Комисията по отбрана и за отговорно отношение към модернизацията на армията\", заяви той.", "date": "2018.07.19", "title": "Парламентът одобри разходи за нови бойни кораби"}
{"url": "http://standartnews.com/balgariya/zemedelskiyat_ministar_v_dve_stada_ima_konstatirana_polozhitelna_proba_na_chuma-373847.html", "text": "Две са стадата, в които има констатирана положителна проба - едното е на баба Дора, в самото населено място има положителна проба и в Болярово има едно стадо. Това каза земеделският министър Румен Порожанов на брифинг в МВР тази сутрин. Трябваше да пристъпим към евтаназията, но ще я отложим за кратко и междувременно цялата дезинфекция на населеното място с присъствието на екипи, които да правят тази дезинфекция на входа ще е под засилен контрол, каза още той. Всички проби са качени на сайта на \"Агенцията по безопасност на храните\". Всяка заповед на изпълнителния директор е на база на протоколите с положителни проби. Имаме още много проби, от които очакваме резултати. Надяваме се да бъде овладяна ситуацията в районите, в които е констатирана чума и ни притеснява ситуацията, която се нагнетява, отбеляза още земеделският министър. Ще поискаме изслушване в парламента, за да получим препотвърждение на правилността на нашите действия, каза вътрешният министър Валентин Радев. Няма как спасявайки държавата от такова зло, като чумата по животните, ние да не получаваме доверието на всички политически сили. Това е работа срещу националната сигурност. Така ние го разбираме, отбеляза още Радев. Вътрешният министър препоръча на всички, които са в засегнатия района и мислят, че помагат, да се допитат до местния координационен щаб в Болярово. Ако могат да напуснат, да го направят и нека тези, които не са оттам, да не идват. Той открои, че трябва да се ограничи движението, за да се справим с проблема.", "date": "2018.07.19", "title": "Земеделският министър: В две стада има констатирана положителна проба на чума"}
{"url": "http://standartnews.com/balgariya/volen_siderov_chuma_po_dobitaka_ima_naselenieto_ne_beshe_dobre_osvedomeno-373848.html", "text": "Чума по животните в България има. Това беше доказано с лабораторни протоколи, въпреки че в началото имаше внушение, че няма такова заболяване и едва ли не тези животни са избивани от садизъм. Според мен населението не беше добре осведомено. Това коментира пред БНТ Волен Сидеров, председател на ПГ на \"Обединени патриоти\" и лидер на \"Атака\". По думите му, засегнатият район трябва да бъде заграден, да не се допуска пренасяне на заразата. Трябват сериозни мерки и кметовете да излязат пред хората и да им обяснят, че се налага да прекратят загуби. Законът за приватизацията внася една регулация, той е необходим закон, няма нищо лобистко в него. Това заяви категорично Волен Сидеров по повод споровете с коалиционния му партньор Валери Симеонов относно поправките в закона за приватизацията.", "date": "2018.07.19", "title": "Волен Сидеров: Чума по добитъка има, населението не беше добре осведомено"}
{"url": "http://standartnews.com/balgariya/provokatsiite_zaradi_chumata_sa_ataka_sreshtu_pravitelstvoto_smyatat_v_gerb-373850.html", "text": "„В Шарково има хора, които са отишли да правят провокации. Това е част от една много по-широка атака срещу правителството\", смята Тома Биков. По думите му атаката идва от два центъра, като първият е Цветан Василев, а вторият – „Позитано\" 20. „Първият е Цветан Василев с мрежа от сайтове, медии, журналисти, които пускат новини за гръцки острови, къщи в Барселона, а вторият е „Позитано\" 20, който е организационният център\", коментира Биков. Той говори за внесения сигнал срещу Елена Йончева, че има общ бизнес с Цветан Василев. Биков разказа, че според разследване на „Дневник\" Елена Йончева е съдружник с поставени лица с офшорка, която по данни е собственост именно на Цветан Василев. По думите му тя участва с малък дял, но получава 50% от печалбата. Според него това разпределяне на печалбата създава съмнения. Биков подчерта, че БСП атакуват управлението с фалшиви новини и затова хората не вярват на институциите, като например, че в Странджа ще бъдат заселени мигранти. Той заподозря искане за всяване на хаос и дестабилизиране на държавата в тази атака. Биков беше категоричен, че чумата се пренася много лесно и това струпване на хора в заразените огнища е много опасно и включително Корнелия Нинова може да я разнесе.", "date": "2018.07.19", "title": "Провокациите заради чумата са атака срещу правителството, смятат в ГЕРБ"}
{"url": "http://standartnews.com/balgariya/vyatar_i_tuktam_dazhd-373843.html", "text": "През следващото денонощие ще се задържи ветровито. Ще духа умерен временно до силен вятър от запад-северозапад. Облачността ще е променлива и до полунощ ще се развива купеста и купесто-дъждовна облачност. На места, главно в източната половина от страната, ще има краткотрайни валежи, придружени с гръмотевици. Максималните температури ще са между 24° и 29°, за София около 24°. По Черноморието облачността ще е значителна, главно в следобедните часове, ще се развива купесто-дъждовна облачност и ще има краткотрайни валежи с гръмотевици. Ще духа умерен до временно силен вятър от запад-северозапад. Максималните температури ще са 26-28°. Температурата на морската вода е около 26°. Вълнението на морето ще е 1-2 бала. В планините облачността ще е променлива, след обяд ще е по-често значителна и на места ще превали и прегърми. Ще духа умерен до силен вятър от север-северозапад. Максималната температура на височина 1200 метра ще е около 16°, на 2000 метра – около 10°. Атмосферното налягане ще се задържи по-ниско от средното за месеца и ще е без съществена промяна. В петък ще продължи да духа умерен вятър от запад-северозапад. Ще има временни увеличения на облачността и на места краткотрайно ще превали. Максималните температури ще бъдат между 25° и 30°. През почивните дни ще преобладава слънчево време. В следобедните часове ще има временни увеличения на облачността, но само на изолирани места слабо ще превали. Още в събота северозападният вятър ще отслабне, а в неделя ще се ориентира от изток-югоизток и ще се усили. Температурите ще се повишат и в неделя максималните ще бъдат между 30° и 35°.", "date": "2018.07.19", "title": "Вятър и тук-там дъжд"}
{"url": "http://standartnews.com/balgariya/izbivaneto_na_zhivotni_bez_dokazatelstva_bilo_nepriemliva_darzhavna_politika-373849.html", "text": "„Избиването на животни без доказателства за здравния им статус е неприемлива държавна политика\", категоричен е лидерът на АБВ Румен Петков. „Нито България, нито Европа реагираха адекватно в ситуацията. Това е нещо, за което трябва да се търси отговорност. Твърди се, че една четвърт от животните в този край са неидентифицирани\", каза той пред бТВ. По думите му такова хаотично избиване на животни е недопустимо, но и никой не си дава сметка за опасността, която идва от Румъния. Петков обясни, че България преди години е ликвидирала Националната ветеринарна служба. Според него този щаб, който беше създаден сега, не е направил нищо, за да проследи 700 огнища в Турция на болестта. Петков подчерта, че обезщетенията са обидно малки и трябва да се намери решение, но и Европа солидарно да участва в него. Той призова президента Румен Радев да свика Консултативен съвет за национална сигурност, на който да се обсъди ситуацията с чумата.", "date": "2018.07.19", "title": "Избиването на животни без доказателства било неприемлива държавна политика"}
{"url": "http://standartnews.com/balgariya/puskat_osnovna_arteriya_v_sofiya-373852.html", "text": "Днес се очаква да бъде пуснато движението по столичния булевард \"Тодор Каблешков\", който претърпя сериозен ремонт. Кметът на София Йорданка Фандъкова обясни, че това е първият обект от тазгодишните строителни ремонтни дейности, който ще бъде готов. Трасето е разширено на 4 ленти. Много сериозни санкции са заложени при сключването на договорите – за просрочване се дължат 75 хиляди лева на ден, а до 300 хиляди лева е санкцията за лошо качество. Гаранционният срок е пет години за пътната част и осем години за инженерната инфраструктура. Кметът посочи, че в този участък са изпълнени освен пътно-ремонтните дейности – настилки, тротоари и осветление, но и водопровод и канализация. Веднага щом се отвори булевард \"Тодор Каблешков\", ще започне разширението на булевард „Монтевидео\" в участъка от булевард \"Боряна\" до булевард \"Никола Петков\".", "date": "2018.07.19", "title": "Пускат основна артерия в София"}
{"url": "http://standartnews.com/balgariya/delyan_dobrev_nastoyava_prokuraturata_da_proveri_za_sadruzhie_mezhdu_yoncheva_i_tsvetan_vasilev-373851.html", "text": "Пореден сблъсък между ГЕРБ и БСП започна вчера. По медийни публикации управляващите обвиниха Елена Йончева, че е била съдружник в една фирма със собственика на КТБ Цветан Василев. Внасят и сигнал до прокуратурата да провери депутатката от БСП за пране на пари. В отговор Елена Йончева каза, че ще заведе дело за клевета. „На базата на документи, с които имаме, подадохме сигнал до прокуратурата, до Комисията за противодействие на корупцията и отнемане на незаконно придобитото имущество и до НАП. Това, което ни притеснява, е тази фирма, за която и друг път е ставало въпрос – обща фирма с името „Офроуд\" между авторска телевизия на Елена Йончева и „Далий трейдинг лимитед\". Офшорка, която до скоро не се знаеше. На 5-и май излезе статия на в. „Капитал\", в която са описани всички офшорки на Цветан Василев и тази присъства в списъка с офшорките, за които медията твърди, че са на Цветан Василев\", коментира случая пред Нова телевизия депутатът от ГЕРБ Делян Добрев. И добави: \"На пръв поглед всеки може да има фирма с всеки друг. Смущаващото в случая е, че в удостоверение пише, че тази фирма е регистрирана с 10 000 лева капитал, собственост 50:50. Само че единият акционер, авторската телевизия на ЕленаЙончева дава 5000 лева, а другият акционер дава 315 000 лева\". „Не обвинявам никого. Просто искам Елена Йончева да обясни, а прокуратурата, КОНПИ и НАП да проверят дали тези действия са законово съобразени\", каза още Делян Добрев.", "date": "2018.07.19", "title": "Делян Добрев настоява прокуратурата да провери за съдружие между Йончева и Цветан Василев"}
