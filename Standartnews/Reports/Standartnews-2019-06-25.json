{"url": "https://standartnews.com/kultura/zvezdite-na-armiyata-blestyat-iz-stranata-395547.html", "text": "Звездите на Театър „Българска армия“ атакува сцените из страната. На 25 юни започва националното турне на трупата – с „Арсеник и стари дантели“ във Фестивалния център на Варна. Историята за лелите Аби и Марта Брустър, на които съвсем им хлопа дъската, ще накара зрителите да се смеят с цяло гърло, докато внукът им – убеден, че е президентът Теди Рузвелт, копае трупове в мазето. Двучасова забава с чудатите членове на семейство Брустър очаква и публиката в Бургас, Елхово и Сливен на 26, 27 и 28 юни. В криминалната пародия участват Гергана Данданова, Радосвета Василева, Асен Кобиларов, Тигран Торосян, Милен Миланов, Веселин Ранков, Мирослав Пашов, Иван Налбантов, Луизабел Николова, Симеон Дамянов, Александър Дойнов, Йордан Алексиев и Калин Иванов. На 1 и 2 юли в Търговище и Карлово звездите на театъра продължават своето лятно турне с хитовата комедия „Ножица- трепац“. В опостушително забавление публиката партнира активно на Ненчо Илчев, Веселин Ранков, Иван Радоев, Георги Къркеланов, Гергана Данданова, Стефания Колева и Сашо Дойнов. В полицейското разследване се разпитват шестима заподозрени. Постепенно от криминален трилър пиесата се превръща в изпълнена със смях комедия. На 3, 4 и 5 юли към гастрола в Свищов, Габрово и Сапарева баня се присъединяват Васил Михайлов, Иван Налбантов, Стефка Янорова, Георги Кадурин, Анастасия Ингилизова, Веселин Анчев, Тигран Торосян, Асен Кобиларов, Милен Миланов, Мирослав Пашов и Борислав Стоилов, които „безпощадно” ще ви разсмиват с комедията „Да разлаем кучетата“. Гарантирано е забавлението с пословичното българско остроумие и чувството за хумор – и всичко това с героите в едно „голямо село”. Летните усмивки продължават на 8 и  9 юли с ужасно смешната история, която се разиграва на тъмно – „Черна комедия“.   Какво се случва, когато тъмното е светло, а светлината се превърне в мрак? Публиката на Русе и Плевен ще аплодира Луизабел Николова, Веселин Анчев, Анастасия Ингилизова, Владислав Виолинов, Евелин Костова и Моню Монев - и куп смешни ситуации около това на какво е способен човек, който предполага, че в тъмното никой не го вижда...", "date": "2019.06.24", "title": "Звездите на Армията блестят из страната"}
{"url": "https://standartnews.com/kultura/madona-oglavi-klasatsiyata-na-bilbord-za-albumi-395613.html", "text": "\"Madame X\" стана деветият албум на Мадона, оглавил класацията Топ 200 на \"Билборд\", съобщи сайтът на изданието, цитиран от БТА. \r\nПрез първата седмица от него са продадени 95 000 еквивалентни албумни единици в САЩ, от които 90 000 в традиционен формат. Мадона е оглавявала класацията на \"Билборд\" за албуми с \"MDNA\" (2012), \"Hard Candy\" (2008), \"Confessions on a Dance Floor\" (2005), \"American Life\" (2003), \"Music\" (2000), \"Like a Prayer\" (1989), \"True Blue\" (1986) и \"Like a Virgin\" (1985). Тя запазва втората си позиция по най-много албуми на първо място сред жените след Барбра Стрейзанд, която има 11. В общата класация води група \"Бийтълс\" с 19 албума, следвана от Джей-Зи (14), Стрейзанд и Брус Спрингстийн с 11. \r\nНа второ място в класацията Топ 200 на \"Билборд\" е новият албум на Брус Спрингстийн \"Western Stars\" с 66 000 еквивалентни единици. Следват Били Айлиш с \"When We All Fall Asleep, Where Do We Go?\", \"Happiness Begins\" на \"Джонас брадърс\" и \"Doom Days\" на \"Бастил\".", "date": "2019.06.24", "title": "Мадона оглави класацията на \"Билборд\" за албуми"}
{"url": "https://standartnews.com/kultura/na-uchitelya-s-lyubov-i-bez-sboguvane-395569.html", "text": "29 студенти на Светлин Русев от Художествената академия представят в „Сезони“ обща експозиция, посветена на академика. Известните артисти се събраха, за да отбележат  рождения ден на своя мастер, който на 14 юни трябваше да навърши 86.  Те все така отказват да говорят за него в минало време. Големият художник, който си отиде през 2018-а, все така продължава да присъства в диалозите им, мислите и ателиетата им. „Малко може да се каже, което вече не е казано за безмерния талант на Маестрото и висшата духовна стойност на произведенията му. За това даваме думата на неговите ученици и тяхното сърдечно послание към почитания им Светлин“, коментира мениджърът на „Сезони“ Маргарита Видралска, която откри събитието заедно с Мария Райчева и Елена Георгиева. И добави личния си щрих: „Светлин от десетилетия беше голям приятел на галерията. Няма да забравя как на последната му изложба тук Любен Зидаров го подкачи още от вратата: „Абе,  Светлине, тъкмо се чудех защо не мога да намеря черна боя в магазините – ами ти си я изкупил“. Ивайло Карапенчев, един от учениците на Светлин, към творбата си пък прибави и следните думи: /Когато цъфнат теменугите/ За някой  е последен ден, за другите - обикновен обикновен последен ден. Малцина се прераждат в Памет. малцина се превръща в Път. Мнозина само се връщат отново в Тъмното. Отвъдното умря /отдавна/. Учителю, сбогом – неосъществимо сбогуване“. Ето и още признания. „Ние, студентите от последния випуск на академик Русев, посвещаваме тази изложба на нашия обичан и уважаван учител – на Светлин. Една година след неговата кончина се събираме за първи път всички  - като на конферанс в Ателие 50, с наредени картини, в очакване да се появи професорът… Но, уви…. Няма ви вече сред нас, маестро Русев . Беше хубаво, беше вдъхновяващо да знаем, че ви има, да ви зърваме за кратко на някоя изложба – топло ръкостискане, две-три разменени думи… Да си припомняме практиките, да цитираме думите ви, да се възхищаваме на картините ви… В изложбата участват 29 автори – нашите преподаватели, професорите Десислава Минчева и Ивайло Мирчев, колеги от София и страната, както и живеещи и работещи в чужбина. Специална почит е отдадена на отишлия си рано от нас Красимир Мешелев. Представени са както по-стари платна от Академията, така и най-нови творчески търсения. Всеки от нас - тръгнал по своята житейска пътечка, но помнейки знаците по Пътя, който ни посочваше професорът. Надяваме се да ви зарадваме и да се гордеете с нас, Учителю!“. Сред учениците са професорите Десислава Минчева и Ивайло Мирчев,  Елена Георгиева, Боряна Михайловска, Мария Чакърова, Петя Денева, Мария Райчева, Живка Маринова, Гергана Минкова, Боян Блажев, Марина Маринова, Делиана Стоянова, Златена Михайлова, Гергана Паликарска, Нина Русева, Фиоралба Сатка...                       Десислава Минчева               Ивайло Мирчев                 Делиана Стоянова                   Нина Русева", "date": "2019.06.24", "title": "На Учителя с любов - и без сбогуване"}
{"url": "https://standartnews.com/svyat/taynstven-ruski-samolet-katsna-vv-venetsuela-395616.html", "text": "Тайнствен руски самолет кацна на най-голямото летище във Венецуела. Очевидци казали, че са видели машината на пистата на международното летище край Каракас, а сайтове, които следят движението на самолетите също потвърждават кацането, пише Ройтерс. \r\nСамолетът бил Илюшин 62, а номера на опашката му е RA-86496. Според специализирани интернет сайтове, на тази регистрация отговаря военен самолет на Русия. \r\nПрез март във Венецуела кацнаха два руски самолета, които докараха в южноамериканската страна военни експерти и около 100 руски войници. Тогава Съединените щати обвиниха Русия в \"безотговорна ескалация на напрежението\". \r\nЕдиният от самолетите, кацнали през март, имаше същия номер на опашката, като забелязания днес. \r\nМинистерството на информацията на Венецуела и Министерството на отбраната на Русия не направиха коментар в първите часове след кацането на самолета", "date": "2019.06.24", "title": "Тайнствен руски самолет кацна във Венецуела"}
{"url": "https://standartnews.com/kultura/chocho-popyordanov-za-malko-da-zapishe-parole-parole-395584.html", "text": "Чочо Попйорданов е искал да запише родна версия на „Пароле, пароле“ – култовия дует на Ален Делон и Далида. Прочутият актьор, който на 11 юни можеше да навърши 55, ако през 2013-а не се беше изнесъл с 200 към рая, щял да кани за дамската партия бившата си съпруга Хилда Казасян, с която останаха приятели до края, или кръстницата си Катерина Евро. Попйорданови – и бащата, и синът – винаги са били франкофони. „Песента щеше да влезе в самостоятелния албум на Чочо. Бяхме започнали активна работа по него. Чочо беше супер нахъсен.  Първото парче с музиката на Асен Драгнев имаше огромен успех – „Плачете, момичета, той се ожени“. Във всички строфи, които пишех за Чочо, имаше по много от самия него. В продукцията щяхме да включим и любимата му „Болен ми лежи Миле Попйорданов“, разказа за „Стандарт“ Живко Колев. Сред специално сътворените от него за Попйорданов младши слова е и „Момче от централен квартал“ – самият Чочо е лирическият герой в стихотворението. Той се оглежда и във „Върви ми по ноти“,  където признава, че „най-трудната роля в живота е флиртът с красива жена“.  Там обаче има и малко катран в кацата с мед: „Все ми завиждат, все ме обиждат и си шепнат зад мен, хей, оставете ме, Бог всичко вижда, от клюки съм уморен“.   Тук и сега Живко Колев подготвя грандиозен спектакъл за НДК. На 19 ноемри на сцената в зала 1 за шоуто „Моите незабравими песни\" ще се качат 20 от баш звездите на поп музиката ни, в чиито репертоар  звучат хитове с думи на уважавания автор. На видео стена ще се завърти и „Ех, Канада“. Както се знае, Живко Колев подписва стотици песни за „НЛО“ – Велко Кънев, Георги Мамалев и Павел Поппандов. Не спира да създава сюжети и за телевизионната версия „Клуб НЛО“, когато към безкрайния празник се присъединяват Антон Радичев, Мария Сапунджиева, Чочо Попйорданов, Митко Рачков. „Именно някъде тогава се сближихме с Чочо – но не само защото баща му, Иван Попйорданов, беше един от шефовете на фирмата. Допадахме си. Можехме с часове да говорим както за поезия, така и за марковите ни дрешки. Той постоянно ме подкачаше за моята страст към аксесоарите, аз него  - също“, връща лентата Живко Колев. А ето и три от творбите му, приготвени за албума на Чочо.                                      Момче от централен квартал   На път към Народния театър - май втория дом ми е там, когато забрули ме вятър, оставам със себе си сам.   Завъртат се филми и роли и времето тръгва назад, героите ми, волю - неволю, минават, като на парад.   Гримьорна, декори и сцена - пореден, познат епизод, какво да се прави,  за мене това е съдба и живот.   През ”Хайка за вълци” и ”Вчера”, в сърцето ми всеки е гост, ще дойдат и те на вечеря- от ”Граница” и ”Дунав мост”.   Седефчо или Каракочев, швейцарец, и негър, и бял, а в същност в живота съм Чочо - момче от централен квартал.   Върви ми по ноти   Имам си гадже на 20 години - като капка е тя, водя я вечер по тъмно на кино, стъпвам ли, не, аз летя.   Всичко забравих - и песни и роли, откачих изведнъж, как да откажа, когато ме моли, да се направя на мъж.   Върви ми, върви ми по ноти - майтапът все пак настрана, най-трудната роля в живота е флиртът с красива жена.   Все ми завиждат, все ме обиждат и си шепнат зад мен, хей, оставете ме, Бог всичко вижда, от к люки съм уморен.     Плачете, момичета За вас беше идолът, беше звездата, довчера усмихнато гледаше вечер от хиляди снимки, навред по стената - плачете момичета, късно е вече.   Как вярно го следвахте, път извървяхте до малки градчета, хотели и сцени, със него и в кратките сънища бяхте - плачете момичета, той се ожени.   Светът не е свършил, угасват звездите, все някога някой започва да пее, махнете плакатите там от стените, спокойно момичета, друг ще изгрее.   Такъв е животът, това е съдбата, не гледайте тъжно, не гледайте строго, това е картина, безкрайно позната, спокойно, момичета, идоли много.", "date": "2019.06.24", "title": "Чочо Попйорданов за малко да запише „Пароле, пароле“"}
{"url": "https://standartnews.com/kultura/petya-buyuklieva-pee-za-chrd-395548.html", "text": "Петя Буюклиева празнува 60 с музикален поздрав в родния Асеновград на празника на Калиниците – 24 юни. Звездата ще подари емблематични хитове на съгражданите си. Всяка година на Еньовден в родопския град организират единствения по рода си в България празник. В началото е традиционното литийно шествие с малките „булки”, което ще завърши в градския парк с програма за калиничките с участието на детски вокални групи и връчване на подаръци и грамоти. След това ще се проведе конкурсът „Мини Мис“ и „Мини Мистър Асеновград“ за деца от 4 до 14. Тържествата ще продължат с модерни и фолклорни танци, популярни изпълнители. Вечерта е изборът на „Мис Асеновград“  от националната надпревара „Мис България“. Дванадесет красавици с трепет очакват коя ще се окичи с короната. В журито ще са актуалната „Мис България“ Теодора Мудева, тв водещата Нина Хамилтън, „Мисис България“ Станислава Андреева, „Мисис Баба“ и известна като родната Шехерезада Стефи Стаменова, треньорът на волейболния тим Локо Пловдив и бивш национал Петър Узунов... Водеща на красивия конкурс е Боряна Баташова.", "date": "2019.06.24", "title": "Петя Буюклиева пее за ЧРД"}
{"url": "https://www.standartnews.com/sport/avstraliyka-povezhda-v-svetovnata-ranglista-po-tenis-395527.html", "text": "Австралийката Ашли Барти спечели титлата на тенис турнира на трева в Бирмингам (Вбр) с награден фонд 1 милион долара и от днес вече е новата №1 в световната ранглиста. Поставената под номер 2 Барти победи на финала осмата в схемата Юлия Гьоргес с 6:3, 7:5 за час и 29 минути игра. Австралийката записа 9 аса и реализира 3 пробива от 7 възможности. Титлата е трета за сезона за Барти и общо шестата й като професионалистка. Триумфът в Бирмингам осигури лидерска позиция за австралийката в световната ранглиста на WTA и от днес тя за първи път в кариерата си ще бъде номер 1 в класацията. Барти е първата австралийка, която оглавява ранглистата от 43 години насам. \r\nПоследните 21 седмици на върха на ранглистата беше Наоми Осака (Яп), чийто спад във формата е очевиден след триумфа на Australian Open през януари.", "date": "2019.06.24", "title": "Австралийка повежда в световната ранглиста по тенис"}
{"url": "https://standartnews.com/kultura/ed-shiyrn-stava-miliarder-predi-30-395573.html", "text": "Тур­не­то на Ед Ший­рън \"Divide\", ко­е­то ще прик­лю­чи през ав­густ, ве­че е съб­ра­ло при­хо­ди от над 600 ми­ли­о­на до­ла­ра. Поч­ти 6 ми­ли­о­на и по­ло­ви­на фе­но­ве из це­лия свят от 16 март до­се­га са по­се­ти­ли кон­цер­ти­те на чер­ве­но­ко­сия сим­па­тя­га. Той пък спо­де­ли он­лайн це­лия спи­сък с пес­ни от пред­с­то­я­щия си ал­бум. Та­ва­та ще се със­тои от 15 пар­че­та и му­зи­кан­тът ще си пар­т­ни­ра с про­чу­ти ко­ле­ги - Ка­ми­ла Ка­бе­йо, Кар­ди Би, Стор­м­зи, Джъс­тин Бий­бър, Тра­вис Скот, Еми­нем, 50 Cent, Скри­лекс , Бру­но Марс и дру­ги. \"Бла­го­да­ря на всич­ки­те не­ве­ро­ят­ни из­пъл­ни­те­ли, с ко­и­то за­пи­сах­ме те­зи не­ве­ро­ят­ни пес­ни - бла­го­да­ря ви, че спо­де­лих­те та­лан­та си с мен. Очак­вай­те \"No.6 Collaborations Project\" на 12 юли. На­дя­вам се да ви ха­ре­са тол­ко­ва мно­го, кол­ко­то на мен\", на­пи­са Ший­рън в Ин­с­таг­рам.  Той ве­че пус­на две от пес­ни­те си он­лайн.  Му­зи­кал­но­то ви­део за \"I DonТt Care\", къ­де­то пее и Бий­бър, съб­ра 120 ми­ли­о­на гле­да­ния в \"YouTube\". Тек­с­то­ви­ят клип за \"Cross Me\", къ­де­то Ед си пар­т­ни­ра с Chance The Rapper, ге­не­ри­ра над 20 ми­ли­о­на гле­да­ния в сай­та. Ший­рън про­дъл­жа­ва да впе­чат­ля­ва с ус­пе­хи­те си и се очак­ва да ста­не ми­ли­ар­дер, пре­ди да на­вър­ши 30.", "date": "2019.06.24", "title": "Ед Ший­рън ста­ва ми­ли­ар­дер пре­ди 30"}
{"url": "https://standartnews.com/kultura/svetlana-tilkova-alena-ne-se-zhenete-v-sbota-395557.html", "text": "„Сватбата. Ритуали за щастие, суеверия, тегоба“ е най-новата книга на Светлана Тилкова. Дамата, която е редовен член на Германския съюз на астролозите и на Световната астрологична асоциация, посвещава поредната си разработка на суеверията и на грешките, които пречат на хармоничния брак, като същевременно дава съвети как те да бъдат спестени в името на щастливото бъдеще. Алена коментира за „Стандарт“ и две от най-нашумелите нестандартни теми в публичното пространство –„дупката“ в Царичина и така наречените вампири.    - Госпожо Тилкова, от къде тръгнаха импулсът и вдъхновението, за да напишете най-новата си книга? \r\n- Читателите на моето списание пожелаха да събера всички съвети, предупреждения, тълкувания, традиции - въобще всичко, което се отнася до сватбата. Доста време мина от тогава, а върху „Сватбата - ритуали да щастие, суеверия, тегоба“ работих три години. Оказа се, че има твърде много пострадали от злополучни модерни или „стародавни“ правила. С годините се натрупаха много негативни емоции при немалко семейства, които искаха съвет от мен как да продължат и яснота от къде идват проблемите им, но нямаше как да им отделя повече часове и дни в общата си заетост. Сега работя за 2021 година и плановете ми за тогава са неподчиняеми на случки или поводи да ги променям. Но все пак и за тази моя книга важи поговорката „Всяко нещо с времето“. „Сватбата“ се роди,  за да помага на младите, на обвързаните, на сгодените, на възрастните, които мечтаят да срещнат партньор и да остареят заедно, ако са самотни. Всеки има право на споделено щастие и хармония в семейните отношения. \r\n- Какви са ритуалите, които са задължителни във венчавката, за да бъде бракът успешен? \r\n- При гражданската церемония няма причини за стрес и притеснения, ако денят за подписа е правилно изчислен, съгласно датите на раждане на партньорите. И да не е събота – ден на Сатурн и на мъртвите. Задължителни изисквания са: да не се забравят чашите за шампанско и халките, които трябва да са еднакви. Ето и едно изключително важно правило – булката да не се извежда от дома на своя бъдещ съпруг, дори и да живеят заедно. Ако родителите й са в друг град, по-добре е да бъде настанена на неутрално място за нощта преди бракосъчетанието. Ако бъде изведена от дома на своя съпруг, който след това двамата ще обитават, бракът е орисан на проблеми и дори на разпад. \r\n- Какви са грешките, които допускат младоженците в своята еуфория? \r\n- Ако гражданския и църковния брак се случват в един и същ ден, е важно много да се внимава за намесата на сватбената агенция в тържеството в ресторанта. Може да се случат неочакваности във вреда на младоженците – под предлог, че ритуалът трябва да бъде „оригинален“ и да останат „спомени“.  Да си дойдем на думата – гаранцията за семейно щастие е толкова по-голяма, колкото по-разтоварен от чужда мода е ритуалът. Провеждането му съгласно автентичните български традиции от древността е обещание за хармония.  Постоянен е рискът за проблеми в отношенията,     със здравето на булката, със зачеването, с износването на плода заради ритането на менче, заради пускането на два гълъба, заради егоизма на младоженката вместо да се раздели със своя букет, да хвърли на момите друг от изкуствени цветя. И всичко това не идва от еуфорията, а от неразбиране на правилата или от мерака за оригиналничене. Малко се иска, за да бъде щастливо бъдещото семейство. Нека му бъде позволено то да избира ритуала. \r\n- Кои са привнесените от чужбина традиции в бракосъчетанието, които не бихте препоръчали? \r\n- Едната, както вече споменах, е пускането на два гълъба при излизането на младоженците от църквата. Ако единият бъде наранен, както се случва неведнъж, бракът е обречен на бездетие и липса на баланс. Другата е хвърлянето на жартиера – жест, който никога не е бил в българската традиция. За това говори и нежеланието на не малко двойки да го изпълнят –срамуват се или го причисляват към нещо прекалено интимно, за да бъде показно... И за да има  „спомени“, нечие „оригинално“ мислене е заменило жартиера с вратовръзката на младоженеца. \r\n- Когато някой реши, че е открил „своята половинка“, трябва ли двамата да си направят хороскоп за съвместното им бъдеще? \r\n- Всички млади влюбени смятат, че са открили „своята половинка“, но след като силните страсти утихнат, немалко от тях осъзнават, че са сгрешили. Винаги е полезно да се изготви партньорски хороскоп – без да е задължително. Но е абсолютно задължително да се знае преди сватбата дали партньорите не са в периоди на Съдбовна забрана за брак – признак, че не са един за друг и че след отпадането й ще се разделят. Но дори и ако са си „половинки“, съветвам да изчакат отпадането на забраната и тогава да създадат семейство, като сключат задължително граждански брак. В редки случаи съм давала разрешение  за създаване на потомство преди отпадането на забраната, но това са индивидуални астрологични съвети,  които винаги са животоспасяващи. \r\n- Как тълкувате „модерната“ концепция, че бракът е анахронизъм? Къде са нейните корени? \r\n- Съжителството на семейни начала без брак беше привнесено от скандинавските държави, където манталитетът е съвсем различен от българския. Била съм в тези страни много пъти и винаги с учудване съм приемала този тип съжителство – защото  въпреки високия стандарт, много от създадените в съжителството без венчавка деца не са щастливи. Мои приятели -  шведи, датчани, норвежци, финландци, през последните години започнаха да „вярват“ в брака и да слагат подписа си под брачен договор. От 2008-а насам съм дала прогнози на над 80 двойки от Скандинавския полуостров, които са щастливо оженени и си имат наследници. В България тази „модерна“ концепция е съсипала хиляди вече създали дете жени: заради изчезването на мъжа, с когото са се събрали в периодите си на Съдбовна забрана и който е  срещнал половинката си след отпадането им или заради безотговорност и нежелание на същия този мъж да се занимава с „подрастващи ревливи хлапета“ без никакви последици и отговорности за него. Често пъти тарикатлъкът „защо да харчим пари за сватба, след като се обичаме“ или „и така си ни е добре“ е оправдание за отказа на мъжа да се обвърже с брачни отговорности. Но и това ще мине. Семействата със сключен брак ще се множат за сметка на живеещите на партньорски начала. \r\n- Прави ли ви впечатление, че малко от половината световни политици имат стабилни бракове, а доста от другата половина – разбира се, образно казано – са разведени? Ето, например, Бойко Борисов от дълго време насам не афишира сантиментална връзка... \r\n- А защо да го прави? За да дава хляб на хейтъри и тролове ли? Правилно постъпва. Разводите и разделите ще продължат и в необозримо бъдеще. Основната причина, майката на причините, е, че преобладаващото количество от браковете – говоря за доброволните, а не принудителните заради традициите - се сключват, когато двамата партньори са все още в периодите си на Съдбовна забрана за брак. Сватба в период на Съдбовна забрана е почти 100% гаранция за развод. Тази причина е водеща и при нашите, и при световните политици, които нямат деца. Другата е, че когато са могли да създадат потомство, те са били отдадени на израстването си в кариерата и са жертвали едното за другото, което в някои случаи не е лесен избор. \r\n- Какви политически сезони се задават – горещо лято и още по-гореща есен... \r\n- Предизборната битка за кметския вот  започна ден след еврогласуването. Заради годината на Юпитер и вибрацията 3 – на засилено общуване, но често с неподходящи хора - много обещания ще бъдат дадени за подкрепа, но малко от тях ще се осъществят в изборния ден през есента. Изборната есен няма да е гореща - тя ще е изпепеляващ мозъчните клетки и разума зной. \r\n- По телевизиите отново се заговори за прословутата акция в Царичина – вашето мнение по темата? \r\n- За първи път бях попитана  за копането в Царичина - все още между двата полюса на „осанна“ и „разпни го“ - след края на редовното обучение по астрология и психоанализа в Ню Йорк през 1993 година. Да припомним: На 6 декември 1990 започва операция „Слънчев лъч“ в почти безлюдното село Царичина под кодовото име  „Кабел“. Целта е откриването на съкровището на цар Самуил, което трябва да се случи за три дни. Зимата е люта, а вратата до съкровището на царя уж е само на 30 сантиметра, но така и никога не е достигната. Трите дни отдавна са отминали. Копачите, висши и редови военни, се питат какво търсят. Легендите са различни. „Говореше се, че търсим първия човек, който е двуяйчен (един индивид, но и като мъж, и като жена). По-късно се говореше само за първия човешки индивид, назован Адам, Ариел, Авраам, Ной, Иисус.  Последва нова информация, че тук търсим първия Вселенски човешки индивид. Бил съхранен на това място“, споделя полковник Цветко Кънев, участник от първия до последния ден на операцията „Слънчев лъч“ в книгата си „Феноменът Царичина“. \"330 дни – 330 лъжи“, добавя той в дневника си. Работата приключва на 19 ноември 1992 година - точно 715 дни робски труд, без да бъде открито нищо. Нищо, само смърт и продължаващо страдание на оцелелите. Изкопаният на ръка от офицери и войници тунел, спускащ се хаотично в дълбочина, надвишаваща 70 метра и дължина повече от 160 метра, не води до никакви открития. Посоката на копането е променяна повече от 30 пъти. Броят на починалите войници и офицери след приключване на разкопките - от страх, от нелечими заболявания, от лечим здравословен проблем, превърнал се в нелечим, както и на останалите с психиатрични затруднения,  завинаги ще остане тайна. Царичина е срам за българското офицерство, срам за обществото ни, оказало се в ролята на зрител в театър на абсурда, преплел мечти за докосване до незрим живот и забранено минало с контактьорски манипулации. Разумът от време на време надаваше немощен зов за просветление, но нямаше кой да го чуе. Царичина не е повод за гордост, каквито и да са въжделенията ни за общение с извънземен разум или мечтата за неподозирани археологически находки, които неземна сила е отредила да бъдат скрити на българска земя. Контактьори, екстрасенси, съновидци - толкова глупотевна на едно място трудно се събира. Но събере ли се – тогава манипулациите на личността и обществото не спират. И така – до днес, а и в бъдеще. \r\n- Какво мислите за вампирите на покойния професор Божидар Димитров?    \r\n- За разлика от „темата“ Царичина, между новата ми книга „Сватбата“ и намерените два скелета, припознати от професор Димитров като вампирски, има допирна точка. Те са мъж и жена, кармични половинки, събрали се по любов и изживели стойностен и смислен живот. С професор Димитров, светла му памет, имахме остър словесен сблъсък и в медиите, и на живо. Трактовките на скелетите, интерпретирани като вампирски, са напълно погрешни. Той припозна двата скелета в Созопол като вампири и всички се юрнаха да му пригласят. „Скелетите от погребенията в Созопол са археологически факт, който интерпретираме в аспекта вампири“, казва  Димитър Недев, директор на Археологическия музей в Созопол. Като чуя думата „интерпретирам“, излязла от устата или из под перото на учен, винаги тръпки ме побиват. На обикновен език това означава: „Ние, учените, нямаме факти, за да обясним това, което сме открили, поради което фантазираме. Опитваме се да подчиним намереното на „здравия разум“, народните традиции и собствените си вярвания“. Когато една измислица след многократно повторение залепне като репей в паметта на хората, иди доказвай, че погребаните уж вампири не са вампири и причината за случилото се с тях и намерено от нас, потомците, няма нищо общо с вампиризъм. При археологически разкопки в Созопол край църквата „Свети Николай Чудотворец” е намерено гробище, в което  са разкрити около 70 погребения. Само две от тях са „вампирски“ - на знатни хора. Зад олтара обикновен човек не се погребва - да те погребат там е голяма привилегия, огромна чест. Двата скелета са пронизани от тежки железни предмети в областта на сърцето. \r\nСкелетите не са на вампири. Нито пък са причина за проклятие над България, каквито прокоби чухме. Един до друг са погребани семейство звездобройци. Били са сред най-изтъкнатите граждани на някогашния Созопол - интелектуалци, които  са си позволили да се отдадат на хобито си и са станали звездобройци. Заради точните си прогнози са били високо ценени и търсени. В това свое прераждане са били обявени за свръх хора, орисани от Бога да помагат в трудни ситуации. \r\nМъжът е бил личният  звездоброец на цар Симеон Велики предначертал победния ход на войната през август 917 г. и заложил не само своята чест, но и главата си за верността на изчисленията си. Победната битка от 20 август, в която са изклани и унищожени повече от 35 хиляди ромеи, е отшумяла. Войската се е прибрала, а звездоброецът, богато надарен от царя победител, вече е в родния си Созопол. Нечовешкото напрежение, на което е бил подложен почти месец, си казва думата. Неочаквано за всички съпругът получава инфаркт. Малко след него е паднала бездиханна и съпругата му. Заради кармичната им връзка са си отишли заедно. Смъртта им е предизвикала шок, ужас и страх за бъдещето сред населението на града – от наместника до последния просяк. Хората са вярвали, че семейството звездобройци е изпратено по Божията милост да ги пази от злини. Тогава по тези земи, независимо под чия власт са били, е битувало вярването, че ако бъде прободен трупът на починалия човек още докато кръвта е топла, неговата Душа няма да бъде освободена да излети в Ефира, а винаги ще обикаля в близост. Ще съветва и помага от незримото или пък бързо ще се въплъти в тялото на избран от Душата млад човек, който ще продължи да бъде полезен - в случая с предсказанията си, за да пази от опасности обществото. Нямало е време за губене, защото кръвта в починалия човек бързо изстива. Сложили са двете тела на тарги и са ги проболи с първото, което са намерили подръка, като изискването е то да не бъде оръжие. Трупът на мъжа е прободен в сърцето, а жената в областта на сърдечната чакра. Кръвта е бликнала за успокоение на всички присъстващи, които са приели случилото се за добър знак. Едва тогава е започнала церемонията по поклонението и погребението на тези двама изтъкнати граждани –звездобройци пазители на Созопол от 10 век. Днес в общественото съзнание е вменено, че пробождането на тялото с метален или дървен кол е с цел да се обезсили злата Душа, тъй че да не може да вреди и след смъртта си, като се превърне във вампир. Някога са пробождали мъртвото тяло, за да може да задържат Душата на човека, който е бил изключително ценен за обществото - за да помага тя от незримия свят или да я принудят бързо да се въплъти в зряло тяло. Ето ви пример, в който за хиляда години смисълът на едно нещо се е превърнал в друго, при това съвсем различно. Пробождането на тялото като акт за вяра и надежда за помощ се е деформирало през вековете и днес е възприемано като действие – пазител от вампирясване. Ще се радвам, ако по черепите на мъжа и жената професор  Йорданов възстанови техните образи. Бихме искали - не само аз заради прехода, който правя във времето и пространството, а и хиляди други хора да видят как са изглеждали високо уважавани българи, интелектуалци отпреди близо 1100 години. Звездобройците, изковали със своите знания най-значимата военна победа на цар Симеон Велики. \r\n                         ", "date": "2019.06.24", "title": "Светлана Тилкова-Алена:  Не се женете в събота"}
{"url": "https://standartnews.com/svyat/gradushka-kato-topka-za-tenis-v-srbiya-395558.html", "text": ", изливаща се канализация, съборени дървета. След \"мега бурята\", която вилня вчера в Белград, части от града са все още под вода, пише белградският вестник \"Блиц\". Белград все още се съвзема от големия потоп, който се изля вчера следобед в столицата. Най-тежка е ситуацията на левия бряг на Дунав. Много детски градини са затворени, тъй като са наводнени, а трамваите не пътуват до Нови Белград, пише вестникът. Снимки на жители на сръбската столица в социалните мрежи показват, че , пише в. \"Данас\". Белградският хотел Crown plaza бе евакуиран, след като бе наводнен след бурята, пише изданието. Членове на сектора за извънредни ситуации извършиха 37 интервенции и от наводнени обекти бяха спасени общо 12 души, съобщават изданията. Вестник \"Вечерне новости\" пише, че обилен дъжд е валял вчера в северните, централните и западните части на страната, а в Белград за по-малко от два часа е паднал повече дъжд отколкото за един месец. В град Чачак заради лошото време е обявена извънредна ситуация. Във Войводина е  , пишат изданията. Буря вилня и в Горни Милановац, а в Крагуевац по улиците течаха реки, пишат белградските вестници.     Кадър от приближаващата буря край Ниш.", "date": "2019.06.24", "title": "Градушка като топка за тенис в Сърбия"}
{"url": "https://standartnews.com/svyat/baba-anglichanka-pochina-v-samoleta-na-vrshchane-ot-slbryag-395585.html", "text": "Възрастна англичанка е починала в самолета, прибирайки се от почивката си в Слънчев бряг. Смъртта на жената е настъпила следствие дихателни усложнения,  съобщава grimsbytelegraph.co.uk. 70-годишната жена е починала в самолета в неделя сутринта малко преди кацането на летище Хъмбърсайд. Полетът на самолета е бил управляван от българска чартърна авиокомпания и е излетял от Бургас, пише Блиц. Пътниците от полета са били задържани няколко часа на борда, до установяване на обстоятелствата около смъртта на жената. Говорител на полицията на Хамберсайд е заявил: „Тази сутрин бяхме повикани в летище Хъмбърсайд по сигнал, че жена на 70 години се е почувствала зле по време на полета и е загинала на борда на самолета. Информирахме семейството й и няма данни за съмнителни обстоятелства около кончината на жената.\" След кацането на самолета екипи на летището за реагиране при извънредни ситуации са помогнали на пътниците и екипажа на самолета и са подали сигнал и в полицията на Хамберсайд.", "date": "2019.06.24", "title": "Баба англичанка почина в самолета на връщане от Сл.бряг"}
{"url": "https://standartnews.com/svyat/iran-shche-svalim-oshche-amerikanski-dronove-395550.html", "text": "Иранският военноморски адмирал Хосейн Ханджи предупреди в понеделник САЩ, че Техеран може да свали още американски безпилотни военни самолети, съобщи частната иранска агенция Тасним, цитирана от БНР.  \r\n\"Врагът изпрати своите най-усъвършенствани, най-умни и най-сложни самолети за наблюдение в забранената зона и всички видяха свалянето на безпилотното летателно средство\", заяви адмиралът в реч в провинция Фарс. \"Можем да заявим с увереност, че този съкрушителен отговор може да бъде повторен и врагът е наясно с това\", подчерта той.  \r\nПрез миналата седмица Иран свали американски военен безпилотен дрон над Ормуския пролив, което предизвика остър отговор от страна на САЩ. Президентът на САЩ Доналд Тръмп първо нареди да извърши ответна атака срещу Техеран, но по-късно отстъпи от предложения удар в полза на налагането на нови санкции срещу Иран, която се очаква да бъдат обявени по-късно днес.", "date": "2019.06.24", "title": "Иран: Ще свалим още американски дронове"}
{"url": "https://standartnews.com/svyat/dozhivoten-zatvor-za-seriyniya-ubiets-v-kipr-395576.html", "text": "Присъди доживотен затвор за всяко от седемте убийства на първия кипърски сериен убиец, постанови съдът в Никозия днес, предаде БНР. 35-годишният Никос Метаксас се призна за виновен в убийствата на 5 млади жени и 2 малки деца, дъщери на две от жертвите, от Филипините, Непал и Румъния, в периода между септември 2016 г. и лятото на 2018 година. Метаксас заяви разплакан пред съда, че поема цялата отговорност за извършените от него „ужасяващи” престъпления. Той изрази съжаление и поиска извинение от душите на неговите жертви и от техните семейства. Метаксас се извини и на своето семейство и на цялото кипърско общество. Срещу него бяха повдигнати 12 обвинения, 7 от които за предумишлени убийства. Шок и ужас в съдебната зала предизвика четенето от прокурора на фактите и подробности от обвинителния акт за извършването на убийствата и откриването на телата по всеки отделен случай. Безпрецедентните серийни убийства, които започнаха да се изясняват от 14 април, шокираха Кипър. Разследването им продължи 68 дни. Присъдата, постановена днес от съда в Никозия, е най-голямата, издавана досега в Кипър.", "date": "2019.06.24", "title": "Доживотен затвор за серийния убиец в Кипър"}
{"url": "https://standartnews.com/biznes/turtsiya-na-yurush-da-privleche-zavoda-na-vw-395602.html", "text": "Невиждана кампания се разрази в Турция по повод нарасналите, според публикации в западни медии, шансове на страната да стане домакин на бъдещия нов завод на Volkswagen, става ясно от информация на БНР. Депутат от турската опозиционна Народнорепубликанска партия призова германския автомобилен гигант да избере град Балъкесир за построяване на завод за автомобили. По думите на Ахмед Акън, който е член на комисията по търговия, промишленост и технологии в Меджлиса, градът, от който той е излъчен като депутат, има предимства пред България, предава кореспондентът на националното радио в югоизточната ни съседка. Междувременно публикация във вестник „Хюриет“ оценява шансовете на България да привлече инвестицията като по-малки от тези на Турция. В статията си журналистът Емре Йозпейнирджи пише, че според неговата информация шансовете на Турция да привлече до 14 дни планирания завод са по-големи. Според „запознати източници“ България нямала големи шансове заради условията на вътрешния ѝ пазар. Поради това че заводите на Volkswagen в Германия ще преминат към производство на електромобили, автомобилният концерн обмисля да създаде фабрика за бензинови и дизелови автомобили в Източна Европа, като България и Турция са фаворити. В последните няколко месеца представители на германската компания се срещат с държавни служители и проучват условията, предимствата и недостатъците на двете страни. Председателят на управителния съвет на Volkswagen Херберт Диис е посетил град Маниса, област Измир, за да се запознае с инфраструктурата в района. Според „Хюриет“ стойността на инвестицията в завод в града би била 2 млрд. евро и той би имал производствен капацитет от 300 000 автомобила. В Турция се произвеждат автомобили на редица марки, но последната голяма инвестиция в автомобилния сектор в страната е от 1997 г. В началото на годината японската „Хонда“, която присъства от 22 години в югоизточната ни съседка, обяви, че от 2021 г. се изтегля от Турция и ще затвори предприятието си, в което работят 1100 души. Тази вечер канцлерът Ангела Меркел е поканила шефовете на големите автомобилни концерни в Германия на среща с кабинета и профсъюзите, за да обсъдят бъдещето на най-важната индустрия в страната. В срещата при затворени врата ще участва и Херберт Диис. Според медийни публикации вероятността новият завод да бъде в Турция е много голяма. Влиятелните издания „Ханделсблат“ и „Франкфуртер алгемайне цайтунг“ изреждат редица фактори, които дават предимство на Турция: Правителството в Анкара е готово да отпусне трицифрена сума в милиони евро за построяването на завода. Така голяма част от планираната от Фолксваген инвестиция в размер на над 1 млрд. евро е гарантирана, коментират медиите. Предимството на България, която е другата вероятна дестинация за германския автомобилен гигант, е членството ѝ в ЕС. Още от 90-те години Турция е в митнически съюз с Европа, така че върху промишлените продукти не се начисляват мита. Шефът на Порше Оливер Блуме припомня, че Турция е важен пазар за концерна. През последните години Германия се въздържа от големи инвестиции в Турция по политически причини. „Фолксваген“ също се притеснява за имиджа си. Щефан Вайл, министър-председател на провинция Долна Саксония, където е централата на автогиганта, и надзорник на концерна, на няколко пъти се наложи да защитава евентуална инвестиция в Турция с аргумента, че това би допринесло за спад на напрежението между Берлин и Анкара.", "date": "2019.06.24", "title": "Турция на юруш да привлече завода на VW"}
{"url": "https://standartnews.com/svyat/uzhas-frantsiya-chaka-goreshchini-do-47-gradusa-395586.html", "text": "Франция се готви за необичайно гореща седмица. Термометрите във френската столица днес показваха 35 градуса по Целзий , а през следващите дни се очаква да стигне 47 градуса. Ако прогнозите се потвърдят, това ще бъде рекорд за юни, коментират синоптиците. Лекари предупреждават децата и възрастните хора да избягват най-топлите часове на деня.", "date": "2019.06.24", "title": "Ужас! Франция чака горещини до 47 градуса"}
{"url": "https://standartnews.com/sport/avstraliyka-povezhda-v-svetovnata-ranglista-po-tenis-395527.html", "text": "Австралийката Ашли Барти спечели титлата на тенис турнира на трева в Бирмингам (Вбр) с награден фонд 1 милион долара и от днес вече е новата №1 в световната ранглиста. Поставената под номер 2 Барти победи на финала осмата в схемата Юлия Гьоргес с 6:3, 7:5 за час и 29 минути игра. Австралийката записа 9 аса и реализира 3 пробива от 7 възможности. Титлата е трета за сезона за Барти и общо шестата й като професионалистка. Триумфът в Бирмингам осигури лидерска позиция за австралийката в световната ранглиста на WTA и от днес тя за първи път в кариерата си ще бъде номер 1 в класацията. Барти е първата австралийка, която оглавява ранглистата от 43 години насам. \r\nПоследните 21 седмици на върха на ранглистата беше Наоми Осака (Яп), чийто спад във формата е очевиден след триумфа на Australian Open през януари.", "date": "2019.06.24", "title": "Австралийка повежда в световната ранглиста по тенис"}
{"url": "https://standartnews.com/sport/mri-i-lopes-spechelikha-titlata-v-kuins-395528.html", "text": "Анди Мъри показа, че операцията на тазобедрената става след Откритото първенство на Австралия през януари не го е отказала от амбициите му да печели отново титли в тениса. Британецът и Фелисиано Лопес загряха по най-добрия начин за \"Уимбълдън\", като триумфираха при двойките на АТР 500 турнира в Куинс. На финала те победиха със 7:6(6), 5:7, 10:5 над Раджив Рам и Джо Сейлсбъри. В Куинс Лопес спечели и трофея поединично, като на финала надигра Жил Симон. Така той стана първият играч от Матео Беретини в Гщаад през 2018, който взема и двата трофея от дадено АТР състезание. За последно в Куинс с двете отличия си тръгна Марк Филипусис през 1997 г. \"Бедрото ми е много добре. Не чувствам никаква болка,\" заяви Мъри. \"Случва се вероятно веднъж в живота да спечелиш и на сингъл, и на двойки. Не вярвам, че го постигнах,\" коментира пък Лопес.", "date": "2019.06.24", "title": "Мъри и Лопес спечелиха титлата в Куинс"}
{"url": "https://standartnews.com/sport/arzhentina-prodlzhava-za-kopa-amerika-395530.html", "text": "Футболистите на Аржентина се класираха за четвъртфиналите на турнира Копа Америка, след като победиха Катар с 2:0. Това бе последния им мач от Група В, игран на стадион \"Арена до Гремио\". Футболистите на селекционера Лионел Скалони видимо играха по-добре и заслужено се поздравиха с успеха. Лаутаро Мартинес (4') откри резултата още в началото на срещата, а Серхио Агуеро (82'), който изигра много силни 90 минути, заслужено се разписа и оформи крайния резултат. Така Аржентина с определена доза късмет завърши на второ място с актив от 4 точки. Това се случи с помощтта на първенеца Колумбия (9т.), който победи Парагвай (2т.) с 1:0 в другия мач от Група В. Катар остава на последното място с един пункт.", "date": "2019.06.24", "title": "Аржентина продължава за Копа Америка"}
{"url": "https://standartnews.com/sport/sk-dema-prie-shampionata-na-veteranite-v-tenisa-395560.html", "text": "За поредна година Българската мастерс федерация и НТЛ обединиха усилия и с любезното домакинство на г-жа Мариана Ненова и водещия спортен комплекс в столицата СК “ДЕМА“ успяха да проведат Държавното първенство по тенис за ветерани. Жегата не уплаши повече от 50 тенисисти, дошли да покажат уменията си на корта.Организаторите от НТЛ, която  и през тази година се провежда с изключителната подкрепа на Спиди, дадоха възможност на играчи от различни възрастови групи да се впуснат в надпреварата за първите места. В групата на тенисистите до 40 години първа титла спечели Мирослав Недевски,който изненада противниците си с изключителна защита и контрол при разиграванията. Радослав Стояно затвърди успешното си представяне от Созопол и безапелационно спечели в групата 40+. В последната възрастова група най-запомнящо се бе представянето на Георги Бучков, който на 73 години продължава да показва страхотен спортен хъс ,умения и спортменски дух и на корта и извън него. При двойките титлата спечелиха Христо Ангелов и Иван Запрянов. В топлите юлскидни турнирната надпревара от календара на НТЛ продължава с гостуване в гр.Стара Загора на 13 и 14 юли.", "date": "2019.06.24", "title": "СК \"ДЕМА\" прие шампионата на ветераните в тениса"}
{"url": "https://standartnews.com/sport/voleybolistite-obrnakha-germaniya-ot-02-395529.html", "text": "Мъжкият национален отбор на България по волейбол записа четвърти успех във Волейболната лига на нациите, след като се наложи драматично над Германия с 3:2 (26:28, 18:25, 25:23, 25:19, 15:10) след пълен обрат в мач от група 16 в Куяба (Бразилия). С победата волейболистите на Силвано Пранди прекъснаха негативната си серия от четири поредни загуби и спечелиха трети петгеймов мач - след тези с Франция и Австралия в група 5 и група 10.  Тази седмица Лигата на нациите с участието на България ще е в Пловдив. Стартов състав: Цветан Соколов, Розалин Пенчев, Красимир Георгиев, Георги Сеганов, Светослав Гоцев, Мартин Атанасов, Владислав Иванов (либеро). ", "date": "2019.06.24", "title": "Волейболистите обърнаха Германия от 0:2"}
{"url": "https://standartnews.com/sport/grigor-otstpi-s-3-pozitsii-v-ranglistata-395543.html", "text": "Родният №1 в тениса Григор Димитров отстъпи с три позиции в публикуваната днес световна ранглиста и заема вече 48-ото място. Хасковлията откри миналата седмица сезона на трева със загуба в първи кръг на турнира „Куинс Клъб\" в Лондон от Феликс Оже-Алиасим. Тази седмица Димитров ще почива и ще очаква жребия за Уимбълдън, който ще се тегли в петък. Димитър Кузманов изкачи четири позиции до №320. Пловдивчанинът ще играе на чалънджъра в Милано на клей, който е с награден фонд 46 600 евро. В първия кръг Кузманов среща Корентен Деноли от Франция. В Топ 10 не настъпи нито една промяна и Новак Джокович запази лидерската си позиция, следван от Рафаел Надал, вече 10-кратният шампион от Хале Роджър Федерер, Доминик Тийм, Александър Зверев, Стефанос Циципас, Кей Нишикори, Кевин Андерсън, Карен Хачанов и Фабио Фонини. При жените първата ракета на България Виктория Томова отбеляза прогрес с 12 позиции и е 178-а в света. Тази седмица софиянката ще играе в квалификациите на Уимбълдън, чийто жребий ще се тегли днес. Новата водачка на класацията е Ашли Барти. Австралийката през уикенда триумфира с титлата на турнира в Бирмингам. Тя измества от първото място Наоми Осака от Япония. ", "date": "2019.06.24", "title": "Григор отстъпи с 3 позиции в ранглистата"}
{"url": "https://www.standartnews.com/sport/voleybolistite-obrnakha-germaniya-ot-02-395529.html", "text": "Мъжкият национален отбор на България по волейбол записа четвърти успех във Волейболната лига на нациите, след като се наложи драматично над Германия с 3:2 (26:28, 18:25, 25:23, 25:19, 15:10) след пълен обрат в мач от група 16 в Куяба (Бразилия). С победата волейболистите на Силвано Пранди прекъснаха негативната си серия от четири поредни загуби и спечелиха трети петгеймов мач - след тези с Франция и Австралия в група 5 и група 10.  Тази седмица Лигата на нациите с участието на България ще е в Пловдив. Стартов състав: Цветан Соколов, Розалин Пенчев, Красимир Георгиев, Георги Сеганов, Светослав Гоцев, Мартин Атанасов, Владислав Иванов (либеро). ", "date": "2019.06.24", "title": "Волейболистите обърнаха Германия от 0:2"}
{"url": "https://www.standartnews.com/sport/mri-i-lopes-spechelikha-titlata-v-kuins-395528.html", "text": "Анди Мъри показа, че операцията на тазобедрената става след Откритото първенство на Австралия през януари не го е отказала от амбициите му да печели отново титли в тениса. Британецът и Фелисиано Лопес загряха по най-добрия начин за \"Уимбълдън\", като триумфираха при двойките на АТР 500 турнира в Куинс. На финала те победиха със 7:6(6), 5:7, 10:5 над Раджив Рам и Джо Сейлсбъри. В Куинс Лопес спечели и трофея поединично, като на финала надигра Жил Симон. Така той стана първият играч от Матео Беретини в Гщаад през 2018, който взема и двата трофея от дадено АТР състезание. За последно в Куинс с двете отличия си тръгна Марк Филипусис през 1997 г. \"Бедрото ми е много добре. Не чувствам никаква болка,\" заяви Мъри. \"Случва се вероятно веднъж в живота да спечелиш и на сингъл, и на двойки. Не вярвам, че го постигнах,\" коментира пък Лопес.", "date": "2019.06.24", "title": "Мъри и Лопес спечелиха титлата в Куинс"}
{"url": "https://standartnews.com/sport/mok-izbira-dnes-domakina-na-zimnata-olimpiada-prez-2026-395571.html", "text": "МОК ще избере днес домакина на зимните олимпийски игри през 2026 г. Кандидати за организирането на най-голямата проява са Милано-Кортина Д' Ампецо и Стокхолм - Оре. Гласуването в новата сграда на МОК в Лозана ще се състои между 17 и 17,30 ч (б.в.). Официалното решение за домакинството ще бъде обявено в 19,00 ч (б.в.).  ", "date": "2019.06.24", "title": "МОК избира днес домакина на зимната олимпиада през 2026"}
{"url": "https://www.standartnews.com/sport/arzhentina-prodlzhava-za-kopa-amerika-395530.html", "text": "Футболистите на Аржентина се класираха за четвъртфиналите на турнира Копа Америка, след като победиха Катар с 2:0. Това бе последния им мач от Група В, игран на стадион \"Арена до Гремио\". Футболистите на селекционера Лионел Скалони видимо играха по-добре и заслужено се поздравиха с успеха. Лаутаро Мартинес (4') откри резултата още в началото на срещата, а Серхио Агуеро (82'), който изигра много силни 90 минути, заслужено се разписа и оформи крайния резултат. Така Аржентина с определена доза късмет завърши на второ място с актив от 4 точки. Това се случи с помощтта на първенеца Колумбия (9т.), който победи Парагвай (2т.) с 1:0 в другия мач от Група В. Катар остава на последното място с един пункт.", "date": "2019.06.24", "title": "Аржентина продължава за Копа Америка"}
{"url": "https://www.standartnews.com/sport/grigor-otstpi-s-3-pozitsii-v-ranglistata-395543.html", "text": "Родният №1 в тениса Григор Димитров отстъпи с три позиции в публикуваната днес световна ранглиста и заема вече 48-ото място. Хасковлията откри миналата седмица сезона на трева със загуба в първи кръг на турнира „Куинс Клъб\" в Лондон от Феликс Оже-Алиасим. Тази седмица Димитров ще почива и ще очаква жребия за Уимбълдън, който ще се тегли в петък. Димитър Кузманов изкачи четири позиции до №320. Пловдивчанинът ще играе на чалънджъра в Милано на клей, който е с награден фонд 46 600 евро. В първия кръг Кузманов среща Корентен Деноли от Франция. В Топ 10 не настъпи нито една промяна и Новак Джокович запази лидерската си позиция, следван от Рафаел Надал, вече 10-кратният шампион от Хале Роджър Федерер, Доминик Тийм, Александър Зверев, Стефанос Циципас, Кей Нишикори, Кевин Андерсън, Карен Хачанов и Фабио Фонини. При жените първата ракета на България Виктория Томова отбеляза прогрес с 12 позиции и е 178-а в света. Тази седмица софиянката ще играе в квалификациите на Уимбълдън, чийто жребий ще се тегли днес. Новата водачка на класацията е Ашли Барти. Австралийката през уикенда триумфира с титлата на турнира в Бирмингам. Тя измества от първото място Наоми Осака от Япония. ", "date": "2019.06.24", "title": "Григор отстъпи с 3 позиции в ранглистата"}
{"url": "https://standartnews.com/sport/stefka-kostadinova-vip-gost-na-otkrivaneto-na-novata-sgrada-na-mok-395574.html", "text": "Председателят на БОК Стефка Костадинова бе част от специалните гости, \r\nпоканени за откриването на новата сграда на МОК в Лозана. По време на \r\nцеремонията председателят на БОК проведе редица срещи със свои колеги и \r\nсветовни знаменитости в спорта. Сред тях бяха легендарните Габриела \r\nСабатини и Катарина Вит, както и Принцът на Монако Албер. \r\nПрезидентите на националните олимпийски комитети от Европа бяха \r\nспециални гости и се присъединиха към останалите олимпийски шефове при \r\nоткриването на новата щаб квартира на МОК. Стефка Костадинова бе част от \r\nтържествената церемония, на която президентът Томас Бах преряза лентата \r\nи разведе гостите из новите помещения. \r\nСъбитието бе насрочено точно в Олимпийския ден – 23 юни и отбеляза \r\n125-ата годишнина от основаването на Международния олимпийски комитет. \r\nСградата, която се нарича „Олимпийска дом“, се строи от няколко години и \r\nизграждането й струва над 145 милиона швейцарски франка. Вътрешността е \r\nс уникална архитектура и спиращ дъха дизайн, отделните етажи могат да се \r\nизкачват без стълбища и асансьори по извитите серпантини... В нея ще \r\nработят над 500 служители, които досега бяха разпръснати из различни \r\nофиси в града. Архитектът 3ХN Ким Нерфорд Нелсон е проектирал една от \r\nнай-енергийно спестяващите сгради на планетата, отговаряща на \r\nнай-модерните еко норми. Тя е изградена с много от материалите, които \r\nостанаха след разрушаването на предишната постройка. Например 95 \r\nпроцента от разрушения бетон бе вложен в изграждането на новата сграда. \r\nСлед церемонията Стефка Костадинова и останалите президенти на \r\nнационални олимпийски комитети от Европа се върнаха в Минск за да \r\nпроследят до края Европейските игри в беларуската столица. По-късно днес \r\nСтефка Костадинова ще посети селото на спортистите и ще се срещне с \r\nбългарските състезатели и треньори.", "date": "2019.06.24", "title": "Стефка Костадинова ВИП гост на откриването на новата сграда на МОК"}
{"url": "https://standartnews.com/sport/fia-samo-sba-ima-litsenz-za-sstezaniya-v-blgariya-395561.html", "text": "Световният спортен комитет към Международната автомобилна федерация (ФИА) излезе с окончателно становище, че единственият носител на международния лиценз за провеждане на автомобилни състезания в България остава Съюзът на българските автомобилисти (СБА).  \r\nОт писмото на генералния секретар по спорта към ФИА Петер Байер става ясно, че на провело се на 14 юни заседание на Комитета е бил обсъден въпросът за спортната власт в България. Решението на Комитета категорично препотвърждава ролята на СБА по отношение на спортната власт.  \r\n\"Доверието на ФИА е важно за нас. Бих желал да уверя всички автомобилни състезатели и фенове на автомобилния спорт, че рали спортът в България ще се развива с темпото, което заслужава, за да достигне отново световния връх в най-кратки срокове\", заяви председателят на СБА инж. Емил Панчев.", "date": "2019.06.24", "title": "ФИА: Само СБА има лиценз за състезания в България"}
{"url": "https://www.standartnews.com/sport/sk-dema-prie-shampionata-na-veteranite-v-tenisa-395560.html", "text": "За поредна година Българската мастерс федерация и НТЛ обединиха усилия и с любезното домакинство на г-жа Мариана Ненова и водещия спортен комплекс в столицата СК “ДЕМА“ успяха да проведат Държавното първенство по тенис за ветерани. Жегата не уплаши повече от 50 тенисисти, дошли да покажат уменията си на корта.Организаторите от НТЛ, която  и през тази година се провежда с изключителната подкрепа на Спиди, дадоха възможност на играчи от различни възрастови групи да се впуснат в надпреварата за първите места. В групата на тенисистите до 40 години първа титла спечели Мирослав Недевски,който изненада противниците си с изключителна защита и контрол при разиграванията. Радослав Стояно затвърди успешното си представяне от Созопол и безапелационно спечели в групата 40+. В последната възрастова група най-запомнящо се бе представянето на Георги Бучков, който на 73 години продължава да показва страхотен спортен хъс ,умения и спортменски дух и на корта и извън него. При двойките титлата спечелиха Христо Ангелов и Иван Запрянов. В топлите юлскидни турнирната надпревара от календара на НТЛ продължава с гостуване в гр.Стара Загора на 13 и 14 юли.", "date": "2019.06.24", "title": "СК \"ДЕМА\" прие шампионата на ветераните в тениса"}
{"url": "https://standartnews.com/sport/belberov-s-vtora-pobeda-v-minsk-395593.html", "text": "Петър Белберов записа втора категорична победа в турнира по бокс на европейските игри в Минск. Българинът се наложи над Виктар Хварков (Беларус) в категория над 91 кг, а превъзходството му над съперника бе оценено с 5:0 съдийски гласа. Преди това той победи със същия резултат азера Мохамад Абдулаев. Четвъртфиналите са утре след 19,30 часа. В бадминтона Мария Мицова и Алекс Влаар стартираха с успех на смесени двойки след 2:1 гейма срещу чехите Алжбета Басова и Якуб Битман. И утре ще спорят срещу силния дует на Великобритания Габи и Крис Адкок. На сингъл Линда Зечири загуби с 16:21, 16:21 от Неслихан Игит (Турция) и във вторник играе с естонката Кристин Кууба. Загуби на старта претърпяха Иван Банчев в стрелбата с лък, както и последният ни представител в джудото – Даниел Дичев в тежк категория до 100 кг. фото БОК/Костадин Андонов", "date": "2019.06.24", "title": "Белберов с втора победа в Минск"}
{"url": "https://www.standartnews.com/sport/fia-samo-sba-ima-litsenz-za-sstezaniya-v-blgariya-395561.html", "text": "Световният спортен комитет към Международната автомобилна федерация (ФИА) излезе с окончателно становище, че единственият носител на международния лиценз за провеждане на автомобилни състезания в България остава Съюзът на българските автомобилисти (СБА).  \r\nОт писмото на генералния секретар по спорта към ФИА Петер Байер става ясно, че на провело се на 14 юни заседание на Комитета е бил обсъден въпросът за спортната власт в България. Решението на Комитета категорично препотвърждава ролята на СБА по отношение на спортната власт.  \r\n\"Доверието на ФИА е важно за нас. Бих желал да уверя всички автомобилни състезатели и фенове на автомобилния спорт, че рали спортът в България ще се развива с темпото, което заслужава, за да достигне отново световния връх в най-кратки срокове\", заяви председателят на СБА инж. Емил Панчев.", "date": "2019.06.24", "title": "ФИА: Само СБА има лиценз за състезания в България"}
{"url": "https://www.standartnews.com/sport/mok-izbira-dnes-domakina-na-zimnata-olimpiada-prez-2026-395571.html", "text": "МОК ще избере днес домакина на зимните олимпийски игри през 2026 г. Кандидати за организирането на най-голямата проява са Милано-Кортина Д' Ампецо и Стокхолм - Оре. Гласуването в новата сграда на МОК в Лозана ще се състои между 17 и 17,30 ч (б.в.). Официалното решение за домакинството ще бъде обявено в 19,00 ч (б.в.).  ", "date": "2019.06.24", "title": "МОК избира днес домакина на зимната олимпиада през 2026"}
{"url": "https://standartnews.com/sport/kostadinova-pozdravi-i-okurazhi-sportistite-ni-v-minsk-395598.html", "text": "Председателят на БОК Стефка Костадинова посети днес селото на \r\nспортистите на Европейските игри в Минск. Само няколко часа след като се \r\nприбра от Лозана, където бе за откриването на новия дом на МОК, \r\nпрезидентът на БОК се срещна с българските състезатели и треньори за да \r\nблагодари на призьорите и да окуражи нашите представители през \r\nследващите дни. \r\n„Искам да благодаря на всички медалисти, които само за два дни спечелиха \r\n9 отличия, специални поздравления за шампионката Мария Оряшкова, за \r\nзлатните ни момичета от художествената гимнастика, за всички останали, \r\nкоито ни направиха горди на Европейските игри в Минск. Благодаря и \r\nпоклон пред вашите треньори за работата, която са свършили, на \r\nпрезидентите на федерациите за това, че осигуряват условия и средства, \r\nна екипа на БОК и колегите. Да поздравим сред нас една легенда – Мария \r\nГроздева, който спечели квота за седмата си олимпиада… Благодарности към \r\nдържавата в лицето на Бойко Борисов, един от най-спортните премиери, \r\nкойто ви изпраща специални поздрави и благодари за успехите. Тук, в \r\nМинск няма случайни неща. Всички стартирате от една линия и всеки може \r\nда стигне до успеха. Желая ви да сте здрави, да носите националните \r\nекипи с гордост и самочувствие и още много радостни дни в Минск,“ каза \r\nКостадинова, след което разказа за изящната церемония, с която вчера в \r\nЛозана олимпийското семейство откри новия си дом. „Вчера бях в МОК и не \r\nможах да чуя българския химн в Минск, но се надявам това да се случи \r\nотново в идните дни, така да бъде и на олимпиадата в Токио следващото \r\nлято,“ допълни президентът на БОК. \r\nНа срещата в селото на спортистите присъстваха още посланикът на \r\nБългария в Беларус Георги Василев, генералният секретар на БОК Белчо \r\nГоранов, президентът на БФ джудо Румен Стоилов и др. „Благодаря ви, че \r\nсте успели да се класирате сред тези елитни спортисти тук на \r\nЕвропейските игри. Вие връщате достойнството на България. Благодаря и на \r\nБОК, за отличната организация по време на Европейските игри,“ каза \r\nпосланик Василев, който имаше щастието в първите дни от встъпването си в \r\nдлъжност да преживее големите български успехи в спорта тези дни в \r\nБеларус. \r\nСтефка Костадинова поздрави и разговаря лично с всеки един от нашите \r\nспортисти и треньори, след което последваха общи снимки и селфита. Сред \r\nнай-търсените за фотоси бяха красивите гимнастички, нежните им тела \r\nпросто се огъваха под тежестта на многото масивни медали на гърдите. \r\nСрещата завърши с пожелание да има нови поводи за българска радост в \r\nМинск през следващите дни до края на Европейските игри. \r\n ", "date": "2019.06.24", "title": "Костадинова поздрави и окуражи спортистите ни в Минск"}
{"url": "https://www.standartnews.com/sport/belberov-s-vtora-pobeda-v-minsk-395593.html", "text": "Петър Белберов записа втора категорична победа в турнира по бокс на европейските игри в Минск. Българинът се наложи над Виктар Хварков (Беларус) в категория над 91 кг, а превъзходството му над съперника бе оценено с 5:0 съдийски гласа. Преди това той победи със същия резултат азера Мохамад Абдулаев. Четвъртфиналите са утре след 19,30 часа. В бадминтона Мария Мицова и Алекс Влаар стартираха с успех на смесени двойки след 2:1 гейма срещу чехите Алжбета Басова и Якуб Битман. И утре ще спорят срещу силния дует на Великобритания Габи и Крис Адкок. На сингъл Линда Зечири загуби с 16:21, 16:21 от Неслихан Игит (Турция) и във вторник играе с естонката Кристин Кууба. Загуби на старта претърпяха Иван Банчев в стрелбата с лък, както и последният ни представител в джудото – Даниел Дичев в тежк категория до 100 кг. фото БОК/Костадин Андонов", "date": "2019.06.24", "title": "Белберов с втора победа в Минск"}
{"url": "https://www.standartnews.com/sport/stefka-kostadinova-vip-gost-na-otkrivaneto-na-novata-sgrada-na-mok-395574.html", "text": "Председателят на БОК Стефка Костадинова бе част от специалните гости, \r\nпоканени за откриването на новата сграда на МОК в Лозана. По време на \r\nцеремонията председателят на БОК проведе редица срещи със свои колеги и \r\nсветовни знаменитости в спорта. Сред тях бяха легендарните Габриела \r\nСабатини и Катарина Вит, както и Принцът на Монако Албер. \r\nПрезидентите на националните олимпийски комитети от Европа бяха \r\nспециални гости и се присъединиха към останалите олимпийски шефове при \r\nоткриването на новата щаб квартира на МОК. Стефка Костадинова бе част от \r\nтържествената церемония, на която президентът Томас Бах преряза лентата \r\nи разведе гостите из новите помещения. \r\nСъбитието бе насрочено точно в Олимпийския ден – 23 юни и отбеляза \r\n125-ата годишнина от основаването на Международния олимпийски комитет. \r\nСградата, която се нарича „Олимпийска дом“, се строи от няколко години и \r\nизграждането й струва над 145 милиона швейцарски франка. Вътрешността е \r\nс уникална архитектура и спиращ дъха дизайн, отделните етажи могат да се \r\nизкачват без стълбища и асансьори по извитите серпантини... В нея ще \r\nработят над 500 служители, които досега бяха разпръснати из различни \r\nофиси в града. Архитектът 3ХN Ким Нерфорд Нелсон е проектирал една от \r\nнай-енергийно спестяващите сгради на планетата, отговаряща на \r\nнай-модерните еко норми. Тя е изградена с много от материалите, които \r\nостанаха след разрушаването на предишната постройка. Например 95 \r\nпроцента от разрушения бетон бе вложен в изграждането на новата сграда. \r\nСлед церемонията Стефка Костадинова и останалите президенти на \r\nнационални олимпийски комитети от Европа се върнаха в Минск за да \r\nпроследят до края Европейските игри в беларуската столица. По-късно днес \r\nСтефка Костадинова ще посети селото на спортистите и ще се срещне с \r\nбългарските състезатели и треньори.", "date": "2019.06.24", "title": "Стефка Костадинова ВИП гост на откриването на новата сграда на МОК"}
{"url": "https://www.standartnews.com/sport/kostadinova-pozdravi-i-okurazhi-sportistite-ni-v-minsk-395598.html", "text": "Председателят на БОК Стефка Костадинова посети днес селото на \r\nспортистите на Европейските игри в Минск. Само няколко часа след като се \r\nприбра от Лозана, където бе за откриването на новия дом на МОК, \r\nпрезидентът на БОК се срещна с българските състезатели и треньори за да \r\nблагодари на призьорите и да окуражи нашите представители през \r\nследващите дни. \r\n„Искам да благодаря на всички медалисти, които само за два дни спечелиха \r\n9 отличия, специални поздравления за шампионката Мария Оряшкова, за \r\nзлатните ни момичета от художествената гимнастика, за всички останали, \r\nкоито ни направиха горди на Европейските игри в Минск. Благодаря и \r\nпоклон пред вашите треньори за работата, която са свършили, на \r\nпрезидентите на федерациите за това, че осигуряват условия и средства, \r\nна екипа на БОК и колегите. Да поздравим сред нас една легенда – Мария \r\nГроздева, който спечели квота за седмата си олимпиада… Благодарности към \r\nдържавата в лицето на Бойко Борисов, един от най-спортните премиери, \r\nкойто ви изпраща специални поздрави и благодари за успехите. Тук, в \r\nМинск няма случайни неща. Всички стартирате от една линия и всеки може \r\nда стигне до успеха. Желая ви да сте здрави, да носите националните \r\nекипи с гордост и самочувствие и още много радостни дни в Минск,“ каза \r\nКостадинова, след което разказа за изящната церемония, с която вчера в \r\nЛозана олимпийското семейство откри новия си дом. „Вчера бях в МОК и не \r\nможах да чуя българския химн в Минск, но се надявам това да се случи \r\nотново в идните дни, така да бъде и на олимпиадата в Токио следващото \r\nлято,“ допълни президентът на БОК. \r\nНа срещата в селото на спортистите присъстваха още посланикът на \r\nБългария в Беларус Георги Василев, генералният секретар на БОК Белчо \r\nГоранов, президентът на БФ джудо Румен Стоилов и др. „Благодаря ви, че \r\nсте успели да се класирате сред тези елитни спортисти тук на \r\nЕвропейските игри. Вие връщате достойнството на България. Благодаря и на \r\nБОК, за отличната организация по време на Европейските игри,“ каза \r\nпосланик Василев, който имаше щастието в първите дни от встъпването си в \r\nдлъжност да преживее големите български успехи в спорта тези дни в \r\nБеларус. \r\nСтефка Костадинова поздрави и разговаря лично с всеки един от нашите \r\nспортисти и треньори, след което последваха общи снимки и селфита. Сред \r\nнай-търсените за фотоси бяха красивите гимнастички, нежните им тела \r\nпросто се огъваха под тежестта на многото масивни медали на гърдите. \r\nСрещата завърши с пожелание да има нови поводи за българска радост в \r\nМинск през следващите дни до края на Европейските игри. \r\n ", "date": "2019.06.24", "title": "Костадинова поздрави и окуражи спортистите ни в Минск"}
{"url": "https://standartnews.com/sport/milano-i-kortina-spechelikha-zimnata-olimpiada-2026-395606.html", "text": "Милано и Кортина Д'Ампецо спечелиха домакинството на зимната олимпиада 2026. Членовете на МОК гласуваха този следобед в Лозана и предпочетоха италианската кандидатура пред тази на Стокхолм-Оре. Италианската кандидатура получи 47 гласа по време на вота в Лозана, докато шведската столица взе получи 34. Глсуването бе част от програмата на 134-ата сесия на МОК и се проведе в откритата вчера нова сграда на комитета. Успехът ще осигури второ домакинство на Италия на зимни игри само за две десетилетия, след като през 2006 г. олимпиадата се проведе в Торино. Преди това Италия е приемала зимна олимпиада през 1956-а в Кортина. Според италианския вицепремиер Матео Салвини благодарение на игрите ще бъдат осигурени 20 000 работни места, както и много нови пътища и съоръжения за спорт. Игрите ще се проведат от 6 до 22 февруари 2026, а параолимпиадата от 6 до 15 март. Последната зимна олимпиада бе в ПьонгЧанг 2018, а през 2022 игрите ще са в Пекин.       © Reuters Томас Бах обявява победителя     Милано и Стокхолм останаха единствените кандидати, след като   - швейцарският Сион, японският Сапоро, австрийският Грац и канадският Калгари.   Бах поздрави победителите. \"Можем да очакваме невероятни и устойчиви зимни олимпийски игри в страна с традиции в зимните спортове\", заяви президентът на МОК.   \"Страстта и познанията на италианските запалянковци заедно с опитните организатори ще създадат перфектната атмосфера за най-добрите спортисти в света\", добави Бах.   За Швеция това беше осми неуспешен опит да вземе зимни олимпийски игри.   Италианската кандидатура получи голямо предимство при последния оценителен доклад на МОК, който показа много по-голяма подкрепа на местно ниво (около 85% за Милано-Кортина д'Ампецо спрямо малко над 50% за Стокхолм). Състезанията в ските алпийски дисциплини ще са в Кортина д'Ампецо, а Милано ще приеме голяма част от другите надпревари. Церемонията по откриването ще е на 80-хилядния \"Сан Сиро\". очаквайте подробности", "date": "2019.06.24", "title": "Милано и Кортина спечелиха зимната олимпиада 2026"}
{"url": "https://standartnews.com/regionalni/serafim-brzakov-simvolichno-zapali-olimpiyskiya-ogn-v-blagoevgrad-395587.html", "text": "По повод традиционното отбелязване на Международния олимпийски ден и Деня на българския олимпиец – 23 юни, БОК, Олимпийски клуб Благоевград и Община Благоевград организираха факелно бягане около езерото в парк „Бачиново”. Преди старта на факелното бягане Серафим Бързаков, двукратен световен шампион и вицеолимпийски шампион от летните олимпийски игри в Сидни 2000, символично запали олимпийския огън и даде старт на бягането. В проявата взеха участие около 100 спортиста. Сред бегачите имаше студенти от ЮЗУ „Неофит Рилски”, преподаватели, ученици и деца от спортните клубове в Благоевград. Във факелното бягане участие взеха жители и гости на Благоевград. Участниците в кроса получиха тениски с олимпийския символ, осигурени от БОК и международен олимпийски сертификат, подписан от президента на Международния олимпийски комитет Томас Бах и председателя на Българския олимпийски комитет Стефка Костадинова.", "date": "2019.06.24", "title": "Серафим Бързаков символично запали олимпийския огън в Благоевград"}
{"url": "https://www.standartnews.com/sport/milano-i-kortina-spechelikha-zimnata-olimpiada-2026-395606.html", "text": "Милано и Кортина Д'Ампецо спечелиха домакинството на зимната олимпиада 2026. Членовете на МОК гласуваха този следобед в Лозана и предпочетоха италианската кандидатура пред тази на Стокхолм-Оре. Италианската кандидатура получи 47 гласа по време на вота в Лозана, докато шведската столица взе получи 34. Глсуването бе част от програмата на 134-ата сесия на МОК и се проведе в откритата вчера нова сграда на комитета. Успехът ще осигури второ домакинство на Италия на зимни игри само за две десетилетия, след като през 2006 г. олимпиадата се проведе в Торино. Преди това Италия е приемала зимна олимпиада през 1956-а в Кортина. Според италианския вицепремиер Матео Салвини благодарение на игрите ще бъдат осигурени 20 000 работни места, както и много нови пътища и съоръжения за спорт. Игрите ще се проведат от 6 до 22 февруари 2026, а параолимпиадата от 6 до 15 март. Последната зимна олимпиада бе в ПьонгЧанг 2018, а през 2022 игрите ще са в Пекин.       © Reuters Томас Бах обявява победителя     Милано и Стокхолм останаха единствените кандидати, след като   - швейцарският Сион, японският Сапоро, австрийският Грац и канадският Калгари.   Бах поздрави победителите. \"Можем да очакваме невероятни и устойчиви зимни олимпийски игри в страна с традиции в зимните спортове\", заяви президентът на МОК.   \"Страстта и познанията на италианските запалянковци заедно с опитните организатори ще създадат перфектната атмосфера за най-добрите спортисти в света\", добави Бах.   За Швеция това беше осми неуспешен опит да вземе зимни олимпийски игри.   Италианската кандидатура получи голямо предимство при последния оценителен доклад на МОК, който показа много по-голяма подкрепа на местно ниво (около 85% за Милано-Кортина д'Ампецо спрямо малко над 50% за Стокхолм). Състезанията в ските алпийски дисциплини ще са в Кортина д'Ампецо, а Милано ще приеме голяма част от другите надпревари. Церемонията по откриването ще е на 80-хилядния \"Сан Сиро\". очаквайте подробности", "date": "2019.06.24", "title": "Милано и Кортина спечелиха зимната олимпиада 2026"}
{"url": "https://standartnews.com/regionalni/energo-pro-se-sreshcha-s-mestnata-vlast-v-severoiztoka-395553.html", "text": "Управителите на ЕНЕРГО-ПРО Варна Ангел Ангелов и Анжела Тонева се срещнаха с кметовете на Варна, Шумен, Търговище, Разград, Габрово и Горна Оряховица, като представиха хода на инвестиционната програма на дружеството за 2019 г. и приоритетните проекти по места. През настоящата година компанията планира да вложи 50 млн. лева в инвестиционни и ремонтни дейности. Средствата ще се влагат в проекти за модернизация и развитие на електроразпределителната мрежа. Ще бъдат изградени съвременни съоръжения, които ще осигурят възможност за присъединяване на нови обекти. През 2018 година компанията инвестира близо 48 милиона лева в реконструкция и обновяване на мрежата, в подмяна на електромерни табла и монтиране на съвременни средства за търговско измерване. По време на срещите бяха обсъдени и казуси, свързани с присъединяването на обекти към разпределителната мрежа. Представителите на общините поставиха въпроса за съкращаване сроковете за присъединяване. Управителите на електроенергийната компания обясниха, че процедурата за присъединяване на обекти е нормативно регламентирана. Част от сроковете на различните етапи от нея се определят от други институции, но ръководителите на ЕНЕРГО-ПРО поеха ангажимент за ускоряването ѝ в рамките на правомощията на мрежовото дружество и със съдействието на местната власт. Специално внимание беше обърнато също на сигурността и качеството на електрозахранване в Североизточна България, което е приоритет в работата на мрежовото дружество Електроразпределение Север (ЕРП Север). Дискутира се и  въпросът с електрозахранването във вилните зони, които са извън регулираната територия на населените места, поради което електроразпределителното дружество не разполага със собствена мрежа в тези местности. Преобладаващата част от съществуващата мрежа във вилните зони е изграждана преди десетилетия от частни кооперации и към днешна дата е физически и морално остаряла. Собствениците на тези съоръжения не успяват да ги поддържат в необходимото техническо състояние и това предизвиква смущения в мрежата на ЕРП Север. Макар да няма задължение да поддържа чужди съоръжения, мрежовото дружество често се ангажира с аварийни ремонти по тях, за да гарантира доставката на електроенергия на живеещите хора във вилните зони. Управителите на ЕНЕРГО-ПРО обясниха, че трайно решение на този въпрос може да се намери след изготвянето и прилагането на регулационни планове във вилните зони. Това ще позволи на мрежовото дружество поетапно да проектира и изгради нови електроразпределителни мрежи в тези райони. Срещата на управителите на ЕНЕРГО-ПРО Варна с кметовете на общини е част от поредица инициативи на компанията за активно сътрудничество с местната власт и обединяване на усилията за реализиране на проекти в полза на хората, живеещи в Североизточна България.", "date": "2019.06.24", "title": "ЕНЕРГО-ПРО се среща с местната власт в Североизтока"}
{"url": "https://standartnews.com/regionalni/moreto-v-karikaturi-pokazvat-vv-varna-za-denya-na-moryaka-395591.html", "text": "По повод Международния ден на моряка - 25 юни, във военноморския музей ще бъде открита изложбата \"Морски карикатури\". Тя включва творби на 25 художници от 18 страни, които са част от фонда на Дома на хумора и сатирата в Габрово. Изложбата ще бъде открита на 25 юни в 11.00 часа и ще бъде на разположение на желаещите да я посетят до 2 август. Изложбата \"Морски карикатури\" е първото гостуване на Дома на хумора и сатирата-Габрово на военоморския музей във Варна, пише Petel.bg. За първи път на Международния ден на моряка изложбата ще представи забавния прочит на карикатуристите по теми, свързани с морето, екологията, корабокрушението, оцеляването и други. Заредени с богата палитра от емоции карикатурите разкриват нестандартните възгледи на творците за морето, в които има и мъдрост, и ирония, и смях. Авторите провокират с класация за най-голямата риба или лодката, която ще оцелее при всякакви бури, поставят въпроси за избора на корабокрушенеца между бурето с бира и парти с дами. С усмивка са пресъздадени и сериозните теми от нашето ежедневие, свързани с опазването на природата и „зависимостта“ на съвременния човек от телевизора.  ", "date": "2019.06.24", "title": "Морето в карикатури показват във Варна за Деня на моряка"}
{"url": "https://standartnews.com/regionalni/detsa-praznuvakha-enovden-v-muzeya-395596.html", "text": "Над 100 деца от ваканционната форма „Летен градски лагер” се включиха в празника „Еньовден”, организиран от Регионалния исторически музей и Общински детски комплекс ДК–Кърджали. В началото на празника в двора на музея децата виха венци с донесените от тях билки и цветя, след което участваха във възстановка на обичаи и традиции за празника на билките, слънцето и водата – Еньовден. Момичета с венчета на главите разказаха за лечебните билки и как се е празнувал Еньовден в миналото. В края на празника всички преминаха през голям венец от билки и цветя за здраве, пиха истински билков чай и играха еньовденско хоро. С помощта на музейните работници и учителите от ОДК децата сътвориха вълнуващ и незабравим празник.  ", "date": "2019.06.24", "title": "Деца празнуваха Еньовден в музея"}
{"url": "https://standartnews.com/biznes/prviya-v-sveta-88-incha-8k-oled-tv-puska-lg-395562.html", "text": "LG Electronics (LG) обяви старта на продажбите на първия в света 8K OLED TV (модел 88Z9) с предварителни поръчки за 88-инчовия сет, който беше представен миналата седмица в Южна Корея. Продуктът ще бъде наличен в Северна Америка и Европа от третото тримесечие на годината. Като най-големия OLED TV на LG досега, 8K OLED TV е нововъведение, което стана реалност благодарение на несравнимата технология на дисплея. Този впечатляващ нов модел подчертава превъзходството на OLED в сравнение с LED дисплеите и осигурява най-доброто до този момент изживяване пред екрана. Телевизорът използва усъвършенстван панел с повече от 33 милиона пиксела, за да предостави невероятното качество на картината, което притежава LG OLED TV, най-реалистичните цветове, безкраен контраст и истински черни нюанси. Картината е изключително ясна на 88-инчовия телевизор благодарение на 8K Ultra HD резолюцията (7,680 x 4,320) - 16 пъти по-голям брой пиксели отколкото при full HD, както и 4 пъти повече от UHD. Отличната производителност на 8K OLED панела на LG е подобрена благодарение на второто поколение интелигентен процесор α (Alpha) 9 Gen 2 8K. Процесорът повишава качеството на картината и звука с технологията за дълбоко обучение (deep learning) и достъп до обширна база данни с визуална информация. Това позволява на чипа да оптимизира съдържанието, чрез разпознаване качеството на източника и имплементиране на най-добрия алгоритъм, гарантиращ невероятно реална картина. С α9 Gen 2 8K processor процесор, 88-инчовия 8K OLED TV на LG може да се похвали с подобрени възможности с ефективното 8К увеличение, както и намаляване на шума при 4К версията, което води до невероятна и жива 8К картина при промяна от 4К (3,840 x 2,160) или 2K (1,920 x 1,080) съдържание. Процесорът също така анализира и условията на заобикалящата среда, за да постигне перфектно ниво на яркост на екрана. LG 88Z9 потапя зрителите още повече в случващото се благодарение на впечатляващите си звукови характеристики. Качеството на звука се подсилва чрез интелигентен алгоритъм, който може да смесва аудио от два различни канала, за да осигури убедителен 5.1 звук. Дълбокото обучение (deep learning) значително подобрява производителността, чрез анализиране на съдържанието на източника, за да се получат по-добри звукови ефекти във филмите, по-дълбок музикален бас и по-ясни гласове по време на спортни събития. Потребителите могат сами да регулират настройките на звука, за да отговаря на различните условия или да оставят телевизорът сам да настрои най-добрите нива спрямо заобикалящата среда. За да гарантира изключително HDR преживяване, LG 8K OLED TV идва с Dolby Atmos за невероятно реалистичен звук и интелигентно фино настройване на съдържанието съвместимо с Dolby Vision. Телевизорът поддържа HDMI 2.1, който позволява на зрителите да се наслаждават на 8К съдържание и цели 60 кадъра в секунда. Телевизорът също така поддържа и автоматичен режим с ниска латентност (ALLM), променлива честота на опресняване (VRR) и подобрен аудио канал (eARC). На някои пазари, LG 8K OLED TV ще се предлага с вградени версии на Google Assistant и Amazon Alexa за максимална гъвкавост, удобство и контрол върху телевизора и свързаните смарт устройства. „Да бъдем първите, които пускат на пазара първия и най-голям в света 8K OLED TV показва доколко сме решени да управляваме този ултра премиум сегмент при телевизорите и да предлагаме възможно най-доброто изживяване при гледане“, заяви Браян Куон, президент Mobile Communications and Home Entertainment companies в LG. „LG беше пионер във внедряването на OLED на пазара и ще продължи да въвежда най-съвременните TV технологии, които преминават всякакви граници от гледна точка на възможностите при домашното забавление.“", "date": "2019.06.24", "title": "Първия в света 88-инча 8K OLED TV пуска LG"}
{"url": "https://standartnews.com/biznes/shche-khvrlyat-li-kotva-sheykhovete-kray-varna-395565.html", "text": "Няколко важни събития, които могат да ни осигурят многомилионни инвестиции и стратегическо място на световната карта, се случиха у нас през първите седмици на юни. На пръв поглед те може да не изглеждат свързани по между си. Но всъщност са  . Част от този пъзел е една среща на  с изключително влиятелен бизнесмен. На 12 юни държавният глава разговаря със   - \r\nглавен изпълнителен директор на  .    Компанията е в топ 5 на световните оператори на пристанища със 78 логистични терминали в 40 страни на 6 континента. Според пресцентъра на президентсвото, Султан Ахмед бин Сулайем и Румен Радев са обсъдили възможностите за развитието на България като логистичен център за пренос на стоки към Европа. А срещата между двамата била  , където бе по покана на Владимир Путин. По време на форума Румен Радев отправи покана към представителите на бизнеса да инвестират в България. Два дни по-късно - на 14 юни, прие в Министерски съвет министъра на външните работи и международното сътрудничество на ОАЕ  . Дипломат номер 1 на Абу Даби бе у нас за откриването на посолство на арабската държава в София, което се случи по-късно същия ден. \"Разбрахме се да имаме отворен канал за връзка между престолонаследника на ОАЕ и премиера Бойко Борисов, който да бъде практически, с основна цел - развитие на взаимоотношенията и търсене на шансове и възможности за взаимодействие\", каза шейхът. През април миналата година България отвори посолство в столицата Абу Даби, а само за последните няколко месеца е имало над 12 посещения на министри от двете страни, като най-значимото събитие беше официално посещение на министър-председателя Борисов в ОАЕ. Това е и първата двустранна визита на най-високо правителствено ниво. През февруари там бе икономическият министър  Със сигурност, въпреки че изглежда, че всеки от първите хора на \"Дондуков\" 1 и \"Дондуков\" 2 работи на собствената си нива и не се интересува какво прави съседът от другата страна на Ларгото. \r\nНо, така или иначе, усилията им биха допринесли за реализирането на грандиозен проект, който би отредил на България огромно стратегическо значение. Което ще ни донесе не само бизнес, но и много свежи капитали. На срещата в президенството   и за създаването на високотехнологични логистични центрове в различни градове на страната. Султан Ахмед бин Сулайем е казал също, че . За световен инвеститор, който има интерес към водния превоз, спомена пред БНР и  \r\n„В Северна България има градове, които могат да се възползват много сериозно от речния коридор – Дунав. Водният превоз е и най-евтиният, но за съжаление, към момента в България той е оставен назад. Хубавото е, че от тази седмица има един инвеститор. Един от големите световни инвеститори, които се занимават с превоз, има интерес към България и се надявам да влезе“, каза Караниколов. През април той също имаше среща с ръководството на DP World -  . Пред тях министър Караниколов е изтъкнал стратегическото място на България като транзитен център между пазарите на ЕС, Близкия Изток, Северна Африка, Русия и страните от ОНД. Той е припомнил, че през страната ни преминават важни транспортни коридори и разполагаме с две пристанища на Черно море – Варна и Бургас. Караниколов е акцентирал пред ръководството на компанията да обърнат внимание и на индустриалните зони и пристанищата по река Дунав, където има сериозен потенциал. Гостите пък са направили презентация на развитието на компанията през годините, като са посочили, че DP World има ключова роля за осъществяването на световната търговия и е неразделна част от веригата на доставките. Компанията управлява множество свързани бизнеси – от морски и вътрешни терминали, морски услуги, логистика и спомагателни услуги до технологични решения за търговия. Компанията  използва различни форми за партньорство - 100% собственост, сътрудничество с местен партньор, правителството или местна структура и др. И винаги търси най-подходящата форма на сътрудничество, в зависимост от местното законодателство. Отговорът на този въпрос може да се потърси в още едно събитие, което се случи в началото на месеца. На 5 юни, ден преди да замине за Руския Давос в Санкт Петербург,  . В речта си държавният глава заяви, че проектът, за реализацията на който настоява, е  . Като посочи, че регионалната инициатива излиза от сферата само на политическото говорене и придобива по-конкретни измерения с идеята за създаване на инвестиционен фонд. \"Моят апел към всички участници днес е по-бързо да преминем към сферата на икономиката и конкретните решения\", каза Радев. Идеята на проекта Виа Карпатия е чрез международна автомобилна магистрала да бъде свързана Северна и Южна Европа. Предвидено е  , да премине през полските градове Бялисток, Люблин и Жешов, след което да пресече Словакия, Унгария, Румъния, България /през Дунав мост 2/ и Гърция. Проектът е иницииран през 2006 година.  Първоначално договорът е подписан от Полша, Унгария, Словакия и Литва. През 2010 г. към него се присъединяват България, Румъния и Гърция. Към момента в проекта участват 7 държави и 37 области. Ако се осъществи този проект,   Другият сериозен печеливш е  . Причината е, че на територията на страната ни трасето на Виа Карпатия съвпада с приоритетни участъци от Оперативна програма \"Транспорт\" 2014-2020. Ангажирането на Румъния и Гърция с Виа Карпатия означава, че ще има надежда и за изграждането на участъцияте между Кулата и пристанище Солун, както и на трасето (и най-вече железопътната част) на север от Дунав мост 2 – двата участъка, заради които се извършва трудно движението на товари. , признат за най-големия в Черно море. Той обслужва не само румънския вътрешен пазар, но и  Централна Европа, до където стигат товари от Украйна, Русия, Грузия и Молдова. DP World Констанца предлага на вносителите и износителите в Централна Европа по-бърз и по-рентабилен достъп и до пазара на Далечния изток. Ако бъде реализиран проектът Виа Карпатия, товарите бързо ще стигат по магистралата до пресечната точка между Севера и Юга Дунав мост 2. Но това може да става много по-евтино по река Дунав, ако операторът разполага с пристанище във Варна или Бургас. Друго важно условие е  , което е сред приоритетите на българското правителство. Или . Определено . Интересът му към региона не се изчерпи с терминала в Констанца, който държи на концесия още от 2003 г. DPW игра и в процедурата за приватизация на Солунското пристанище през 2017 г., но властите избраха другия кандидат - консорциум, в който влизат германската компания \"Дойче инвест екуити Партнърс\", гръцката \"Белтера Инвестмънт\" и \"Търминал линк\", който обединява френската група \"CMA-CGM\" и китайската държавна компания \"Чайна мърчантс холдинг интеренешънъл\". Платената цена бе 1,1 млрд. евро. Инвеститорът, с който преговаряме, не е DP World. Това заяви пред \"Стандарт\" к.п.д. Данаил Папазов, изпълнителен директор на . На 17 юни, в Деня на отворените врати, ръководството на централата обяви грандиозни инвестиционни намерения за   - дъщерно дружество на ТЕЦ \"Варна\", регистрирано на 12 юни 2019 г.  В ход е инвестиционен план за 89 млн. евро, като от няколко месеца се водят преговори с чуждестранен инвеститор, който да влезе с дял от максимум 50% в новосъздаденото дружество, каза Папазов. Пред \"Стандарт\" той  , уточни Папазов. \r\nОчаква се преговорите да приключат в края на юли. До тогава няма да бъде разкрито името на компанията, тъй като тя не желае това, допълни изпълнителният директор. ТЕЦ \"Варна\" планира да участва като съакционер в бъдещото общо предприятие със сегашните си активи, които са оценени на 63 млн. лева. Още толкова се очаква да осигури бъдещият инвеститор като парична вноска, за да се присъедини към бизнес начинанието. Паралелно с това пристанището вече има заявки от две фирми \"Каргил\" и \"Кофко\". Голямата инвестиция ще помогне на порта на ТЕЦ \"Варна\" да се конкурира с гиганта Пристанище „Варна“.   Идеята е на мястото на стария въглищен терминал, от който са изчистени и продадени 30 хиляди тона, да се обработват генерални товари, контейнери, течни товари и насипни (зърнени) товари. За целта ще се обособят нови корабни места, ще се увеличи дълбочината до 12.50-13 м в западната част на кея, а на зърнения терминал ще бъдат построени силози. Папазов подчерта, че дружеството не работи с държавни товари, а само с частни. „Стремим се към транзитни товари“, разкри той и заяви, че не вярва на „красиви“ неща като „Пътя на коприната“. Дружеството ще използва ж.п. линията Варна-Русе, на която предстои ремонт. \"Всеки си търси място под слънцето\", каза Папазов, коментирайки конкурентната среда у нас и на Балканите. Амбициите за развитие на пристанището са много по-големи. „Имаме за цел да обработваме по 200 хиляди контейнера годишно – толкова са в цяла в България. Ясно е, че за да я постигнем, трябва да привлечем нови товари, които сега преминават през съседни страни“, обясни Папазов. \r\nДо края на годината се очаква 250 000 тона товарооборот от порта, а през 2020 г. трябва да се увеличи двойно. \"Пристанище ТЕЦ Езерово“ е разположено на 88 дка, разполага с три кейови места и 6 крана. Възстановена е жп линията му, която е била затрупана под въглища и бетон. Разработеният нов генерален план предвижда обособяване на чисто нова площадка за контейнери и доставка на два нови крана за тях, петно за генерални насипни товари, силозно стопанство за 200 000 кубика зърно, както и възстановяване на цялото мазутно стопанство. Планира се камионите с товари да преминават по нов път над жп линията София - Варна, без да замърсяват и натоварват движението в с. Езерово. \r\nВече е обработен първият 3000-тонен кораб „Нихал“ с оборудване за Новоросийск. Има и първи заявки за износ на зърно за 15 юли след старта на жътвата.", "date": "2019.06.24", "title": "Ще хвърлят ли котва шейховете край Варна?"}
{"url": "https://standartnews.com/biznes/firmi-smenyat-kasovite-si-aparati-do-30-yuni-395564.html", "text": "Остават 6 дни, в които фирмите, нерегистрирани по ДДС и които не ползват софтуер за управление на продажбите, трябва да сменят касовите си апарати, съобразно изискванията на Наредба Н-18, напомнят от Национална агенция за приходите. 30 юни 2019 г. е крайният срок, в който всички фискални устройства трябва да издават касови бележки с QR-код и да подават информация към приходната агенция за всяка извършена продажба, ако търговците не са регистрирани по ДДС и не ползват софтуер за управление на продажбите.  Чрез новите касови бележки потребителите също вече могат да осъществяват контрол върху отчитането на приходите на фирмите. Достатъчно е да сканират QR кода със своето мобилно устройство, за да проверят дали дадената им касова бележка е отчетена в НАП.  Над 210 000 касови апарати работят според новите изисквания, регистрират продажби и подават нужната информация в НАП на всеки 5 минути, съобщиха от данъчната администрация. Наближава краен срок и за онлайн търговците, стартирали дейност преди 29 декември 2018 г. До 29 юни тази година те ще трябва да обявят своите електронни магазини в НАП. До момента над 12 000 вече са декларираните електронни магазини, отчитат от приходната агенция.  Подаването на данните става само по електронен път чрез портала за е-услуги на НАП, като е необходим електронен подпис.", "date": "2019.06.24", "title": "Фирми сменят касовите си апарати до 30 юни"}
{"url": "https://standartnews.com/biznes/ek-ne-otkri-dvoen-standart-pri-khranite-395582.html", "text": "Проверка, разпоредена от Еврокомисията, установи различен състав в 9% от 1400 храни. Тя е извършена по еднакъв начин в България, Германия, Гърция, Дания, Естония, Испания, Италия, Кипър, Латвия, Литва, Малта, Холандия, Полша, Словакия, Словения, Унгария, Франция, Хърватия и Чехия. В 19-те държави са проверени 1400 хранителни стоки, се отбелязва в съобщението на ЕК. Проучването е показало, че някои изделия се продават под еднаква или сходна марка, но имат различен състав. Това е установено при 9% от сравнените стоки, въпреки че лицевата страна на опаковката им е била една и съща. Други 22% от стоките с различен състав са имали сходна лицева страна на опаковката. Проверката е установила, че в повечето случаи съставът е отговарял на начина на представяне на стоките. Общо 23 на сто от изделията са били с еднаква лицева страна на опаковката и еднакво съдържание, а при 27 на сто разликите в състава в различните страни от ЕС са били съпроводени от различна лицева страна на опаковката. Комисията постави в понеделник начало на събирането на предложения с общ бюджет 1,26 млн. евро, чиято цел е укрепване на възможностите на потребителските организации да изпробват стоки и да откриват възможни случаи на подвеждане. Крайният срок за участие е 6 ноември. ) към Европейската комисия върху изследването на разлики в рецептите на храните в Европейския съюз. Според организацията, представените резултати от задълбоченото изследване, проведено в 19 страни членки, на 128 различни продукта, потвърждава, че няма основания за подкрепа на тезата за  . Членовете на „Храни и напитки България” винаги са поставяли на преден план качеството на продуктите и за нас е от особено значение, че  , на обективните и легитимни пазарни фактори, като използване на местни суровини, съобразяване с местни нормативни изисквания и стратегии за намаляване на сол, захар и мазнини в продуктите, което е в интерес на обществото. Като член на най-голямата браншова организация в Европа – FoodDrinkEurope, ние изцяло подкрепяме изразената от нея позиция и вярваме, че българското общество ще оцени нашите усилия да предлагаме на българския и всички пазари в Европейския съюз продукти с най-високо качество, казват още от Сдружението. Европейските производители на хранителни продукти приветстват доклада на Европейската комисия по отношение на различието в рецептите на хранителните продукти в рамките на ЕС, чрез който се засилва значението на качеството на храните. FoodDrinkEurope и AIM (Европейската бранд асоциация) приветстват публикувания днес обширен анализ на Съвместния изследователски център на Европейската комисия (JRC), който  В същото време FoodDrinkEurope и AIM подчертават, че за членовете на сдружението е от първостепенно значение спазването на високи стандарти за качество на европейската хранителна промишленост. И макар че рецептите за храни и напитки често се адаптират, за да обслужват най-добре потребителите в целия ЕС, това по никакъв начин не трябва да се представя като предлагане на продукти с по-ниско качество. За FoodDrinkEurope, AIM и техните членове безопасността и качеството на храните и напитките остават най-важния приоритет, с който индустрията никога няма да прави компромис във всяка една страна и за всеки потребител. Ето защо FoodDrinkEurope и AIM дават силната си подкрепа за инициативата на JRC за по-нататъшно проучване и изясняване на въпроса, свързан с предполагаемото „двойно качество“ на храните. Този процес осигурява солидна основа при липсата на ясни, сравними и надеждни данни и доказателства и спомага за определяне на параметрите за промишлеността в бъдеще. Макар че винаги съществува известно ниво на субективност и определени рамки на грешка, като се има предвид естеството на това изсредване, ние считаме, че е изключително важно да се следва методологията, одобрена от ЕС. Днешните резултати, които са част от първата фаза от проучването на JRC, не са изненада за европейската индустрия за храни и напитки, която винаги е твърдяла, че не съществува разделение на пазарите за храна на „изток“ срещу „запад“ в ЕС.  Докладът на JRC подчертава, че  , коментира: „Европейските компании за храни и напитки, независимо дали са малки или големи, се гордеят, че могат да предложат богато разнообразие на стоки, които удовлетворяват предпочитанията на потребителите, като същевременно поддържат високо качество и устойчивост на своята марка във всички страни на съюза. Надяваме се, че публикуването на доклада на JRC ще увери потребителите, властите и други оргазации, че производителите на храни и напитки третират потребителите еднакво, независимо къде се намират. \" : „Както става ясно от доклада, производителите на утвърдените торговски марки в Европа работят в партньорство с Европейската комисия и JRC за да бъдат взети под внимание всички факти, необходими за изясняване на тази ключова тема. Очакваме конструктивният диалог с институциите да продължи и в бъдеще, тъй като всички ние имаме обща цел – да предоставим най-доброто на потребителите и обществата в Европа.” Тъй като докладът на JRC е показал   (например различно прилагане на правилата за закръгляване на цифрите в държавите членки на ЕС), членовете на FoodDrinkEurope ще предприемат действия за уедняквяването им в страните от ЕС, където е възможно. Освен това членовете на FoodDrinkEurope с нетърпение очакват да продължат да работят с потребителите, властите и заинтересованите страни във всички държави членки с цел по-нататъшно оптимизиране на рецептите спрямо местните предпочитания и хранителни нужди. : най-големият производствен сектор, водещ работодател в ЕС и ключов фактор в нейната икономика (294 000 компании, 99% от малките и средни предприятия, 4,6 милиона служители). Сдружение „Храни и напитки България“ е браншово сдружение, чиито членове са едни от най-големите компании в областта на хранително-вкусовата промишленост в България с общ годишен оборот за 2018 година от над 2 милиарда лева. Основната цел на сдружението е в условията на пълна прозрачност да работи за създаването на по-благоприятна среда за развитие на хранителната индустрия в България, като обедини и представлява интересите на български и чуждестранни производители, дистрибутори и вносители на храни и напитки, на малки и големи компании в отрасла, както и на секторните асоциации. Сдружение „Храни и напитки България“ е пълноправен член на Food Drink Europe.", "date": "2019.06.24", "title": "ЕК откри различен състав при 9% от храните"}
{"url": "https://standartnews.com/biznes/pravyat-registr-na-trgovtsi-na-plodove-i-zelenchutsi-395594.html", "text": "„В България вносът на плодове и зеленчуци е около 90% според статистка на браншовите асоциации. По наши проучвания данните не са в такива рамки, но провеждаме паралелно обследване“. Това каза пред БНР заместник-министърът на земеделието Чавдар Маринов. Той припомни, че предстои създаването на регистър на търговците на плодове и зеленчуци, като целта е пълна проследяемост и регулация на вноса. Тази база данни ще бъде свързана със структурите на НАП, на Агенция „Митници“ и на БАБХ. \"Целта не е да забраняваме търговията на плодове и зеленчуци, целта е регулиране, за да знаем какво консумираме. Целим модела, прилаган в Гърция – всеки търговец е запознат, че няма как да отиде свободно на пазара в Солун и да предлага български домати или краставици. Това е вид защита за родното производство на плодове и зеленчуци. Целта е да се търгува при ясни правила и проследимост“, подчерта Маринов. Заместник-министърът сподели идеята за „свеж плод“, често прилагана в Европа – набирането на продукта се случва в рамките на 24 часа, след което той се закарва в търговски обект, който е в радиус не повече от 150 км: „Така считаме, че ще подкрепим значително българските производители. Би следвало до септември да имаме първоначални резултати по реализирането на тази идея“.", "date": "2019.06.24", "title": "Правят регистър на търговци на плодове и зеленчуци"}
{"url": "https://standartnews.com/regionalni/poslanitsi-ot-tsyal-svyat-gostuvakha-na-chepelare-395599.html", "text": "Посланиците на Австрия, Алжир, Аржентина, Армения, Босна и Херцеговина, Бразилия, Египет, Кипър, Монголия, Палестина и Република Южна Африка гостуваха в община Чепеларе. Целта на срещата бе да покажем пред представители на дипломатическия корпус у нас частица от красотата на Родопа планина, възможностите за развитие както на туризма, така и на икономическия потенциал, пъстротата на културния живот в нея. Посещението на дипломатите се осъществи по покана на кмета на Община Чепеларе г-жа Славка Чакърова и с любезното съдействие на сдружение „Спектър 21 век“ и издание „Дипломатически спектър“. Г-жа Чакърова запозна представителите на дипломатическия корпус с природата, културата, традициите и възможностите за туризъм в четири сезона на територията на Община Чепеларе. Посланиците се срещнаха и с представители на местния бизнес – горовладелски кооперации, Асоциация на хотелиери, ресторантьори и търговци, фабриката за ски в Чепеларе, ски зона Пампорово – Мечи Чал, които с презентациите си предизвикаха огромен интерес у гостите. Като част от програмата на площад „Олимпийски“ се проведе и концертът „Шлагерите на Европа“ на Христо Паскалев-Паскал, който представи Чепеларе като община, в която се цени не само българската, но и европейската традиция. Програмата на дипломатическия корпус продължи с посещение на дестинации, които да покажат възможностите за туризъм в четири сезона -  село Проглед, Национална астрономическа обсерватория Рожен, к.к. Пампорово и кулата Снежанка.  ", "date": "2019.06.24", "title": "Посланици от цял свят гостуваха на Чепеларе"}
{"url": "https://standartnews.com/regionalni/zapochva-festivalt-talantino-v-blagoevgrad-395597.html", "text": "И тази година стотици талантливи деца и младежи ще вземат участие в Националния фестивал „Талантино“, който ще се проведе от 25 до 29 юни в Благоевград.   В VI-то издание на фестивала са включени 32  постановки, които ще бъдат представени от малки и млади актьори от Благоевград, София, Перник, Симитли, Казанлък, Банкя, Правец, Пазарджик, Бургас, Етрополе. \r\n  \r\nОфициалното откриване на фестивала е на 25 юни, от 20.30 часа. Сред заглавията в програмата на седмото издание на „Талантино“ са: „Всеки змей това го знае“, “Таборът отива на небето“,  „Бурята“, един прекрасен ден“, „Лелята на Стаси“, Денят на прошката“, „Шестте пингвинчета“, „Мамино детенце“, „Поличба“, „Лодка в гората“ и др.   Началото на всеки фестивален ден е 10.00 часа. На 29 юни, от 12.30 часа, в Дом на младостта, ще се проведе и Международна научна конференция „Театрални школи, фестивали и публики, традиции, предизвикателства и нови посоки“. Фестивалът се организира от Община Благоевград, съвместно с Драматичен театър \"Енчо Халачев\", а входът е свободен.  ", "date": "2019.06.24", "title": "Започва фестивалът \"Талантино\" в Благоевград"}
{"url": "https://standartnews.com/biznes/sbirat-nominatsii-za-malko-poznati-spa-destinatsii-395600.html", "text": "В Министерството на туризма се приемат документи за участие в конкурса за избор на малко познати дестинации за здравен и балнео туризъм, съобщиха организаторите. Той се провежда в рамките на проекта на Министерството на туризма „Здравен и балнео туризъм GRO/SME/18/C/065 – Bulgaria Sanus per Aquam”, финансиран по Програмата за конкурентоспособност на малките и средни предприятия (2014 – 2020 г.) – COSME. Допустими участници в конкурса са областни и общински администрации или обединения от тях, както и други организации, в които присъстват или са представени местните власти. В него не могат да се включат частни организации/фирми, целящи индивидуална търговска печалба. Кандидатите следва да изпратят документите си не по-късно от 30 юни 2019 г. /неделя/. Електронният пакет с документи за участие в конкурса е достъпен на интернет страницата на Министерството на туризма www.tourism.government.bg в раздел „Програми и проекти“ или на официалната страница на ЕДЕН мрежата в България www.edenbulgaria.eu в раздел „Здравен и балнео туризъм“. Целта на надпреварата е да се изберат пет нови малко познати ЕДЕН дестинации /един победител и четири подгласници/ в областта на здравния и балнео туризма на България. Ще се промотират нововъзникващи и малко познати български туристически дестинации, които са разработили специфични услуги въз основа на местните природни ресурси, съоръжения и инфраструктура за развитие на здравен и балнео туризъм в района. За избраните дестинации ще бъде извършено фотозаснемане и ще се изготвят брошури. Дестинациите ще бъдат включени в националната ЕДЕН мрежа на България и ще станат част от европейската ЕДЕН мрежа. EDEN е акроним на European Destinations of Excellence („Най-добри европейски дестинации“) – проект, който популяризира моделите на устойчиво развитие на туризма на територията на целия Европейски съюз. Проектът се базира на национални конкурси, които се провеждат ежегодно и в чиито рамки се избира туристическа „най-добра дестинация“ за всяка участваща държава. Чрез подбора на дестинации проектът EDEN ефективно постига целта да привлича вниманието към ценностите, многообразието и общите характеристики на европейските туристически дестинации.", "date": "2019.06.24", "title": "Събират номинации за малко познати спа дестинации"}
{"url": "https://standartnews.com/svyat/karash-piyan-vlizash-do-3-g-v-zatvora-v-grtsiya-395610.html", "text": "Гърция предвижда строги наказания срещу водачи за рисково поведение на пътя. Това става ясно от публикуваните днес в Държавен вестник промени в наказателния кодекс на Гърция, които влизат в сила от 1 юли. Лишаване от свобода до 3 години в случай, че шофьорът е употребил наркотици или алкохол. Същото наказание очаква и водачите при шофиране върху тротоари, каране в насрещното движение и ако се превозва неукрепен товар, което би могло да предизвика нараняване на трети лица или повреда на чужда собственост. Една година затвор, ако шофьорът е поставил на риск живота на трето лице и 10 години лишаване от свобода за причинена тежка телесна повреда. В случай на причинена смърт на повече от един човек наказанието достига до доживотен затвор. При невнимателно шофиране, което може да предизвика опасност за живота на трети лица или повреда на чужда собственост - до две години затвор. Паричната глоба се определя от съда.", "date": "2019.06.24", "title": "Караш пиян, влизаш до 3 г. в затвора в Гърция"}
{"url": "https://standartnews.com/svyat/iztrebiteli-se-sblskakha-v-nebeto-blizo-do-berlin-395605.html", "text": "Два изтребителя Eurofighter на въоръжените сили на Германия се сблъскаха в небето в североизточната германска провинция Мекленбург-Предна Померания по време на тренировка. Инцидентът е станал малко преди 14,00 часа местно време до езерото Мюриц на 120 километра северно от Берлин, предаде местното радио Ostseewelle. Говорител на ВВС съобщи, че пилотите са успели безопасно да катапултират, но единият е открит мъртъв. Двата самолета са се разбили на разстояние 10 километра един от друг и са предизвикали горски пожари. На мястото на инцидента са изпратени войници, съобщават местни медии. Причините за сблъсъка са неизвестни.  ", "date": "2019.06.24", "title": "Изтребители се сблъскаха в небето близо до Берлин"}
{"url": "https://standartnews.com/svyat/trmp-udari-vrkhovniya-lider-na-iran-s-novi-sanktsii-395611.html", "text": "Президентът на САЩ Доналд Тръмп обяви днес строги санкции срещу Иран заради свалянето на американски дрон в Залива миналата седмица (на 20 юни) и \"заради много други неща\". Санкциите засягат иранския върховен лидер аятолах Али Хаменей, съобщи Тръмп. Аятолах Хаменей, най-високопоставената личност в Иран, беше избран, защото той \"в крайна сметка е отговорен за враждебното поведение на режима\", отбеляза американският президент. Междувременно министърът на финансите на САЩ Стив Мнучин заяви, че заповедта на Тръмп, която би блокирала милиарди долари в ирански активи - е в ход от преди Техеран да свали дрона миналата седмица, изтъкна Би Би Си. Тръмп даде да се разбере, че Съединените щати няма да позволят на Иран да се сдобие с ядрено оръжие. Вашингтон иска да сключи сделка с Техеран, каза в същото време Тръмп, предаде Ройтерс, цитирана от БТА. По-рано днес в Туитър американският президент написа, че има две \"много прости\" изисквания към Техеран: \"без ядрени оръжия, без подкрепа за тероризма!\". Миналата седмица Тръмп отмени в последния момент удари по ирански цели, планирани в отговор на свалянето на американския дрон. През уикенда Тръмп заяви, че днес ще бъдат обявени \"допълнителни тежки санкции\" срещу Иран, но не даде подробности. Иран определи свалянето на американския дрон като \"твърд отговор\" към САЩ и предупреди, че може да го повтори. Същевременно Техеран твърди, че дронът е нарушил въздушното пространство на Иран.    ", "date": "2019.06.24", "title": "Тръмп удари върховния лидер на Иран с нови санкции"}
{"url": "https://standartnews.com/svyat/putin-udlzhi-sanktsiite-sreshchu-evrosyuza-395588.html", "text": "Руският президент Владимир Путин издаде днес указ, с който удължи до края на 2020 г. специалните икономически мерки срещу продукция от страните от ЕС, предаде Интерфакс. В документа се посочва, че това се прави с цел защита на националните интереси на Русия. Отделни специални икономически мерки срещу страни от ЕС бяха въведени с указ на президента от 6 август 2014 г., след което четири пъти бяха удължавани. В указа се посочва, че се забранява или ограничава осъществяването на външноикономически операции за внос в Русия на отделни видове селскостопанска продукция, стоки и продоволствия от страни, които са въвели икономически санкции срещу руски юридически и физически лица или са се присъединили към такова решение. Списъкът на тези стоки се определя от правителството на Русия. На 20 юни лидерите на ЕС удължиха с 6 месеца икономическите санкции срещу Русия, наложени заради конфликта в Украйна.", "date": "2019.06.24", "title": "Путин удължи санкциите срещу Евросъюза"}
{"url": "https://standartnews.com/svyat/piton-domashen-lyubimets-ubi-stopanina-si-v-indoneziya-395612.html", "text": "Мъж от Индонезия е бил убит от домашния си питомец - 3-метров питон, предаде БТА. \r\nИнцидентът е станал в индонезийската провинция Западна Ява в края на миналата седмица. \r\nСъпругата на 42-годишния мъж съобщава, че питонът е нападнал стопанина си, докато се е къпел у дома, и го е удушил. Местни жители са убили змията. Питонът е погребан близо до гроба на стопанина му. В Индонезия не е необичайно да се отглеждат змии като домашни любимци. В страната са регистрирани няколко случая, в които стопани са убити от собствените си влечуги.", "date": "2019.06.24", "title": "Питон домашен любимец уби стопанина си в Индонезия"}
{"url": "https://standartnews.com/svyat/kim-chen-un-chestityal-rozhdeniya-den-na-trmp-v-pismo-395614.html", "text": "Президентът на САЩ Доналд Тръмп в понеделник заяви, че в писмото на севернокорейският лидер Ким Чен Ун, получено във Вашингтон по-рано този месец, имало поздрави по случай 74-я му рожден ден, предаде БГНЕС. „Той всъщност ме поздрави за рождения ми ден и беше приятелско писмо\", каза Тръмп пред репортери в Овалния кабинет, когато го попитаха за полученото послание. Неговите коментари дойдоха един ден, след като севернокорейските държавни медии цитираха Ким, че е получил писмо с \"отлично съдържание\" от американския президент. \"Оценявайки способността за политически оценки и изключителната смелост на президента Тръмп, Ким Чен Ун каза, че сериозно ще обмисли интересното съдържание\", съобщава официалната централна новинарска агенция на Северна Корея, без да дава повече подробности за съдържанието на писмото. На първа страница на официалния вестник на Северна Корея „Родон Шинмун“ имаше снимка на Ким, който държи писмото на Тръмп, докато го чете в кабинета си. В изявление Белият дом потвърди, че \"е изпратено писмо от президента Тръмп и кореспонденцията между двамата лидери продължава\". Кореспонденцията между лидерите идва след като втората им среща на върха през февруари приключи без споразумение за това, от което Пхенян би трябвало да се откаже в замяна на освобождаване от санкции. Информацията в севернокорейските медии дойде само два дни, след като Ким бе домакин на китайския президент Си Цзинпин, който направи в петък силно символично посещение в ядрената Северна Корея. Очаква се Си да се срещне с Тръмп по-късно този месец в Япония по време на срещата на върха на Г-20 и анализаторите твърдят, че китайският президент е имал намерение да използва пътуването си до Северна Корея, за да демонстрира на Тръмп влиянието си върху Ким.", "date": "2019.06.24", "title": "Ким Чен Ун честитял рождения ден на Тръмп в писмо"}
{"url": "https://standartnews.com/svyat/evakuirat-tsyal-grad-v-kazakhstan-395556.html", "text": "Взрив избухна днес в склад с боеприпаси във военна база в казахстанския град Арис, последван от пожар и нови експлозии, предаде ТАСС. Инцидентът предизвика паника в града. По предварителни данни над 30 души са потърсили медицинска помощ. Министърът на отбраната на Казахстан Нурлан Йермекбаев пристигна на мястото на инцидента. Сигналът в противопожарните служби е подаден в 9,20 ч. местно време и са изпратени 30 пожарникари и осем единици техника, съобщи говорител на министерството на вътрешните работи на републиката. Оттам не съобщават за жертви и ранени при инцидента. Главният лекар на болницата в Арис, обаче съобщи пред otyrar.kz , че на този етап са приели 10 пострадали при взрива, като трима от тях в тежко състояние. По-късно от областната управа  съобщиха за 16 ранени, настанени в болници. Броят им обаче расте. По данни на здравните служби, цитирани от ТАСС, до момента 34 души са приети в здравни заведения в района. Местните власти започнаха евакуация на населението от Арис в Туркестанската област, съобщиха от министерството на отбраната. От ведомството призоваха населението да не изпада в паника и да се придвижва организирано до мястото на евакуация. В града живеят 43 000 души. След взривовете хората изпаднаха в паника.", "date": "2019.06.24", "title": "Евакуират цял град в Казахстан"}
