{"url": "https://standartnews.com/svyat/petiyat-iztochen-ikonomicheski-forum-shche-se-provede-prez-septemvri-399787.html", "text": "Без значение какво е отношението към съвременна Русия и нейния президент Владимир Путин, не може да се отрече неговата амбиция да й създаде ново име и международен авторитет . Путин философски приема старата нагласа на Европа да вижда в Русия потенциален враг, както и сдържаните САЩ с променливо отношение, но винаги готови да застанат срещу своя северен най-сериозен конкурент. Съседен Китай действа Нна Русия особено стимулиращо, но той няма нейната историческата значимост . В последните години Русия обърна своя поглед към страните извън този кръг от стари приятели и врагове. Като успешен ход може да се отбележи особеното внимание към държавите от Азия, които са близки съседи на нейните далекоизточните територии. Русия започна да организира все по-често различни икономически форуми с различни теми и с различни акценти на партньорствата. Това са събития, които постепенно набират сила и значимост. Тяхната популярност става толкова сериозна , че цифрите, които ги описват звучат почти невероятно. Изборът на Владивосток за домакин на икономическия форум свързан с Далечния Изток е добре премислен , защото всеки ще си даде сметка ,че този руски „град на края на света” е отдалечен от Москва на 9 300 км. и че за да се достигне до него се преминава през девет часови зони . Владивосток е разположен на тихоокеанското крайбрежие от двете страни на залива „Златния рог” в Японско море. Градът е крайната точка на историческата Транссибирска магистрала.Тук е едно от големите пристанища с голяма търговска роля. В града е разположен щаба на Тихоокеанския флот на Русия. Поредният форум предстои да се състои от 4 до 6 септември 2019 г.. Това ще бъде Петия Източен Икономически Форум. Всяка година от 2015 г. до днес Източният Икономически Форум става място за обсъждане на ключови въпроси свързани със световната икономика, регионалната интеграция, развитието на новите отрасли в съвременната промишленост и технологии. Традиционно на всички форуми се говори и за глобалните предизвикателства, стоящи както пред Русия така и пред другите страни от света. През 2018 г. в работата на този форум взеха участие 6002 делегати, като обсъжданите теми и срещите бяха подробно отразявани от 1357 представители на международни медии и информационни агенции от Русия и 60 чужди държави. Най - многочислените делегации, в чийто състав влизаха както официални лица, така и представители на бизнеса бяха от Китай – 1096 човека, Япония – 570, Република Корея – 335, а също и от Монголия,САЩ и Великобритания. Дори имаше 12 представителя на Северна Корея. Сред високопоставените чужди политици миналогодишния форум беше посетен от Председателя на КНР г-н Си Дзинпин, Президента на Монголия г-н Халтмаагин Баттулга, Премиер - министъра на Репубрика Корея г-н Ли Накьон , а също и от Министър председателя на Япония г-н Синдзо Абе. В предишния далекоизточен форум участваха 340 президенти на значими чуждестранни компании, между които особено значимо беше присъствието на президентите на двете на най-големи китайски нефтени компании, заемащи трето и четвърто място в международния рейтингов лист FORTUNE GLOBAL 500 – Президента на CINOPEC - China Petrolium and Chemical Corporation г-н Дай Хоулян и президента на China National Petroleum Corporation г –н Ван Илин. По време на четвъртия източен икономически форум бяха подписани споразумения и договори на обща стойност повече от 3 млрд. долара. В рамките на предстоящия пети форум , който се очаква да бъде още по-представителен се планират над 50 мероприятия, на които участниците ще обсъдят переспективността и инвестиционната привлекателност на Далечния Изток за държавите от света. Ще се търси създаването на възможности за нови инвестиции в региона , усъвършенстване на местното законодателство, а също и мерки за финансова и нефинансова подкрепа на чуждите инвеститори. На форума ще бъдат обсъдени теми свързани с цифровизацията на държавното управление, подкрепата на нефто - химическия отрасъл, а също и развитието на туризма в този отдалечен от туристическите потоци регион, както и сътрудничеството между Русия и страните от АСЕАН. Забележителен е интереса на Италия към предстоящето събитие . Нейна делегация ще присъства на форум организиран в Русия за пръв път. За плановете на Италия за това посещение разказва извънредният и пълномощен посланик на Италианската република в Руската Федерация г-н Паскуали Терачано пред съветника на Президента Антон Кобяков. Посланикът е отбелязва, че Италия обсъжда възможностите за пръв път да посети Източния икономически форум, поради постоянно поддържаното високо ниво на присъстващите делегации и отличните практически резултати от тези събития, организирани в Русия : „Подобни международните делови форуми имат особено значение. Те са място за срещи на високо равнище и представляват едни катализатори за достигане на договорености и подписване на важни споразумения” е подчертал Паскуале Терачано. С изключителен интерес се очаква делегацията на Индия, която ще се води от Премиер министъра г-н Нарендра Моди. Посланникът на Индия в Русия г-н Векантеш Варма отбеляза, че е планирана среща на високо ниво между Моси и Президента Владимир Путин. Очакванията за тази среща са големи. Планират се коренно променени в индийско – руските икономически отношения чрез разширяване на стратегическото партньорство между двете велики държави. Премиер министър Моди ще вземе участие в подписването на важни документи. Сериозните намерения на индийското правителство най-добре доказва посещението на министъра на търговията и промишлеността на Индия г-н Пиуш Гойял, който организира предварително проучване в района на Далечния Изток на Русия, като го посети на 12 и 13 август 2019 г. придружаван от главните министри на пет големи индийски щата и повече от 150 бизнесмена, подготвяйки се за участие във форума. Целта на това пътуване са били последни уточнения преди подписването на меморандуми за взаимно сътрудничество между тези щати на Индия и далекоизточните райони на Русия. Освен междудържавни споразумения се подготвят и конкретни между - фирмени договори и проекти през септември 2019 г. Посланикът на Индия г-н Векантеш Варма счита, че Русия и Индия имат много общи стратегически интереси както на територията на Евразия, така и в заобикалящите го морета и океани. Двете държави са заинтересовани да се поддържат правилата установени в документите на ООН при разрешаване на възникнали международни конфликти чрез диалог и взаимни постоянни консултации. Темите за борбата против тероризма са постоянно звучащи във всички международни форуми организирани в Русия. Нейното участие в различни формати изграждат една мрежа за сигурност и избягване на военни конфликти. Друга организация е ШОС – Шанхайската организация за сътрудничество, която не е военен блок, но целта й е осигуряване на стабилността и сигурността на територията на страните – членки. В нея членуват 22 държави, като най-активни са Русия, Китай, Казахстан, Узбекистан, Таджикистан, Киргизия и др. Подобни са задачите и на РИК - организация между Русия, Индия и Китай свързани със сигурността на милионите хора, населяващи техните просторни територии. По мнението на постоянните участници в Източния икономически форум повече от 40 държави в света считат, че това е универсална сцена която ефективно подпомага преодоляването на глобални политически и икономически проблеми. Такива срещи създават условия за открит диалог и безценни контакти, които стимулират съвместната дейност и коопериране между страните от Азиатско –тихоокеанския регион и АСЕАН в производството, търговията и предприемачеството. Сътрудничеството на страните в рамките на форума позволява да се преодолеят изкуствено възникналите бариери на протекционизъм, санкции и политически предубеждения. Благодарение на прекрасно организираните от Русия събития като Източния икономически форум, азиатско тихоокеанския регион може да разчита на по-висок икономически растеж", "date": "2019.08.20", "title": "Петият източен икономически форум ще се проведе през септември"}
{"url": "https://standartnews.com/svyat/postavyash-bokluk-v-chuval-s-greshen-tsvyat-na-ostrova-arestuvat-te-399821.html", "text": "Британка престоя известно време в ареста, тъй като поставяла боклук за рециклиране в торба с грешен цвят. Съобщава се, че майката на три деца от Ипсуич Линдзи Уеб, на 34 години, използвала черни торбички за отпадъците, без да знае за нова наредба от март, която изисква тя да използва оранжеви и прозрачни торби. За период от 22 дни тя оставила 60 торби, според MetroUK. Уеб е обвинена в четири отделни нарушения на Закона за опазване на околната среда, но когато тя не се яви на съдебно заседание през април, беше арестувана и задържана. Освен това тя е осъдена да плати глоба в размер на 50 британски лири, тъй като прокурорите твърдят, че новите промени са били широко разгласени и е „получил освобождаване при условия от шест месеца“, съобщава „Дейли мейл“. Адвокатът на Уеб Джеръми Кендъл твърди, че тя е получила разрешение да продължи да използва черни торби за отпадъците за рециклиране, тъй като тя поискала новите цветни торбички, но те така и не пристигнали.  съобщава MetroUK, като добавя, че адресът й е намерен по време на претърсване на торбичките и допълнително е идентифицирана чрез кадри от наблюдение. Кендъл твърди, че Уеб не се е явила в съда, тъй като никога не е получавала призовка. Що се отнася до 60 торби с боклук за по-малко от месец, Кендъл каза, че трите деца на Уеб \"генерират доста малко отпадъци\".", "date": "2019.08.20", "title": "Поставяш боклук в чувал с грешен цвят на Острова - арестуват те"}
{"url": "https://standartnews.com/svyat/deseto-vnuche-se-rodi-na-donald-trmp-399807.html", "text": "Президентът на САЩ Доналд Тръмп стана дядо за 10-и път, съобщава АФП. Съпругата на сина му Ерик – Лара, роди момиченце. Бебето е кръстено Каролина Дороти Тръмп. То е второто дете на двойката – първородният им син Ерик Люк ще направи две годинки през септември. 73-годишният президент има пет деца от три различни жени. Най-големите му наследници – Доналд-младши и Иванка – имат съответно пет и три деца. 35-годишният Ерик, е третото дете на държавния глава. Той е главен изпълнителен директор, заедно с брат си Доналд младши, на основната компания на баща си - The Trump Organization. 36-годишната му съпруга Лара, бивш журналист, се занимава със защита на правата на животните и управлява, заедно със съпруга си Фондацията „Ерик Тръмп“, която финансира детски болници.", "date": "2019.08.20", "title": "Десето внуче се роди на Доналд Тръмп"}
{"url": "https://standartnews.com/svyat/9-meditsinski-sestri-rodikha-po-edno-i-sshcho-vreme-399782.html", "text": "Деветте медицински сестри, които забременяха по едно и също време, публикуваха снимки с бебета си, съобщава CNN. \r\n \r\nМайките работят заедно в медицинския център в Портланд, САЩ. Те се превърнаха в истинска сензация през март, когато споделиха обща снимка, на която всички бяха бременни.  „Срещаме се ежедневно, дори да е в три през нощта“, разказва Лони Соуси, една от сестрите.", "date": "2019.08.20", "title": "9 медицински сестри родиха по едно и също време"}
{"url": "https://standartnews.com/svyat/ispanski-voenen-korab-ukrotyava-pobesneli-migranti-399814.html", "text": "Свой военен кораб до италианския остров Лампедуза изпраща правителството на Испания, за да ескортира хуманитарния кораб на испанската НПО \"Оупън армс\" до Испания, предават Ройтерс и БТА. Мигрантите са на плавателния съд от 19 дни. \"Корабът \"Дързост\" ще потегли днес в 17 ч. и ще пътува три дни до Лампедуза, където ще ескортира кораба на \"Оупън армс\" до пристанището на Палма де Майорка\", се казва в изявление на социалистическото правителство. По-рано капитанът на кораба на \"Оупън армс\" съобщи на италианските власти, че 17-членният му екипаж повече не може да контролира положението на борда, където все по-изнервени и беснеят, като се бият помежду си и с екипажа. Днес още десет от мигрантите се опитаха да достигнат остров Лампедуза с плуване. Корабът има 98 мигранти на борда си, но италианският вътрешен министър Матео Салвини отказва да допуска мигранти на територията на Италия. Първият мигрант е скочил от кораба тази сутрин, съобщи \"Оупън армс\" в Туитър с видеозапис. \"Възможно е да е бил (оставен на остров Лампедуза от италианската брегова охрана), но нямаме официално потвърждение\", каза говорителка на организацията. Няколко часа по-късно още девет мигранти са скочили във водата, но са били качени на кораб на италианската брегова охрана. \"Положението е извън контрол\", написа \"Оупън армс\" в друг туит. Вчера представител на организацията предложи мигрантите да бъдат допуснати в Италия, откъдето да бъдат закарани със самолет в Испания. Италия пък предложи да прехвърли мигрантите на кораби на своята брегова охрана, които да ги откарат в Испания. Салвини настоя, че решаването на проблема е отговорност на Испания. \"Испанска НПО, испански кораб, испанско пристанище: така би следвало да бъде\", каза той.  ", "date": "2019.08.20", "title": "Испански военен кораб укротява побеснели мигранти"}
{"url": "https://standartnews.com/svyat/zhena-pochina-v-ispaniya-ot-zarazeno-svinsko-399819.html", "text": "90-годишна испанка почина днес, 56 души са приети в болница, още десетки са болни в епидемия от листериоза в Испания, предаде Ройтерс, цитирана от БТА. Беше обявена национална тревога след откриването на причиняващата заболяването бактерия листерия в опаковки свинско месо от севилската фирма Магрудис. \"Следим положението, обявена е тревога и наредихме всички произведени в този завод от май насам продукти да бъдат изтеглени от магазините\", каза министърката на здравеопазването Мария Луиса Карседо за радио Кадена сер. Повечето от 114-те случая на заразяване са в южната испанска област Андалусия, но има потенциални случаи и на други места в страната, от Мадрид до остров Тенерифе. От заразените в Андалусия 53-ма остават в болница, в това число 18 бременни жени и две новородени бебета.  ", "date": "2019.08.20", "title": "Жена почина в Испания от заразено свинско"}
{"url": "https://standartnews.com/svyat/germantsite-ne-iskat-blgari-i-rumntsi-399817.html", "text": "Заселници от Източна Европа вече се насочват не само към големите градове, но и към по-малки общини в Германия, съобщава новинарският сайт T-online. Според автора Дитмар Зеер, заедно с тях се появяват и непознати досега проблеми: шум и боклуци, експлоатация, дребна престъпност. \"Обичайните заподозрени: трафикантски банди, които примамват към Германия бедни семейства от Румъния и България и злоупотребяват с тях, за да разграбват социалните каси\", пише Зеер. T-online разказва за едно от тези селища - градчето Хорн-Бад Майнберг е с население от 17 000 души и се намира в най-многолюдната германска провинция Северен Рейн-Вестфалия. Цитира се и писмото, което тамошният представител в провинциалния парламент Денис Мелцер е изпратил до министър-председателя на Северен Рейн-Вестфалия Армин Лашет: \"Тук уседнаха около 700 заселници от Източна Европа, като повече от половината идват от България. Гражданите и гражданките все по-често се оплакват от проблеми с интеграцията им, от замърсяване на обществените места, нарушаване на задължението да изпращат децата си на училище, кражби, агресия и открита проституция\". Подставени лица изкупуват на безценица рушащи се сгради и настаняват там хора от Източна Европа, които са снабдени с отчасти фалшифицирани договори за работа. След няколко месеца новите наематели се пишат безработни и подават молби за социална помощ. Ввестник \"Вестфаленблат\" пък пише, че атмосферата в Хорн-Бад Майнберг е напрегната - истинско буре с барут: \"Един ресторантьор разказва, че на клиент откраднали велосипеда пред заведението. На друг посетител чуждестранни деца грабнали парчето торта от чинията. А една жена разказва, че не деца, а възрастни блокират местните детски площадки. Съвместното съществуване вече не е възможно\", оплаква се жената пред вестника. 10 до 15 по-големи града в Германия са станали цел на масово преселение на хора от Югоизточна Европа. Сред тях са Офенбах, Нюрнберг, Фюрт, Магдебург, Бремерхафен, Дуисбург, Дортмунд и Гелзенкирхен. В Манхайм вече живеят 6 000 българи и 5 500 румънци - броят им се е увеличил почти десетократно спрямо 2006 година.  Общините възлагат големи надежди на по-строгите мерки срещу нелегалния труд, с които Бундестагът иска да ограничи социалните измами. Според Зеер, политици от тези общини се безпокоят, че когато и хората от Западните Балкани получат свобода на придвижване, положението ще стане още по-лошо. Кметът на Фюрт дори настоява да се преразгледат сега действащите правила за свобода на придвижването. Фюрт нямал никакви проблеми с кандидатите за убежище от Сирия и Ирак, но германските градове не можели да решат социалните проблеми на Източна Европа, е цитиран да казва кметът.", "date": "2019.08.20", "title": "Германците не искат българи и румънци"}
{"url": "https://standartnews.com/svyat/uvolnikha-shefa-na-zatvorite-zaradi-epstiyn-399762.html", "text": "Американският министър на правосъдието Уилям Бар обяви, че и.д. директор на Федералното бюро на затворите (ФБЗ) Хю Хъруиз е отстранен от поста и назначен на друга длъжност. \r\n \r\nПо-рано Бар изрази тревога заради \"сериозни нередности\" в нюйоркския федерален затвор, където финансистът Джефри Епстийн, обвинен в трафик на деца с цел сексуална експлоатация, беше открит мъртъв на 10 август. Миналата седмица аутопсия установи, че той се е самоубил. \r\n \r\nМинистерството на правосъдието е подложено на политически натиск от Конгреса заради смъртта на Епстийн, след като се надигна обществено възмущение, че затворническите власти не са могли да осигурят изправянето на финансиста пред съда. \r\n \r\nБар каза, че ще назначи Катлийн Хок Сойър на мястото на Хъруиз, който се премества на друга длъжност във ФБЗ. Сойър е оглавявала ФБЗ от 1992 до 2003 г. \r\n \r\nВ своето изявление, с което обяви тези ходове, Бар не спомена Епстийн. \r\n \r\nНазначаването на ръководител на ФБЗ не изисква утвърждаване от Сената.", "date": "2019.08.20", "title": "Уволниха шефа на затворите заради Епстийн"}
{"url": "https://standartnews.com/svyat/trmp-si-napravi-shega-s-grenlandiya-v-twitter-399769.html", "text": "След като от Белия дом потвърдиха интереса на американския президент, датските власти обявиха, че автономната територия не е за продан. Президентът на САЩ Доналд Тръмп направи опит да превърне в шега желанието си да купи Гренландия от Дания, като обеща да не строи небостъргач на арктическия остров. \"Обещавам да не правя това в Гренландия\", написа бившият магнат на недвижими имоти в туит, придружен с фотомонтаж, на който неговият огромен хотел с позлатени прозорци в Лас Вегас се издига на фона на гренландски пейзаж.", "date": "2019.08.20", "title": "Тръмп си направи шега с Гренландия в Twitter"}
{"url": "https://www.standartnews.com/sport/yunayted-izpusna-uulvrkhemptn-399761.html", "text": "Уулвърхемптън и Манчестър Юнайтед направиха 1:1 в последен мач от 2-ия кръг на Висшата лига на Англия. Гостите поведоха в 27-ата минута чрез Антони Марсиал, който беше точен след асистенция на Маркъс Рашфорд. Малко след подновяването на играта Рубен Невес с прекрасен гол донесе точката за \"вълците\". В 67-ата минута звездата на Юнайтед Пол Погба пропусна дузпа и така лиши \"червените дяволи\" от победа. След 2 кръга Юнайтед има 4 точки, а \"вълците\" са с 2. В класирането води Ливърпул с 6 т, Арсенал 6, Манчестър Сити - 4 и Манчестър Юнайтед - 4.", "date": "2019.08.20", "title": "Юнайтед изпусна Уулвърхемптън"}
{"url": "https://standartnews.com/svyat/sashch-stroyat-korabi-roboti-399772.html", "text": "Американската флота ще построи 10 бойни кораби роботи в следващите 5 години, пише вестник Сън. Свръхмодерните машини ще струват по 200 милиона долара всеки и ще служат като разузнавателни кораби на основния флот. Корабите роботи ще носят радари, сонари, но и въоръжение, като зенитни и крилати ракети. Те ще са способни както на управляеми мисии, което означава дистанционно управление от хора, така и на изцяло автоматични действия. Корабите ще са дълги между 70 и 100 метра, с водоизместимост около 2000 тона. На борда им ще има ограничено пространство за малък екипаж при нужда. Първоначалният план е корабите роботи да не бъдат въоръжени, но да са способни да носят оръжие.", "date": "2019.08.20", "title": "САЩ строят кораби роботи"}
{"url": "https://www.standartnews.com/sport/loko-pd-obrna-dunav-s-31-399760.html", "text": "Локомотив (Пд) победи вкъщи с 3:1 Дунав в последния мач от шестия кръг на еfbet Лига. Гостите от Русе поведоха при първата си опасна атака в деветата минута чрез Стефан Христов. Локо върна гола в 23-ата от дузпа реализирана от Димитър Илиев. Дунав можеше да поведе отново, но в 42-ата минута вратаря на домакините Луков спаси опасен удар на Ахмедов. Секунди преди почивката Бирсент Карагерен изведе Локо напред след гол с глава. Крайното 3:1 оформи Илиев в 57-ата минута. Дунав опита да върне поне един гол, но до опасно положение пред Луков така и не се стигна. Победата изведе Локо (Пд) на трето място с 13 т. Лидер е Лудогорец с 14, пред Левски 13, но по-добра голова разлика от \"смърфовете\". \r\n ", "date": "2019.08.20", "title": "Локо (Пд) обърна Дунав с 3:1"}
{"url": "https://standartnews.com/kultura/martin-friyman-sherlok-iska-neshcho-dostoyno-399758.html", "text": "Мартин Фрийман – един от най-впечатляващите актьори на британското кино и театър, сподели мнението са за нов сезон на „Шерлок“.  Чаровникът, който е перфектният д-р Уотсън, коментира, че темата се повдига рядко, въпреки че „грандиозният световен хит надмина всички очаквания – дори на създателите си“. Но за да има продължение, сценаристите ще трябва да измислят нещо наистина изключително. „Нужен ни е достоен материал – не можем да се върнем с нещо, което е само „добро“, добавя Фрийман. В момента обаче Бенедикт Къмбърбач е зает с \"Доктор Стрейндж\", а авторите на сценария Мофат и Хатис пускат новия сериал „Дракула“. Самият Фрийман очаква премиерата на „Ода на радостта“.   ", "date": "2019.08.20", "title": "Мартин Фрийман: „Шерлок“ иска нещо достойно"}
{"url": "https://standartnews.com/kultura/orlin-i-mikhaela-fileva-zapisvat-duet-za-zavrshchane-399785.html", "text": "Орлин Павлов и Михаела Филева записват своята първа съвместна песен, която ще звучи в саундтрака на филма „Завръщане”. Написан от Графа специално за най-новия филм на Ники Илиев, сингълът ще бъде представен за първи път по време на специалния плаващ концерт на Орлин Павлов на 28 август на Гребната база в Пловдив. По време на концерта в реално време ще бъде заснета финалната сцена на романтичната комедия, а публиката на плаващия концерт ще стане пряк участник и във филма, чиято премиера ще е през октомври. Концертът на Орлин Павлов, както и филмът „Завръщане”, са от програмата на „Пловдив - Европейска столица на културата 2019”. Музикалното изживяване ще е напълно безплатно за всички зрители, като на плаващата сцена освен Орлин Павлов и Михаела Филева, ще се качат и други любими изпълнители – Белослава, Любо Киров, Владимир Ампов-Графа и Бобо.  Концертът и записът на последната сцена от филма е с начален час 20, а от 18  DJ Stephan Love ще подгрее публиката за шоуто в Гребната база под тепетата. Фото Красена Ангелова, Владислав Филипов", "date": "2019.08.20", "title": "Орлин  и Михаела Филева записват дует за “Завръщане”"}
{"url": "https://www.standartnews.com/sport/bozhinov-pred-transfer-v-turtsiya-399801.html", "text": "Българският футболист Валери Божинов е много близо до трансфер в турския елитен клуб Ризеспор, съобщава вестник \"Фотомач\". Нападателят е възможна опция за атаката на Ризеспор, които имат проблеми в тази позиция, след като през миналата година имаха едно от най-ниско резултатните нападения. \"Изненадващо решение за проблемите в атаката на Ризеспор може да дойде от България. Отборът е в преговори с нападателя Валери Божинов. На 33 години в момента и 11 гола за 23 мача миналата година, той е носил екипите на клубове като Ювентус и Манчестър Сити\", пише изданието. \"Играл за Левски (София), един от най-стойностните отбори в България, Божинов има опита и самочувствието да играе наравно с големите звезди на турското първенство, отбелязва вестник \"Караденизхабер\". Другата новина от Ризеспор е, че хърватският ляв бранител Дарио Мелняк е подновил договора си, а друг бранител - Джоузеф Атама, пристига под наем за една година от Истанбул Башакшехир. Именно Мелняк донесе победата на Ризеспор в първия мач за новия сезон- 1:0 като гост над Генчлербирлиги. Българският вратар Здравко Здравков остави много добро име в Ризеспор, където завърши кариерата си през 2007-а година след три успешни сезона. В елитната лига на турското първенство в момента има само един българин - десният бранител на националния отбор Страхил Попов. Нивото в турската Суперлига се вдигна рязко, което изтласка назад българските играчи като приоритет и в момента се привличат футболисти като Даниъл Стъридж, Райън Бабел, Макс Крузе, Робиньо, а през миналия сезон и Роберто Солдадо.", "date": "2019.08.20", "title": "Божинов пред трансфер в Турция"}
{"url": "https://standartnews.com/kultura/karim-abdul-dzhabar-se-gnevi-na-tarantino-399756.html", "text": "Световноизвестният баскетболист Карим Абдул-Джабар пусна авторска критика в „Холивуд рипортър“ за „Имало едно време в ... Холивуд“.  В нея той се възмущава от сцената, в която Брад Пит се подиграва с Брус Лий. Покойният корифей на бойните изкуства е приятел и гуру на Абдул-Джабар. Според спортиста Тарантино работи със стереотипи и клишета в представянето на азиатската звезда. Абдул-Джабар подчертава, че осъзнава „художествената природа на кинематографа“, но подобни спекулации променят представите за реални личности в общественото съзнание. „Когато режисьорите се заиграват с исторически фигури, те носят отговорността за поддържането на правдоподободното им изобразяване. Имиджът на Брус Лий в новия филм на Тарантино не отговаря на този стандарт“, твърди баскетболистът.  Той признава правото на режисьора да създава персонажите така, както намира за добре, но подходът му в конкретната ситуация е „донякъде расистки“, убеден е Абдул-Джабар. И добавя, че Тарантино се е разминал и с професионалния, и с човешкия профил на Брус Лий.  „Това противоречие ме разтърси. Тарантино е от любимите ми режисьори, благодарение на своите откровеност, безкопромисност и непредсказуемост“. Баскетболистът не е доволен от „културното“ изопачаване. Карим Абдул-Джабар и Брус Лий се срещат за първи път в Калифорнийския университет в Лос Анджелис. „Между нас бързо се установиха дружески отношения като между учител и ученик. Той възпита у мен дисциплина и дух, присъщ на бойните изкуства. А това в голяма степен ми помогна в 20-годишната ми кариера в НБА“, споделя Абдул-Джабар. Той разкрива, че Брус Лий открай време се е дразнел заради ролите-клишета на азиатските актьори в Холивуд – загадъчни злодеи или кланящи се слуги. „Така бяха представяни и афроамериканските мъже и жени до идването на Сидни Поатие в киното. Брус искаше да промени тъкмо това пренебрежително отношение – чрез своята игра и система на бойни изкуства. И затова се дразня, че Тарантино е решил да го изобрази толкова „плоско“, твърди спортистът. Според него именно мачисткият подход а ла Джон Уейн в образа на Брад Пит – застаряващият каскадьор, който побеждава „надменното момче от Китай“, възражда стереотипите, срещу които се е борил Брус Лий. „Бих се примирил с тази сцена, ако Тарантино ни беше показал други негови черти, неговата борба в Холивуд“, завършва Абдул-Джабар. Но не пропуска да припомни, че първото правило в бойния клуб на Брус Лий е „Не се бий, ако има други възможности“, въпреки че шампионът няколко пъти във филма нарича ръцете си \"смъртоносни оръжия\" и се хвали, че може да победи Мохамед Али. Междувременно Шарън Лий, дъщерята на Брус Лий, също обвини Тарантино в изопачаване на бащиния й образ.", "date": "2019.08.20", "title": "Карим Абдул-Джабар се гневи на Тарантино"}
{"url": "https://standartnews.com/svyat/putin-km-makron-ne-iskam-protesti-399771.html", "text": "Президентът на Франция Еманюел Макрон призова руския президент Владимир Путин да се придържа към основните демократични принципи. И подкрепи призива си с цитат от романа на Достоевски „Юноша“: „Какво отличава руския човек от французина и германеца? Той е бил повече руснак, когато е бил повече европеец“. „Вярвам в европейска Русия“, заяви Макрон на срещата в лятната му резиденция Форт Брегансон, предаде Ройтерс. Това изказване беше по повод помощта на Франция, за която съобщи преди това Путин, за връщането на Русия в Парламентарната асамблея на Съвета на Европа въпреки продължаващия конфликт в Източна Украйна и анексирането на Крим. „Затова това лято е важно да призовем за свобода на протестите, свободното слово, на изразяване на мнение, на участие в избори в Русия“, каза още Макрон. По повод продължаващите вече повече от месец протести в Москва заради отказа да бъдат допуснати опозиционни кандидати на местните избори в началото на септември Путин заяви, че гражданите имат право на мирни демонстрации. Но всеки, който подстрекава към сблъсъци и насилие, трябва да си понесе отговорността според закона. Руският президент заяви още, че не иска в страната му да се случи нещо подобно на протестите на жълтите жилетки във Франция, при които има общо 11 жертви и над 2500 ранени. Путин декларира готовност, макар и Русия вече да не е част от срещите на най-развитите икономики в света, да приеме лидерите на Г-7 в Москва. Двамата с Макрон се обявиха за скорошна среща на върха на Нормандската четворка за Украйна. Разговарят и за конфликта в Сирия, както и за заплахите за глобалната сигурност. По този повод Путин изрази безпокойство за бъдещето на договора за забрана на изпитанията на ядрено оръжие и за милитаризацията на Космоса. Руският президент пристигна в резиденцията Форт Брегансон, където се срещна с френския президент и съпругата му Брижит. Путин най-напред поднесе букет с цветя в пастелно-розови тонове на френската първа дама, след което се ръкува с Еманюел Макрон.", "date": "2019.08.20", "title": "Путин към Макрон: Не искам протести"}
{"url": "https://www.standartnews.com/sport/kobrata-km-fyuri-shche-doyde-i-tvoya-red-399776.html", "text": "Българската звезда в професионалния бокс Кубрат Пулев отговори подобаващо на нападките на бившия световен шампион в тежка категория Тайсън Фюри. Циганския крал обвини Кобрата, че не желае да се бие с него. \r\nСпоред Кобрата ситуацията е точно обратната, а Фюри го използва за да си прави пиар, нещо което не е чуждо на нрава на британеца. \r\n\"Фюри използва мен и някои други боксьори, за които знае, че в момента не са на разположение поради различни причини, само за да може да си прави пиар. \r\nПреди няколко години той отказа да се бие с мен и то не защото беше ангажиран, както аз съм сега. Той беше на разположение, но просто се уплаши! \r\nПървата ми цел е да стана световен шампион. А не да се бия само с произволни неизвестни противници, каквото прави Тайсън Фюри! Спечелването на тези колани в момента е основният ми приоритет. \r\n \r\nЩе дойде редът на Фюри и когато това стане, ще го направя също толкова безсилен, колкото братовчед му, който също много говореше\", каза Пулев. \r\n ", "date": "2019.08.20", "title": "Кобрата към Фюри: Ще дойде и твоят ред!"}
{"url": "https://standartnews.com/svyat/epstiyn-ostavil-zaveshchanie-za-577-mln-399779.html", "text": "Два дни преди самоубийството си финансистът Джефри Епстийн е подписал завещание, с което поверява цялото си имущество на тръст с неизвестни бенефициенти. Това съобщи \"Ню Йорк пост\", като цитира юридически документи, предаде Франс прес и БТА. Според документи, регистрирани на американските Вирджински острови, Епстийн оставя активите си на стойност близо 577 милиона долара - включително два острова и други недвижими имоти, в ръцете на фонд, наречен \"Тръст 1953\", твърди вестникът. Това е класически метод да се запази в тайна самоличността на облагодетелстваните, коментира адвокат, цитиран в изданието. В завещанието не е посочен по име нито един бенефициент. Назовани са единствено изпълнителите на тази последна воля, уточнява \"Ню Йорк пост\".", "date": "2019.08.20", "title": "Епстийн оставил завещание за $577 млн."}
{"url": "https://www.standartnews.com/sport/tsska-sofiya-prati-chorbadzhiyski-v-styaua-399822.html", "text": "Защитникът на ЦСКА-София Божидар Чорбаджийки премина в румънския гранд Стяуа. Той ще играе в тима от Букурещ със статут на преотстъпен до Нова година, след което клубът има опция да откупи състезателните му права. Финансовите параметри остават тайна между ЦСКА-София и ФКСБ. Бранителят премина днес медицински прегледи и подписа личния си контракт.  Чорбаджийски е част от ЦСКА-София от 9-годишна възраст, а дебют за първия отбор направи на 25 май 2013 година срещу Локомотив (София). Той спечели Купата на България с тима ни през 2016 година. До момента централният защитник изигра близо 150 мача за представителния ни тим, като в голяма част от тях беше капитан на ЦСКА-София. Бранителят е отбелязал 9 гола с червения екип. За \"А\" националния отбор на България армеецът дебютира на 6 септември 2016 г. в двубоя срещу Люксембург. Има общо осем мача с фланелката на лъвовете.", "date": "2019.08.20", "title": "ЦСКА-София прати Чорбаджийски в Стяуа"}
{"url": "https://www.standartnews.com/sport/podnovyavat-stroezha-na-insa-arena-399812.html", "text": "Феновете на Ботев Пловдив могат да са щастливи, защото дългоотлаганият ремонт на \"Колежа\" се подновява още следващата седмица на 28 август. \"Главбулгарстрой\" ще извърши част от ремонтните дейнсоти като се очавка проекта да е готов до 2021 година. Георги Самуилов представи плановете за довършването на съоръжението, а главен приоритет в първите месеци ще е затварянето на \"чашата\" на стадиона.   ", "date": "2019.08.20", "title": "Официално! Подновяват строежа за бъдещата \"Инса Арена\""}
{"url": "https://www.standartnews.com/sport/nash-pluvets-stana-sedmi-v-sveta-399824.html", "text": "Талантливият Йордан Янчев се класира на седмо място във финала на 400 метра свободен стил на световното първенство по плуване за юноши и девойки, което започна днес в унгарската столица Будапеща. Янчев, който в края на август ще навърши 18 години, финишира за 3:50.41 минути. Той бе четвърти малко след средата на дистанцията, но в последните малко повече от 100 метра загуби позиции и остана предпоследен. Победител с нов рекорд на шампионатите от 3:46.06 минути стана фаворитът Габор Зомбори (Унгария). Томас Нийл (Австралия) взе среброто с 3:46.27 минути, а с бронза се окичи Александър Егоров (Русия) с 3:47.36 минути.", "date": "2019.08.20", "title": "Наш плувец стана седми в света"}
{"url": "https://www.standartnews.com/sport/tsska-sofiya-podpisa-s-frantsuzin-399804.html", "text": "ЦСКА-София привлече французина Брадли Мазику. Ръководството на червените финализира трансфера на играча с Лориан, чийто продукт на школата е и Шоле, където футболистът се обиграваше през последния сезон, записвайки 25 мача като титуляр. Трансферната сума за правата на 23-годишния Мазику остава конфиденциална между страните. Той се изявява по левия фланг, а в зависимост от тактическата постройка може да оперира като халф-бек или крило. Новото попълнение ще се включи в днешната следобедна тренировка на отбора.", "date": "2019.08.20", "title": "ЦСКА-София подписа с французин"}
{"url": "https://standartnews.com/kultura/korifei-i-yubilei-na-apoloniya-399788.html", "text": "„Аполония“ празнува пореден юбилей – празниците на изкуствата отбелязват издание № 35 с маратон на музите. От 29 август до 7 септември събития от всички жанрове ще изкушават в Созопол познавачи и лаици. В афиша има и достатъчно годишнини, които ще бъдат чествани по достойнство. В Археологическия музей всяка вечер ще има концерти, на които струнните инструменти ще оживяват в ръцете на изключителни изпълнители, за да зазвучат неповторими произведения от класиката и съвременността. На 29 август феноменалните Ангел Станков и Йосиф Радионов празнуват 45 години в българския и световен концертен живот.   Свирили са в цяла Европа, САЩ, Япония, Тайван, Южна Корея, Сингапур, Куба... В богатия им репертоар - освен многобройните образци от Вивалди до Шнитке, влизат и произведения от изтъкнати наши и чужди автори, съчинени специално за двамата виртуози. Дуото притежава десетки награди, негови записи пускат Би Би Си -  Лондон, холандски и френски станции, Радио Москва, японската телевизия... Станков & Радионов свирят преди 35 години на първата „Аполония“ в църквата „Свети свети Кирил и Методий“. На 30 август е ред на учениците от майсторския клас на Александрина Пендачанска - един от най-признатите гласове на  нашата съвременност. Репертоарът й е огромен - от бароковите опери на Монтеверди и Хендел, през белкантовата епоха и Верди до драматичните героини на Вагнер и Рихард Щраус. За 30 години на най-престижните сцени тя създава 70 роли, работи с топ диригентите Рикардо Шайи, Мун-Вун Чунг, Шарл Дютуа, Адам Фишер, Елиаху Инбал, Хесус Лопес-Кобос, Владимир Спиваков, Владимир Юровски и други.  Пендачанска е между любимите изпълнители на созополските празници, носител е на наградата „Аполон Токсофорос“ за постижения в българската култура и представянето й зад граница. Същата вечер, но от 23 часа е премиерата на Живко Петров. Четири години след дебютния си соло пиано албум After 4 маестрото издаде втория си солов проект – Ten. Докато After 4 беше поклон и обяснение в любов към големите майстори на класическата музика, то Ten е споделяне на моменти от личната история на един от най-добрите български джаз музиканти. Уменията на Живко като инструменталист и композитор отдавна будят възхищение и уважение, а записите в проекта ясно дават представа какво го откроява. Живко притежава редкия талант да отсява есенцията на своите идеи и да я превръща в музика от най-концентриран и смислен вид. Ten включва 10 композиции, които могат да се слушат и като части от цялостно произведение. Пиесите са плод на лични преживявания от последната една година и разказват истории за лятото, града, любовта, удоволствието от музиката и живота... Пианистът винаги е успявал елегантно и с лекота да предаде своите послания, като в Ten негови верни съюзници са мелодията и тишината. Красивите, завладяващи мелодии са запазена марка на Живко. Новият му албум диша, живее и въздейства по различен начин, благодарение на осезаемото присъствие на тишината. Живко Петров майсторски я използва, за да добави нови измерения в звуковата картина. Пианистът не просто търси тишината в музиката, а води интригуващ диалог с нея. Всъщност нищо в Ten не е случайно - музиката е богата на цветове, образи, асоциации, емоции и създава усещането за своеобразен автопортрет. Автопортрет на зрял артист, постигнал спокойствие и пълнота, намерил пътя към щастието, коментира Таня Иванова от Джаз ФМ радио. На 31 август Лия Петрова омайва с цигулката си, а Виктория Василенко с пианото си. Лия започва да свири на 4, на 6  вече изнася концерти с различни оркестри, а на 8 получава Моцартов медал като най-млад артист на ЮНЕСКО. Следват награди от международните конкурси, била е солист на филхармонии и оркестри в Брюксел, Люксембург, Лозана, Монпелие, Осака и Монте Карло, свири с Марта Аргерих, Рене Капюсон, Юрий Башмет и Миша Майски, Кшищоф Пендерецки... Виктория Василенко  е възпитаник на водещи професори в Мадрид, София, Комо, Брюксел, участва в престижни фестивали, носител е на много отличия, като едно от тях и е връчено от кралицата на Испания. На 1 септември е рециталът на Станислав Хвърчилков - многообещаваща звезда на китарата, ученик на Майкъл Левин, Джон Уйлямс, Дейвид Ръсел, Джон Милс, Герхард Райхенбах...Следват концерти на Александър Сомов /виолончело/ и Богдана Попова /пиано/, София квартет - Стоимен Пеев, Ивайло Данаилов, Валентин Геров, Любомир Ников & Станислав Хвърчилков. Грандиозно се очертава и шоуто „Дуети с неочакван край“ на Милица Гладнишка и Васил Спасов, които стартират общата си кариера в Созопол преди 11 години на „Аполония“. Актрисата е от школата на Лондон, а нейният арт партньор е от култовия колеж „Бъркли“ в Бостън. На 5 септември прочутият пианист Людмил Ангелов е в тандем с Румен Цветков на виолата. Корифеят е  първият носител на „Аполон Токсофорос“. На 5 септември Белослава и Живко Петров ще завладеят меломаните с изпълнения под логото „Неизмеримо“. „Някъде по пътя през годините пластовете от натрупване те окриляват. Особено когато се занимаваш с музика. Карат те да търсиш, да намираш, да се губиш и да преоткриваш светове от красота и невъзможности, които са предизвикателство лично за теб. Огромната вселена, която принадлежи на всички нас, хората, е онази осъзната мисъл, която ни прави красиви, щастливи и добри. Музиката за нас с Живко пътува и намира своето послание през последните 20  години. Всяко приключение, всяка сцена, среща или раздяла, възхищение или тревога раждат музиката, която ни събира, намира и преоткрива. В този концерт ще срещнем не само вас със нас, но и ние двамата ще пропътуваме онзи път, който ни е дал неизмеримото удоволствие да създаваме музиката, която обичаме“, споделя Белослава. На 6 септември е времето на La Belle Époque de la Harpe 5 – квартет арфи. В програмата са пиеси от епохата на постромантизма - Томас, Поссе, Годефроа, Хаселманс, на имресионизма - Турние и Салцедо, за да достигнем до творби от съвремеността с пиесите на Гуера и Арнаудов. Последната творба - Сарабанда на Владигеров, преработена от Сузана Клинчарова, представлява поклон пред творчеството на големия композитор по случай стогодишнината от рождението му. На 6 септември е юбилейният концерт на Кирил Маричков – в Амфитеатъра с „Фондацията“. Прочутият рокаджия през късната есен ще полее 75 и с грандиозно шоу в НДК, но купонът започва още „Аполония“. На 7 септември е Consequences – Веселин Веселинов-Еко на контрабас и Милен Кукошаров на пианото. Стройната последователност от поредици събития и произлезлите от тях последствия започва с излизането на  ImproviSatie – първия албум на дуета с трудно произносимо име: Das Weltschmerz DueTT. В него са включени импровизации върху прочутите  Гносиени и Гимнопедии на Ерик Сати. Дуетът преминава през концерти на престижни сцени и се отправя към втория си албум, наречен Consequences. В него освен произведения на Сати и Рахманинов, са включени четири авторски композиции на Милен Кукошаров и две на Веселин Веселинов - Еко.", "date": "2019.08.20", "title": "Корифеи и юбилеи на „Аполония“"}
{"url": "https://www.standartnews.com/sport/shampion-ot-formula-1-se-mesti-v-rali-dakar-399828.html", "text": "Фернандо Алонсо ще направи интензивна подготовка с Тойота преди Рали Дакар 2020, съобщиха от японския автомобилен производител. Той ще работи съвместно с отбора за офроуд състезанието, за да се \"запознае с предизвикателствата на дългия и тежък преход\". От Тойота обясниха, че Алонсо ще участва във всички тестове в Европа, Африка и Близкия Изток до края на годината. \"Алонсо ще тества лимита на възможностите си, за да развие своите офроуд качества. Те ще му бъдат нужни изцяло, ако той иска да преодолее някои от най-трудните офроуд трасета\", обясниха от Тойота", "date": "2019.08.20", "title": "Шампион от Формула 1 се мести в рали Дакар"}
{"url": "https://standartnews.com/sport/bozhinov-pred-transfer-v-turtsiya-399801.html", "text": "Българският футболист Валери Божинов е много близо до трансфер в турския елитен клуб Ризеспор, съобщава вестник \"Фотомач\". Нападателят е възможна опция за атаката на Ризеспор, които имат проблеми в тази позиция, след като през миналата година имаха едно от най-ниско резултатните нападения. \"Изненадващо решение за проблемите в атаката на Ризеспор може да дойде от България. Отборът е в преговори с нападателя Валери Божинов. На 33 години в момента и 11 гола за 23 мача миналата година, той е носил екипите на клубове като Ювентус и Манчестър Сити\", пише изданието. \"Играл за Левски (София), един от най-стойностните отбори в България, Божинов има опита и самочувствието да играе наравно с големите звезди на турското първенство, отбелязва вестник \"Караденизхабер\". Другата новина от Ризеспор е, че хърватският ляв бранител Дарио Мелняк е подновил договора си, а друг бранител - Джоузеф Атама, пристига под наем за една година от Истанбул Башакшехир. Именно Мелняк донесе победата на Ризеспор в първия мач за новия сезон- 1:0 като гост над Генчлербирлиги. Българският вратар Здравко Здравков остави много добро име в Ризеспор, където завърши кариерата си през 2007-а година след три успешни сезона. В елитната лига на турското първенство в момента има само един българин - десният бранител на националния отбор Страхил Попов. Нивото в турската Суперлига се вдигна рязко, което изтласка назад българските играчи като приоритет и в момента се привличат футболисти като Даниъл Стъридж, Райън Бабел, Макс Крузе, Робиньо, а през миналия сезон и Роберто Солдадо.", "date": "2019.08.20", "title": "Божинов пред трансфер в Турция"}
{"url": "https://standartnews.com/sport/tsska-sofiya-podpisa-s-frantsuzin-399804.html", "text": "ЦСКА-София привлече французина Брадли Мазику. Ръководството на червените финализира трансфера на играча с Лориан, чийто продукт на школата е и Шоле, където футболистът се обиграваше през последния сезон, записвайки 25 мача като титуляр. Трансферната сума за правата на 23-годишния Мазику остава конфиденциална между страните. Той се изявява по левия фланг, а в зависимост от тактическата постройка може да оперира като халф-бек или крило. Новото попълнение ще се включи в днешната следобедна тренировка на отбора.", "date": "2019.08.20", "title": "ЦСКА-София подписа с французин"}
{"url": "https://standartnews.com/sport/loko-pd-obrna-dunav-s-31-399760.html", "text": "Локомотив (Пд) победи вкъщи с 3:1 Дунав в последния мач от шестия кръг на еfbet Лига. Гостите от Русе поведоха при първата си опасна атака в деветата минута чрез Стефан Христов. Локо върна гола в 23-ата от дузпа реализирана от Димитър Илиев. Дунав можеше да поведе отново, но в 42-ата минута вратаря на домакините Луков спаси опасен удар на Ахмедов. Секунди преди почивката Бирсент Карагерен изведе Локо напред след гол с глава. Крайното 3:1 оформи Илиев в 57-ата минута. Дунав опита да върне поне един гол, но до опасно положение пред Луков така и не се стигна. Победата изведе Локо (Пд) на трето място с 13 т. Лидер е Лудогорец с 14, пред Левски 13, но по-добра голова разлика от \"смърфовете\". \r\n ", "date": "2019.08.20", "title": "Локо (Пд) обърна Дунав с 3:1"}
{"url": "https://standartnews.com/sport/kobrata-km-fyuri-shche-doyde-i-tvoya-red-399776.html", "text": "Българската звезда в професионалния бокс Кубрат Пулев отговори подобаващо на нападките на бившия световен шампион в тежка категория Тайсън Фюри. Циганския крал обвини Кобрата, че не желае да се бие с него. \r\nСпоред Кобрата ситуацията е точно обратната, а Фюри го използва за да си прави пиар, нещо което не е чуждо на нрава на британеца. \r\n\"Фюри използва мен и някои други боксьори, за които знае, че в момента не са на разположение поради различни причини, само за да може да си прави пиар. \r\nПреди няколко години той отказа да се бие с мен и то не защото беше ангажиран, както аз съм сега. Той беше на разположение, но просто се уплаши! \r\nПървата ми цел е да стана световен шампион. А не да се бия само с произволни неизвестни противници, каквото прави Тайсън Фюри! Спечелването на тези колани в момента е основният ми приоритет. \r\n \r\nЩе дойде редът на Фюри и когато това стане, ще го направя също толкова безсилен, колкото братовчед му, който също много говореше\", каза Пулев. \r\n ", "date": "2019.08.20", "title": "Кобрата към Фюри: Ще дойде и твоят ред!"}
{"url": "https://standartnews.com/sport/yunayted-izpusna-uulvrkhemptn-399761.html", "text": "Уулвърхемптън и Манчестър Юнайтед направиха 1:1 в последен мач от 2-ия кръг на Висшата лига на Англия. Гостите поведоха в 27-ата минута чрез Антони Марсиал, който беше точен след асистенция на Маркъс Рашфорд. Малко след подновяването на играта Рубен Невес с прекрасен гол донесе точката за \"вълците\". В 67-ата минута звездата на Юнайтед Пол Погба пропусна дузпа и така лиши \"червените дяволи\" от победа. След 2 кръга Юнайтед има 4 точки, а \"вълците\" са с 2. В класирането води Ливърпул с 6 т, Арсенал 6, Манчестър Сити - 4 и Манчестър Юнайтед - 4.", "date": "2019.08.20", "title": "Юнайтед изпусна Уулвърхемптън"}
{"url": "https://standartnews.com/sport/podnovyavat-stroezha-na-insa-arena-399812.html", "text": "Феновете на Ботев Пловдив могат да са щастливи, защото дългоотлаганият ремонт на \"Колежа\" се подновява още следващата седмица на 28 август. \"Главбулгарстрой\" ще извърши част от ремонтните дейнсоти като се очавка проекта да е готов до 2021 година. Георги Самуилов представи плановете за довършването на съоръжението, а главен приоритет в първите месеци ще е затварянето на \"чашата\" на стадиона.   ", "date": "2019.08.20", "title": "Официално! Подновяват строежа за бъдещата \"Инса Арена\""}
{"url": "https://standartnews.com/sport/tsska-sofiya-prati-chorbadzhiyski-v-styaua-399822.html", "text": "Защитникът на ЦСКА-София Божидар Чорбаджийки премина в румънския гранд Стяуа. Той ще играе в тима от Букурещ със статут на преотстъпен до Нова година, след което клубът има опция да откупи състезателните му права. Финансовите параметри остават тайна между ЦСКА-София и ФКСБ. Бранителят премина днес медицински прегледи и подписа личния си контракт.  Чорбаджийски е част от ЦСКА-София от 9-годишна възраст, а дебют за първия отбор направи на 25 май 2013 година срещу Локомотив (София). Той спечели Купата на България с тима ни през 2016 година. До момента централният защитник изигра близо 150 мача за представителния ни тим, като в голяма част от тях беше капитан на ЦСКА-София. Бранителят е отбелязал 9 гола с червения екип. За \"А\" националния отбор на България армеецът дебютира на 6 септември 2016 г. в двубоя срещу Люксембург. Има общо осем мача с фланелката на лъвовете.", "date": "2019.08.20", "title": "ЦСКА-София прати Чорбаджийски в Стяуа"}
{"url": "https://standartnews.com/sport/nash-pluvets-stana-sedmi-v-sveta-399824.html", "text": "Талантливият Йордан Янчев се класира на седмо място във финала на 400 метра свободен стил на световното първенство по плуване за юноши и девойки, което започна днес в унгарската столица Будапеща. Янчев, който в края на август ще навърши 18 години, финишира за 3:50.41 минути. Той бе четвърти малко след средата на дистанцията, но в последните малко повече от 100 метра загуби позиции и остана предпоследен. Победител с нов рекорд на шампионатите от 3:46.06 минути стана фаворитът Габор Зомбори (Унгария). Томас Нийл (Австралия) взе среброто с 3:46.27 минути, а с бронза се окичи Александър Егоров (Русия) с 3:47.36 минути.", "date": "2019.08.20", "title": "Наш плувец стана седми в света"}
{"url": "https://standartnews.com/regionalni/manatarka-gigant-otkrita-v-pamporovo-399811.html", "text": "Необичайно голяма за региона на Смолян манатарка с тегло 1 кг 800 г е открита от гъбар в Пампорово, видя репортер на БТА. Гъбата рекордьор с диаметър 84 см е находка на гъбаря Лъчезар Митковски. Това е най-голямата гъба, изкупувана в пункта за диворастящи плодове и гъби в местността Ешекулак за това лято, обясниха търговци от пункта. Манатарката е открита в околностите на \"Малина\" в Пампорово. Лъчезар Митковски я счита за знак за късмет, толкова голяма гъба досега не е намирал. Урожаят от горски гъби в Смолянско е намалял през последните седмици, обясняват от пункта край Пампорово. Манатарките се изкупуват при цена 8 лв. за първо качество. Гъбарите очакват нови дъждове до края на август, за да се появи нова гъбна вълна.", "date": "2019.08.20", "title": "Манатарка гигант открита в Пампорово"}
{"url": "https://standartnews.com/regionalni/40-boyni-pitbula-3-g-stoyat-v-obshchinski-priyut-399827.html", "text": "3 години близо 40 кучета, порода питбул, тренирани за боеве, се отглеждат в общинския приют на Пловдив. Животните са настанени там, след като полицията залови собствениците им, които вече са с условни присъди и глоби, съобщи БНТ. Последната съдебна инстанция обаче реши конфискуваните кучета да бъдат предадени на Агенцията за безопасност на храните. Това създава прецедент у нас, защото тя не осъществява такава дейност и няма бюджет за нея. Директорът на областната агенция по храните в Пловдив е учуден и притеснен от съдебното решение. Според Камен Янков, директор БАБХ-Пловдив, по закон нямат право на такава дейност. Това е един вид стопанска дейност, ние нямаме право като организация, като държавна структура да имаме животновъден обект, каза директорът. В търсене на решение вече текат преговори между общинския приют и регионалната структура на агенцията. Инж. Георги Божев, директор Зооветеринарен комплекс-Пловдив обясни: \"Обсъдихме различни варианти, които биха дали възможност да се тръгне към процедура за одомашняване или някакъв начин тези животни да бъдат изкарани от приюта и да намерят нови собственици евентуално\". Най-важното ще бъде изборът на осиновители, за да не попаднат кучетата в нови схеми за боеве, категорични са експертите. Много неправителствени организации вече са заявили желание да помагат при търсенето на нови стопани. С животните трябва да се работи допълнително, защото все още проявяват агресия при срещи с други кучета. Затова и се отглеждат в индивидуални клетки. Д-р Веселин Бекирски, управител на общинския приют, каза, че може да се влезе при кучетата и да се докосват и галят. \"Най-много прекалено ентусиазирано да изявят любовта си, но с други животни - не ги харесват\", допълни той. До момента престоят на всяко едно от кучетата е струвал на общинския бюджет близо 6000 лв. Всички са кастрирани и в добро здравословно състояние, уверяват от приюта.  ", "date": "2019.08.20", "title": "40 бойни питбула 3 г. стоят в общински приют"}
{"url": "https://standartnews.com/regionalni/vlogr-dava-shans-za-zhivot-na-momche-s-pari-za-globa-399815.html", "text": "Влогърът Слави Панайотов дари събраните над 1500 лв. за глобата, която му съставиха от НП „Рила“, на болно момченце от Варна. Той беше санкциониран, защото 1500 души изкачиха заедно връх Мусала. Междувременно стана ясно, че вероятно глобата ще е в максималният размер 5000 лв. Последва недоволство от негова страна и призив към последователите му за събиране на сумата. „Все още нямам получено наказателно постановление, но разбрах, че това може да се случи чак след шест месеца. Сега считам идеята за финансова подкрепа за прибързана, затова заедно със съпругата ми решихме да удвоим събраната сума и да помогнем на някое болно дете. Така 3 хил. лв. вече са преведени по сметката на малкия Младенчо от Варна, който е на годините на нашата дъщеричка. Да помагаш не е порок, затова сме хора. Призовавам и вас да го направите, защото детето всеки месец се нуждае от скъпо струващо лечение, за да води нормален начин на живот“, призова Слави Панайотов.", "date": "2019.08.20", "title": "Влогър дава шанс за живот на момче с пари за глоба"}
{"url": "https://standartnews.com/sport/shampion-ot-formula-1-se-mesti-v-rali-dakar-399828.html", "text": "Фернандо Алонсо ще направи интензивна подготовка с Тойота преди Рали Дакар 2020, съобщиха от японския автомобилен производител. Той ще работи съвместно с отбора за офроуд състезанието, за да се \"запознае с предизвикателствата на дългия и тежък преход\". От Тойота обясниха, че Алонсо ще участва във всички тестове в Европа, Африка и Близкия Изток до края на годината. \"Алонсо ще тества лимита на възможностите си, за да развие своите офроуд качества. Те ще му бъдат нужни изцяло, ако той иска да преодолее някои от най-трудните офроуд трасета\", обясниха от Тойота", "date": "2019.08.20", "title": "Шампион от Формула 1 се мести в рали Дакар"}
{"url": "https://standartnews.com/regionalni/pak-drama-s-perkite-na-grafa-399810.html", "text": "Пореден инцидент с пострадал човек стана на новоремонтираната улица \"Граф Игнатиев\" в София. Жена е ранена, след като се спънала в един от трамвайните ограничители, известни сред столичани като \"перки на акула\". Инцидентът е станал в ранния следобед. Жената е транспортирана в болница с охлузвания по челюстта, съобщи bTV. В знак на протест съпругът й премести част от бетонните блокчета върху трамвайните релси, заради което на мястото дойде полиция. \"Взех един крик и преместих перките. Хвърлих ги на трамвайната линия с цел да предизвикам гражданско неподчинение. Някой да обърне внимание. Всеки ден някой пада и се пребива тук\", заяви Александър Рогачев. \"Защо не сме се сетили по-рано... така със сигурност ще им се наложи да ги сменят\", коментира  мъж, станал свидетел на събитията. Собственик на магазин на \"Графа\" пък нарече ограничителите \"трупчета на смъртта\" и призова общината да вземе мерки и да ги премахне. \"Пак има някаква драма с перките. Имаше и полиция. Дано никой не е пострадал\", написа пък жена в социалната мрежа, преди да стане ясно какво се се случило. След като станаха вече няколко инцидента, от Столична община обмисляха да премахнат спорните ограничители, но това така и не се случи.", "date": "2019.08.20", "title": "Пак драма с \"перките\" на \"Графа\""}
{"url": "https://standartnews.com/regionalni/premakhvat-pyaschnitsite-ot-detskite-ploshchadki-399790.html", "text": "Започва поетапното премахване на пясъчниците за игра, които са на детските площадки в Благоевград. Решението е на кмета на града д-р Атанас Камбитов и е взето след постъпили множество писмени искания от родители, които се притесняват от разпространението на зарази по време на игра. Въпреки мерките, които община Благоевград предприема за хигиената в пясъчниците на площадките, те ще бъдат премахнати, за да бъде гарантирано здравето на децата. В момента се премахва пясъчника в кв. „Еленово“, в карето между блокове №107, №108 и №109. Предстои подмяна на съоръжения и в кв. „Струмско“ на ул. „Яне Сандански“ №3. На мястото на пясъчниците ще бъдат поставени други съоръжения за игра с ударопоглъщащи настилки - тип „Дама“. Детски площадки без пясъчници като стандарт е въведен в редица европейски страни. Община Благоевград апелира собствениците на домашни любимци да не допускат животните около и в детските площадки. За нарушения гражданите могат да подадат сигнал на тел. 112 или на тел. 073/88 44 34.", "date": "2019.08.20", "title": "Премахват пясъчниците от детските площадки"}
{"url": "https://standartnews.com/kultura/smenyat-funktsiite-na-muzeite-399789.html", "text": "Международният съвет на музеите (ICOM) представи алтернативно определение на понятието.  Според експертите  запазването и показването на наследството вече не е достатъчно институцията да бъде музей. Ако новото определение, което ICOM ще обсъди през септември на Общото събрание в Киото, бъде прието, тогава музеят ще трябва не само да съхранява миналото, но и да приобщава различни форми на нови практики, да работи с различни общности и да мисли за бъдещето.  Напълно новото определение за музей е следното: „Музеите са демократизиращи, приобщаващи и полифонични пространства, създадени за критично осмисляне и обсъждане на миналото и бъдещето. В отговор на текущите конфликти и предизвикателства на времето, музеите съхраняват референтни артефакти и предмети на изкуството за обществото, съхраняват и предават историческата памет на следващите поколения и гарантират равни права и равен достъп до културно наследство. Музеите не съществуват с цел печалба. Дейностите им са базирани на принципите на участие и прозрачност и се изграждат около активното сътрудничество с различни общности. Работейки в името на човешкото достойнство, социалната справедливост, глобалното равенство и просперитет в световен мащаб, музеите натрупват, съхраняват, изучават, интерпретират и представят различни идеи за света. \" Старата дефиниция за музей, приета през 2007-а, е много по-кратка. В нея се посочва, че музеите са постоянни нестопански институции, които „служат на каузата на обществото“ и се занимават с „придобиване, съхранение, проучване, популяризиране и излагане на материално и нематериално наследство на човечеството и околностите му с цел образование, обучение и развлечения“. Комитетите на ICOM от няколко държави допринесоха за разработването на новото определение, като особено активен е бил този в Русия. Спецовете в него не са били доволни от формулировките „служене на каузата на обществото“, „целите на образованието и развлеченията“ и „постоянна нестопанска институция“. Те са предложили „практики за участие“ - тоест музеят да създава продукти с общности, а не просто да показва нещо на обществеността, както и граждански диалог.  ", "date": "2019.08.20", "title": "Сменят функциите на музеите"}
{"url": "https://standartnews.com/kultura/rashidov-se-sreshchna-s-danail-kirilov-399795.html", "text": "Председателят на парламентарната Комисия по културата и медиите  Вежди Рашидов проведе работна среща с министъра на правосъдието Данаил Кирилов. Двамата обсъдиха задълбочаването на сътрудничеството между законодателната и изпълнителната власт в борбата с нелегалния трафик на културни ценности  и с фалшифицирането на произведения на изкуството и на артефакти. Вежди Рашидов запозна Данаил Кирилов с резултатите от срещите си в Бундестага в Берлин и в Камарата на депутатите в Рим. «Засилването на сътрудничеството между европейските страни  в борбата с трафика на ценности и с фалшификатите е много важно, защото този проблем засяга сигурността на всяка страна. Европейският опит дава добра основа за нови законодателни инициативи, за изработването  на които трябва се направят работни групи. Свидетел съм, че Европа все повече се тревожи и от проблема с фалшивите новини, затова тази тема ще става все по-актуална за всички страни членки», сподели Рашидов. Двамата обсъдиха и необходимостта от привличането на още по-широк кръг от експерти в борбата с нелегалния трафик на културни ценности и с фалшифицирането на произведения на изкуството.  Вежди Рашидов и Данаил Кирилов се обединиха около идеята, че е необходимо изграждането на единен европейски стандарт за борба с трите явления, който да намери отражение в националното ни законодателство. За  обсъждането на бъдещите законови промени ще бъде привлечен широк експертен състав, включващ представители на МВР, прокуратурата и Министерство на правосъдието.  ", "date": "2019.08.20", "title": "Рашидов се срещна с Данаил Кирилов"}
{"url": "https://standartnews.com/kultura/stana-yasno-imeto-na-bond-25-399829.html", "text": "Стана ясно името на 25-я филм за Джеймс Бонд. „Няма време да умра“ е петата и последна лента с Даниел Крейг в главната роля. Новината бе съобщена от официалния туитър на продукцията. Първоначално 25-та част от поредицата била кръстена „Shatterhand“, но заглавието било променено, за да е в унисон със заглавията на по-класическите шпионски ленти. Режисьор е Кари Фукунага, по сценарий на Фийби Уолър-Бридж. Във филма спокойният живот на Бонд в Джамайка ще бъде прекъснат, когато приятелят му Феликс го викне на помощ, за да спаси отвлечен учен. Участват още Наоми Харис, Леа Седу, Лашана Линч, Ана де Армас, Ралф Файнс, Бен Уишоу и Рами Малек в ролята на злодея. „Джеймс Бонд: Няма време да умра“ излиза по кината във Великобритания на 3 април 2020-а, а в Америка на 8.", "date": "2019.08.20", "title": "Стана ясно името на Бонд 25"}
{"url": "https://standartnews.com/regionalni/ministr-i-kmet-otkrikha-nov-sotsialen-obekt-v-blagoevgrad-399888.html", "text": "Кметът на община Благоевград д-р Атанас Камбитов, заедно с министъра на труда и социалната политика Бисер Петков откриха нов социален обект в града, който ще подобри социалните услуги. Преди официалното откриване двамата проведоха работна среща в кабинета на кмета. Министър Петков сподели, че е очарован от цялостната работа и дейности, които се извършват в Благоевград и екипа на кмета д-р Камбитов. По време на церемонията свещеници от благоевградския храм „Въведение Богородично“ отслужиха водосвет за здраве и благоденствие на служителите и потребителите в новооткрития Дневен център. „Ще започна по познат начин – това е поредният проект, който реализира община Благоевград – каза кметът Камбитов. - Като казвам поредният, искам да уточня, че бройката им вече е трицифрено число. По този проект следваме интегриран подход – средствата за трите дневни центъра са по ОП „Региони в растеж” , а средствата за предоставянето на социалните услуги ще са по ОП „Развитие на човешките ресурси”. Създаваме по-добри, по-комфортни условия за децата със специфични потребности, те имат нужда от много грижи и от много любов”, допълни още Камбитов. На свой ред министър Петков заяви: „С удоволствие приех поканата на кмета д-р Камбитов да присъствам на откриването на трите дневни центъра. Нашето министерство ще помогне за предоставянето на социалните услуги по ОП „Развитие на човешките ресурси” – става въпрос за наемането на персонал, за осигуряването на заплати, за закупуване на транспортни средства. Това ще стане, след като община Благоевград кандидатства по тази процедура, за да бъдат оживени тези центрове тук, а специалистите в тях да оказват подкрепа на децата и техните семейства. Старата сграда на бившия Дом за деца и юноши бе основно ремонтирана, за да се превърне в място, където ще се осигурява подходяща и ефективна социална инфраструктура за развиване на три нови социални услуги в общината. Тук ще функционират Дневен център за подкрепа на деца с увреждания и техните семейства с капацитет 30 места за дневна грижа и 60 места за консултативни услуги, Дневен център за подкрепа на деца с тежки множествени увреждания и техните семейства с капацитет 30 места за дневна грижа и 60 места за консултативни услуги, както и Център за обществена подкрепа за деца и семейства с капацитет 100 места. В новите центрове са обособени помещения за индивидуална и групова работа, има и кухня. Обзавеждането и оборудването е изцяло съобразено с целевата група – деца и младежи с увреждания. На церемонията присъстваха още евродепутатът Андрей Новаков, народният представител Даниела Савеклиева, председателят на ОбС Радослав Тасков, зам.-кметове на Община Благоевград, изпълнители на проекта, общественици и граждани.", "date": "2019.08.20", "title": "Министър и кмет откриха нов социален обект  в Благоевград"}
{"url": "https://standartnews.com/regionalni/izsledvat-bezplatno-nad-600-dushi-v-momchilgradsko-399891.html", "text": "В последната седмица на август над 600 души ще бъдат обхванати в безплатни изследвания в община Момчилград.  Прегледите включват  пълна кръвна картина, хормони на щитовидната жлеза, кръвната захар, туморни маркери на жени и на мъже на различни възрасти. Целта е да се направи база данни и анализ на резултатите, за да се установи каква е местната заболеваемост и от какви болести страдат жителите на района. Данните ще бъдат отразени в карта за всеки прегледан пациент, която ще съдържа резултатите от проведените изследвания, заключение и при необходимост препоръки към личния лекар, съобщават от общинска  администрация. Изследванията ще се извършат в читалищата на селата по предварително определен график. Лаборантите ще бъдат в селата Груево, Равен, Нановица, Звездел и в болницата на Момчилград. Общината организира транспорт за жителите на по-малките населени места до тези центрове. \"Интересът сред хората е изключително голям и затова с екипа ни решихме да не ограничаваме желаещите да се изследват. Идеята е медицинските специалисти да достигнат до всеки нуждаещ се, дори да живее в най-отдалеченото място\", обясни кметът на родопската община Сунай Хасан. Освен изследванията хората ще преминат обучение, по време на което ще им се даде информация как да следят здравословното си състояние, за да може при появата на първите симптоми на най-често срещаните заболявания да потърсят помощта на специалист.  ", "date": "2019.08.20", "title": "Изследват безплатно над 600 души в Момчилградско"}
{"url": "https://standartnews.com/regionalni/poday-rka-bdi-priyatel-399889.html", "text": "От 11 до 19 август 2019 г.  град Чепеларе бе домакин на  проекта   „Младежи против насилието“ -  „Подай ръка - бъди приятел!” от програмата за Превенция от насилие на Министерството на Младежта и Спорта. Проектът се организира и проведе от „Арт Хаос НЕДА“ – София, със съдействието на българската секция на „Международната полицейска асоциация“ „ИПА - секция България“ и е реализиран с помощта на Национална програма  за изпълнение на младежки дейности на  Министерството на Младежта и Спорта  по чл. 10А от Закона за хазарта за 2019 г.  Проектът „Младежи против насилието“ -  „Подай ръка - бъди приятел!”  събра заедно 55  младежи от цялата страна   и беше  насочен към формиране на социално отговорно поведение и създаване на нулева толерантност към насилието посредством арт модел, основан на преживяванията на участниците -  т.нар. сетивен театър „Лабиринт“, в който актьорът е само посредник, а зрителят-участник  става герой на собствената си приказка. Посетителите минаваха през лабиринта на определени интервали и се срещаха с актьори в роля, като се акцентира  на безсловесното общуване и въздействието върху отделните сетива – звук, докосване, мирис и вкус, много често за сметка на зрението.    ", "date": "2019.08.20", "title": "„Подай ръка – бъди приятел!”"}
