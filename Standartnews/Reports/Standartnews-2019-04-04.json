{"url": "https://standartnews.com/regionalni/proverikha-91-uchilishcha-i-zabavachki-za-mukhlyasal-kashkaval-388758.html", "text": "Общо 91 учебни и детски заведения, кухни и ресторанти с дейност кетъринг, обекти за производство, склад за съхранение и доставка на храни по схемите „Училищен плод\" и „Училищно мляко\", павилиони и бюфети на територията на училищата са били проверени от икономическа полиция, регионалната здравна инспекция и областната дирекция по безопасност на храните в Сливен. \"Проверката бе възложена от районна прокуратура – Сливен след самосезиране от публикации в средствата за масова информация за получен мухлясал кашкавал в учебни заведения  в общините Сливен и Твърдица\", съобщиха днес от държавното обвинение. Проверката е била извършена по общия надзор за законност на прокуратурата и е била с разширен обхват относно цялостно спазване изискванията на Закона за храните и подзаконовите нормативни актове, които засягат безопасността и годността на хранителните продукти, предоставяни в училищата и детските заведения. \r\n  По отношение на сигналите за кашкавал с мухъл, проверяващите са установили, че не се касае за отклонения от качеството на продукта, а за производствен дефект, довел до разхерметизиране на част от опаковките. При проверките са констатирани и множество несъответствия и нарушения от различно естество. В началното училище „Васил Левски\" в Сливен е било установено преетикиране с нов срок на годност на получен кашкавал. Материалите по този случай са били отделени в нова преписка за допълнителна проверка и преценка дали има данни за извършено престъпление от общ характер. \r\n  Контролните органи са  съставили 4 акта за установяване на административни нарушения и са издали 42 предписания за отстраняване на различни нередности.", "date": "2019.04.03", "title": "Провериха 91 училища и забавачки за мухлясал кашкавал"}
{"url": "https://standartnews.com/sport/tsska-skhruska-ludogorets-s-10-video-388762.html", "text": "ЦСКА се класира за полуфиналите на Купата на България, след като се наложи с минималното 1:0 при гостуването на Лудогорец на „Лудогорец Арена“. Победният гол в четвъртфинала бе дело на Рубен Пинто в 30-та минута. ЦСКА се представи по-силно в двубоя и пропусна няколко чисти положения в срещата. Лудогорец пропусна уникална възможност да прати мача в продължения в 90-та минута, когато Вандерсон нацели левия стълб на вратата на Витаутас Черниаускас. Така \"червените\" стигнаха полуфиналите за Купата на България. Вчера там място намери Локо Пловдив, който излъга Етър след 20 дузпи. Другите два четвъртфинала са утре.", "date": "2019.04.03", "title": "ЦСКА схруска Лудогорец с 1:0 (ВИДЕО)"}
{"url": "https://www.standartnews.com/sport/tsska-skhruska-ludogorets-s-10-video-388762.html", "text": "ЦСКА се класира за полуфиналите на Купата на България, след като се наложи с минималното 1:0 при гостуването на Лудогорец на „Лудогорец Арена“. Победният гол в четвъртфинала бе дело на Рубен Пинто в 30-та минута. ЦСКА се представи по-силно в двубоя и пропусна няколко чисти положения в срещата. Лудогорец пропусна уникална възможност да прати мача в продължения в 90-та минута, когато Вандерсон нацели левия стълб на вратата на Витаутас Черниаускас. Така \"червените\" стигнаха полуфиналите за Купата на България. Вчера там място намери Локо Пловдив, който излъга Етър след 20 дузпи. Другите два четвъртфинала са утре.", "date": "2019.04.03", "title": "ЦСКА схруска Лудогорец с 1:0 (ВИДЕО)"}
{"url": "https://standartnews.com/regionalni/kmetitsa-se-otkaza-ot-posta-si-nakazana-e-s-probatsiya-388728.html", "text": "Кметът на лознишкото село Бели Лом напуска поста си предсрочно. Управлявалата почти четири мандата селото Мейнур Али е поискала от Общинската избирателна комисия в Лозница да прекрати правомощията й по здравословни причини, дни преди съдът да се произнесе по две дела за длъжностни престъпления, водени срещу нея. \r\nМейнур Али бе разследвана и съдена задето  издала невярно свидетелство за наследници на свой съселянин, а после сама купила от него ниви, които всъщност били собственост и на негови роднини. Съдът наказа кметицата с пробация. Според закона тя не е длъжна да напусне поста си, докато тече периодът на пробационните мерки. Избраната с гласовете на ДПС Али обаче не дочака решението на Темида и поиска да сдаде поста. \r\nОИК в Лозница е уважила молбата на  дългогодишната управничка. До избирането на нов кмет по време на редовните избори за местна власт наесен, селото ще се управлява от секретаря на кметството в Бели Лом Гюлвер  Рахимова, реши общинската избирателна комисия.  ", "date": "2019.04.03", "title": "Кметица се отказа от поста си, наказана е с пробация"}
{"url": "https://standartnews.com/regionalni/stara-zagora-otnovo-e-tsentr-na-evropeyskiya-studentski-teatr-388727.html", "text": "Стара Загора в отново ще се превърне в своеобразна столица на европейския студентски театър. От 5-ти до 9-ти април градът ще бъде домакин на второто издание на международния студентски театрален фестивал „Данаил Чирпански“. Културният празник  е в памет на талаантливият млад актьор Данаил Желев – Чирпански, който загина нелепо след пътен инцидент през 2016 г.  \r\n Тази година фестивалът ще представи на публиката  интересни, вълнуващи и много различни спектакли. Официалното откриване е на 5 април вечерта в залата на драматичния театър “Гео Милев” със специалното участие на спектакъла „Кралят Елен” на столичния театър “Азарян”. Входът за това представление е свободен. За всички останали представления билетът е на символичната цена от 5 лева като дарение. Дарения могат да се направят и на касите в двете зали, в които ще се играят представленията. \r\n  По време на фестивалните дни старозагорци и гостите на града ще могат да видят 5 спектакъла от основната програма, 2 специални представления от Англия, 1 спектакъл на открито. Богата е и съпътстващата програма, която включва концерти, лекции, срещи с младите актьори. \r\n  Закриването на фестивала с церемония по награждаването е на 9 април вечерта в драматичния театър “Гео Милев\". \r\n ", "date": "2019.04.03", "title": "Стара Загора отново е център на европейския студентски театър"}
{"url": "https://standartnews.com/regionalni/kmett-na-razgrad-zasadi-fidanki-v-nova-gora-kray-kichenitsa-388747.html", "text": "Кметът на Разград доктор Валентин Василев,     заместникът му Ердинч Хасанов и председателят на общинския съвет в града Надежда Радославова се включиха в залесяването, с което се отбелязва седмицата на гората. Градоначалникът засади фиданки в землището на село Киченица, където ще расте нова гора. Разград е една от богатите на гори общини в България. Само през тази година общинската фирма „Разградлес” планира да засади 41 хиляди фиданки от цер върху 40 дка горски терени.   Кметството очаква приходи от дърводобив през 2019 година в рамките на 680 хиляди лева.  Общинската управа активно работи за възобновяването на зелените масиви, за опазването и възпроизводството им, обясни кметът по време на залесителната акция.", "date": "2019.04.03", "title": "Кметът на Разград засади фиданки в нова гора край Киченица"}
{"url": "https://standartnews.com/regionalni/pluvtsite-ot-pirin-s-kupa-za-otboren-pobeditel-ot-turnir-tsvetnitsa-388745.html", "text": "Плувците от клуб „Пирин“ се класираха на първо място по медали на плувен турнир „Цветница“. Отборът беше представен от 20 състезатели, които извоюваха общо 45 отличия - 13 златни, 16 сребърни и 14 бронзови. За първото място на отбора най-много допринесоха с представянето си Даниел Зашев, Никол Илиева, Савина Илиева и Никола Мавродиев. В надпреварата за отборната Купа \"Спидо 2019\" участваха над 250 състезатели от 21 клуба от страната и Северна Македония. Това е шестото издание на надпреварите за млади плувни таланти, подкрепяно през годините от София – Европейска столица на спорта. \r\n  \r\nСъстезанията в басейна на Спортната палата бяха в три възрастови групи за деца и юноши от 8 до 14-годишна възраст. Щафетните плувания бяха за по един отбор от клуб, съставен от плувци от всички възрасти, без значение годината на раждане.", "date": "2019.04.03", "title": "Плувците от „Пирин“ с купа за отборен победител от турнир „Цветница"}
{"url": "https://standartnews.com/sport/draganov-sviri-vtoriya-sblsk-ludogorets-tsska-388743.html", "text": "Второ голямо дерби в рамките на по-малко от месец беше поверено на младия арбитър Драгомир Драганов. След като в началото на март ръководи битката между Левски и Лудогорец на \"Герена\", сега Съдийската комисия му даде и битката на шампионите с ЦСКА в Разград.  Владимир Вълков, който беше главен съдия на дербито Левски - ЦСКА в края на февруари, сега отново има наряд на тежък мач на \"сините\". Той ще свири битката им във Варна с Черно море. Третата битка от Топ 6 между Ботев и Берое е поверена на Ивайло Стоянов.  \r\nГС: Волен Валентинов Чинков АС1: Петър Николов Джугански АС2: Петър Велизаров Митрев \r\n4-ТИ: Никола Павлов Петров  \r\nСН: Ахмед Яшар Ахмед  \r\nГС: Георги Юлиянов Иванов АС1: Димитър Божидаров Стоилов АС2: Георги Любомиров Минев \r\n4-ТИ: Станимир Лозанов Тренчев  \r\nСН: Мартин Живков Богдев  \r\nГС: Драгомир Димитров Драганов АС1: Диян Христов Вълков АС2: Красимир Атанасов Атанасов \r\n4-ТИ: Георги Димитров Давидов  \r\nСН: Георги Василев Йорданов  \r\nГС: Радослав Петров Гидженов АС1: Николай Неделчев Чакъров АС2: Румен Емилов Иванов \r\n4-ТИ: Димо Стоянов Димов  \r\nСН: Йордан Костадинов Иванов  \r\nГС: Владимир Вълков Вълков АС1: Мартин Веселинов Маргаритов АС2: Йордан Петров Петров \r\n4-ТИ: Валентин Станчев Железов  \r\nСН: Димитър Панайотов Костов  \r\nГС: Ивайло Иванов Стоянов АС1: Мирослав Максимов Иванов АС2: Павлин Цветанов Михайлов \r\n4-ТИ: Николай Йорданов Колев  \r\nСН: Валери Николов Цветков  \r\nГС: Станислав Георгиев Тодоров АС1: Александър Ангелов Атанасов АС2: Христо Пламенов Хаджийски \r\n4-ТИ: Красимир Маргаритов Кръстев  \r\nСН: Георги Генов Нарлев ", "date": "2019.04.03", "title": "Драганов свири втория сблъсък Лудогорец - ЦСКА"}
{"url": "https://standartnews.com/sport/neymar-se-zavrshcha-v-igra-388744.html", "text": "Бразилската звезда Неймар най-после се възстанови от тежката травма, която получи преди два месеца и половина. Той вече се присъедини към Пари Сен Жермен и от сряда се очаква да започне пълноценни тренировки с отбора.  Той получи счупване на костица в стъпалото и претърпя операция, заради която беше в лазарета в този период, а част от възстановяването му мина в родината му. След това мина специален курс на терапия с физиотерапевтите на отбора, преди вече да получи зелена светлина да тренира с останалите играчи.  Преди да се появи на заниманието, бразилецът все пак ще мине едни последни тестове, но те са просто контролни. Очаква се да се появи на терена след около 15 дни, когато навакса напълно изоставането във физически план спрямо останалите.  Неймар се контузи на 23 януари срещу Страсбург в мач от турнира за Купата на Франция. До края на сезона за парижани остават още 9 мача в Лига 1, както и евентуално два за Купата, като до включването в игра на голямата си звезда всякаква интрига за остатъка от сезона им може да е приключила. ", "date": "2019.04.03", "title": "Неймар се завръща в игра"}
{"url": "https://standartnews.com/sport/kobrata-se-izpravya-sreshchu-dinamita-388750.html", "text": "Един от многообещаващите младоци на професионалния ринг ще бъде съперник в спаринг на Кубрат Пулев в следвашите дни.Става дума за 21-годишният англичанин Даниел Дюбоа, който вече има 10 мача на профи ринга. В тях той има 10 победи, а 9 от тях идват с нокаут. Неслучайно вниманието към него става все по-сериозно, а \"Динамита\" има договор с Франк Уорън, един от големите боксови промоутъри. Треньорът на Дюбоа Мартин Боуърс разкри за предстоящите спаринги с Пулев и изрази задоволство, тъй като те ще подготвят по най-добрия начин Дюбоа за предстоящия му сблъсък с Ричард Ларти на \"Уембли\" на 27 април. Не е ясно къде ще се проведат спарингите като Боуърс разкри единствено, че заминават на подготовка в Украйна.", "date": "2019.04.03", "title": "Кобрата се изправя срещу Динамита"}
{"url": "https://standartnews.com/sport/levski-osvobodi-trima-388749.html", "text": "Трима от основните футболисти на Левски са извадени от отбора, информира Дарик радио. Жерсон Кабрал, Давид Яблонски и Милош Цветкович повече няма да играят за „сините”. От Левски потвърдиха новината чрез съобщение в официалния сайт на клуба. От него става ясно, че тримата няма да играят повече за отбора. \"Договорите на тримата изтичат в края на сезона и бе взето решение, че няма да се разчита на тях в оставащите мачове от плейофите на Първа лига. Клубът изказва своята благодарност на Давид Яблонски, Жерсон Кабрал и Милош Цветкович за всеотдайната игра със синята фланелка\", пише в съобщението на \"сините\".", "date": "2019.04.03", "title": "Левски освободи трима"}
{"url": "https://standartnews.com/svyat/kazakhstan-preminava-km-pisane-na-latinitsa-388757.html", "text": "Новият президент на Казахстан Касим-Жомарт Токаев вижда преминаването на писмеността към латиница като един от ключовите етапи в духовната модернизация на страната, предаде БГНЕС. „Изборът на азбука не е само избор на модела на писане. Днес Казахстан не изостава от повелята на времето: съседните страни също са избрали латинските букви, 90% от световната информация се публикува на латиница“, каза новият държавен глава. Той добави, че много обществени организации и компании вече използват латиницата. Според президента преходът към латинската азбука ще се извършва на етапи, в съответствие с установен график. През февруари миналата година тогавашният президент Нурсултан Назарбаев одобри новата казахска азбука, базирана на латинската азбука. Тя има 32 букви и няма апострофи. Властите на Казахстан планират да завършат превода на държавния език на латиница до 2025 г.", "date": "2019.04.03", "title": "Казахстан преминава към писане на латиница"}
{"url": "https://standartnews.com/regionalni/startirakha-ptni-remonti-v-krdzhali-388720.html", "text": "Стартира преасфалтиране на една от най–натоварените улици в Кърджали, която е част от републиканската пътна мрежа. За отсечката от  2,1 км са отпуснати близо 700 000 лв. от бюджета на Агенция \"Пътна инфраструктура\". Очаква се планираните дейности да приключат до края на месец май. През 2019 г.е предвидена също рехабилитация на част от републикански път Кърджали-Мост–Манастир, която включва още един важен участък в рамките на областния град.За ремонта на целия път ще бъдат вложени около 18 млн. лв., посочи областният управител на Кърджали Никола Чанев.  ", "date": "2019.04.03", "title": "Стартираха пътни ремонти в Кърджали"}
{"url": "https://standartnews.com/regionalni/bremenskite-muzikanti-na-blagoevgradska-stsena-388721.html", "text": "На 5 април от 18 часа в бившия Младежки дом общинският куклен театър в Благоевград ще представи премиерата на \"Бременските музиканти\" по приказката на Братя Грим. Драматизацията и режисурата са дело на Яна Борисова, сценографията е на Виктория Андрекова, музиката на Милен Кукошаров, а хореографията е дело на Аладин Алиибрахим. Ролите се изпълняват от актьорите Десислава Чардаклиева, Ирина Шумелова, Наталия Петкова, Мустафа Масърлиев, Виктор Кападжиев, гост-актьорите Иван Тодоров, Анастас Жайгаров. Специално участие в постановката има и Станимир Гъмов - глас.", "date": "2019.04.03", "title": "\"Бременските музиканти\" на благоевградска сцена"}
{"url": "https://standartnews.com/svyat/tereza-mey-shche-iska-novo-otlagane-na-brekzit-388696.html", "text": "Тереза Мей обяви снощи, че ще моли Европейския съюз за ново продължаване на преговорния период за Брекзит и ще започне междупартийни преговори с лидера на лейбъристката опозиция Джереми Корбин в опит да бъде преодоляна безизходицата в Парламента, предадоха Ройтерс и Асошиейтед прес. \"Нуждаем се от ново продължение на (процедурата по) член 50, което да бъде възможно най-кратко и което да приключи тогава, когато успеем да приемем споразумение (за Брекзит в Парламента)\", каза британската министър-председателка в телевизионно изявление, излъчено пряко от офиса и на Даунинг стрийт след неколкочасово заседание на правителството по-рано днес. \"Днес предприемам действия по преодоляване на безизходицата. Предлагам на лидера на опозицията да седнем и да се опитаме да стигнем до общо съгласие по план, който да гарантира, че ще напуснем Европейския съюз, и то със споразумение\", подчерта тя. Изявлението на премиера дойде на фона на растящото безпокойство, че страната ще напусне ЕС на 12 април без споразумение. Това е крайният срок, посочен от 27-те страни членки на ЕС, до който Обединеното кралство трябва или да напусне съюза, или да предложи нов план. Лидерите на Европейския съюз трябва да проявят търпение към Великобритания, която се бори да събере мнозинство в подкрепа на споразумение за излизане от ЕС, заяви председателят на Европейския съвет Доналд Туск, цитиран от Ройтерс. Той написа това в Туитър в отговор на телевизионното изявление на Тереза Мей. \"Макар че и след днешния ден ние не знаем какъв ще бъде крайният резултат, нека да бъдем търпеливи\", написа Туск, реагирайки веднага на изявлението на Мей.", "date": "2019.04.03", "title": "Тереза Мей ще иска ново отлагане на Брекзит"}
{"url": "https://www.standartnews.com/sport/vilyareal-i-barsa-napravikha-lud-mach-s-8-gola-388693.html", "text": "Виляреал за малко да сътвори чудото в Ла Лига и да победи вкъщи Барселона от 0:2. 17-ият в испанското първенство губеше с 0:2 до 16-ата минута. Филипе Коутиньо (12) и Малком (16) изведоха каталунците напред в резултата. Самуел Чикуезе върна един гол за домакините в 23-ата минута. Екамби изравни в 50-ата, а Ибора изведе Виляреал напред в 60-ата. Карлос Бака се разписа за 4:2 след перфектна контраатака в 80-ата минута. Алваро Гонзалес от домакините бе изгонен в 86-ата за втори жълт картон. Лео Меси вкара от фаул в 90-ата за 4:3. В опит да запише първа победа над Барса от 11 години домакините се прибраха да бранят резултата и бяха наказани. Секунди преди края Луис Суерес се разписа с шут от 20 метра за крайното 4:4. Голямото дерби на следващия кръг е Барса - Атлетико Мадрид, като преднината между двата тима е 8 точки. ", "date": "2019.04.03", "title": "Виляреал и Барса направиха луд мач с 8 гола"}
{"url": "https://standartnews.com/biznes/petkova-dnes-e-dobr-den-za-blgarskata-energetika-388748.html", "text": "Днес е добър ден за българската енергетика. Така министърът на енергетиката Теменужка Петкова коментира успешно финализираната от „Булгартрансгаз“ обществена поръчка за избор на изпълнител за разширение на газопреносната инфраструктура до българо-сръбската граница, съобщава БГНЕС. Вече стана ясно, че италиано-саудитският консорциум „Аркад“ ще строи газовата връзка със Сърбия, която фактически ще бъде част от продължението на газопровода „Турски поток“ на българска земя. Министър Петкова бе изслушана в парламента, където даде информация на народните представители за развитието на концепцията за изграждане на газоразпределителния център „Балкан”. Тя припомни, че концепцията включва два основни елемента – изграждането на липсващата инфраструктура и изграждане на борса за търговия с природен газ. „Това са двете задължителни условия, за да можем да говорим за либерализиран пазар и сигурност на доставките. Когато имаме възможност да доставяме от различни източници, по различни маршрути, то тогава ще имаме съответно и ликвидна борса, която да осигури конкурентни цени на българските потребители и бизнес“, каза енергийният министър. Сроковете за това са свързани с развитието на всеки един от отделните проекти. „На първо място трябва да отбележим развитието на разширяването на газопреносната инфраструктура на територията на България, от турско-българската граница до българо-сръбска граница. Във връзка с реализацията на този проект беше направена и актуализация на енергийната стратегия на България“, отбеляза Петкова. Тя коментира и интерконектора Гърция-България, който също върви към своята решаваща фаза. Избран е инженер-консултант на проекта, а през месец април предстои да бъде избран и доставчикът на тръби, а през месец май – строителят. В началото на юни пък трябва да бъде даден старт на строителството, което се очаква да завърши през 2020 година. ", "date": "2019.04.03", "title": "Петкова: Днес е добър ден за енергетиката ни"}
{"url": "https://standartnews.com/regionalni/zenon-skrashchava-300-dushi-v-trgovishche-388724.html", "text": " Българо-турската фирмата за производство на кабели за автомобили \"Зенон\" в Търговище прекратява дейността, потвърдиха от общината. Близо 300 души остават без работа в един район, в който и без това нивото на безработицат е високо Съкратените ще бъдат на трудовата борса от 8 април. Ръководството на фирмата обаче  не е уведомило навреме за намерението да направи масови съкращения заради закриването на производството и ще бъде санкционирано, информираха от Инспекцията по труда. \r\n Директорът на Бюрото по труда в Търговище Недялко Владимиров увери, че се прави всичко възможно съкратенитте да бъдат подпомогнати. Създадени са били съвместни екипи с работодателите и с представители на общината и синдикатите. Ежедневно се изпращала информация за свободните работни места. Ако някой от съкратените работници пожелаел да заеме някое от предложените работни места щял да бъде регистриран като „заето лице търсещо работа“ и да бъде устроен. \r\n ", "date": "2019.04.03", "title": "\"Зенон\" съкращава 300 души в Търговище"}
{"url": "https://standartnews.com/regionalni/chist-i-zelen-blagoevgrad-ot-nas-zavisi-388722.html", "text": "Търговската верига „Mr. Bricolage“ подкрепи кампанията „Чист и зелен Благоевград! От нас зависи!“. В знак на солидарност към идеята, инициирана от кмета на Благоевград д-р Атанас Камбитов, „Mr. Bricolage“ осигурява помощни материали за почистване като метли, чували, ръкавици, разсад и градински инструменти. Те ще се раздават в петте определени пункта, за които Община Благоевград и Еко Партнърс също са осигурили материали. Шатрите ще бъдат: в кв. „Еленово“ пред Спортен комплекс „Пирин“, в кв. „Струмско“ срещу магазин „Стоми“, в кв. „Грамада“ пред бившето „Аско Деница“. Шатрата за кв. „Освобождение“ и кв. „Запад“  ще бъде в двора на бившия  механотехникум. На площад „Македония“ също ще има шатра за раздаване на материали.      Събраните отпадъци следва да бъдат изнесени до най-близките съдове за смесен битов отпадък, а разделно събраните отпадъци - до съдовете за разделно събиране. \r\nНачалото на кампанията е на 6 април в 10.30 часа на площад Македония. Половин час преди това музикантите от „Престо“ ще зарадват благоевградчани с рок, много настроение и енергия. Почистването ще продължи и на 7, 13 и 14 април.", "date": "2019.04.03", "title": "Чист и зелен Благоевград! От нас зависи"}
{"url": "https://standartnews.com/svyat/ep-utre-priema-paketa-mobilnost-388746.html", "text": "Пакет \"Мобилност\" няма да бъде отлаган повече. Това стана ясно, след като Европейският парламент прие дневния си ред за утрешната сесия. Гласуването днес мина с 219 гласа \"за\" отлагането и 267 \"против\". Европейският парламент насрочи за четвъртък в 12.00 ч. българско време гласуването на над 1000 предложения за допълнения към внесените законопроекти за промяна на правилата за дейността на превозвачите. Депутатите не приеха предложението на българските си колеги гласуването да бъде отложено. Председателят на ЕП Антонио Таяни уточни, че ще бъдат обединявани текстове със сходно значение, за да се съкрати времето за гласуване. Парламентарната транспортна комисия гласува вчера в продължение на пет часа над 1300 предложения за промени. Против днешното решение се изказа евродепутатът от ГЕРБ/ЕНП Андрей Новаков. \"Това е петият пореден опит законопроектите да се върнат в дневния ред\", отбеляза той. По неговите думи това е първият подобен случай в историята на ЕП. \"Нито стъпка не бе предприета за постигането на компромис\", добави Новаков. Евродепутатът от групата на социалистите Исмаил Ертуг, автор на един от трите законопроекта, призова ЕП да гласува, защото това се очаква от превозвачите. \"Напълно излишно е да отлагаме\", добави той.", "date": "2019.04.03", "title": "ЕП утре приема пакета \"Мобилност\""}
{"url": "https://standartnews.com/sport/sportt-po-tv-za-3-april-388702.html", "text": "18,30 Футбол, Купа на България: Лудогорец - ЦСКА (пряко) 21,45 Футбол, Англия, Висша лига: Челси - Брайтън (пряко) 19,30 Футбол, Купа на Германия: Байерн - Хайденхайм (пряко) 21,45 Футбол, Англия, Висша лига: Тотнъм - Кристъл Палас (пряко) 21,45 Футбол, Англия, Висша лига: Ман Сити - Кардиф (пряко) 22,00 Футбол, Купа на Франция, полуфинал: ПСЖ - Нант (пряко) 19,30 Футбол, Купа на Турция: Първи полуфинален мач (пряко) 22,00 Футбол, Италия, Серия А: Дженоа - Интер (пряко) 20,00 Футбол, Италия, Серия А: Емполи - Наполи; 22,00 Рома - Фиорентина (пряко) 03,30 Футбол, Копа Судамерикана: Индепендиенте - Бинасионал (пряко) 20,30 Футбол, Испания, Ла Лига: Атлетик Б - Леванте; 22,30 Валенсия - Реал Мадрид (пряко) 01,15 Футбол: Копа Либертадорес: Интернасионал - Ривър Плейт; 03,30 Фламенго - Пенярол (пряко) 21,15 \"Спорт в обектива\" 21,00 УЕФА Шампионска лига - магазинно предаване 08,55 Снукър: Открито първенство на Пекин, трети ден (пряко) 15,30 Колоездене: Малка обиколка на Фландрия (пряко) 14,25 Снукър: Открито първенство на Пекин, трети ден (пряко)", "date": "2019.04.03", "title": "Спортът по тв за 3 април"}
{"url": "https://standartnews.com/sport/vilyareal-i-barsa-napravikha-lud-mach-s-8-gola-388693.html", "text": "Виляреал за малко да сътвори чудото в Ла Лига и да победи вкъщи Барселона от 0:2. 17-ият в испанското първенство губеше с 0:2 до 16-ата минута. Филипе Коутиньо (12) и Малком (16) изведоха каталунците напред в резултата. Самуел Чикуезе върна един гол за домакините в 23-ата минута. Екамби изравни в 50-ата, а Ибора изведе Виляреал напред в 60-ата. Карлос Бака се разписа за 4:2 след перфектна контраатака в 80-ата минута. Алваро Гонзалес от домакините бе изгонен в 86-ата за втори жълт картон. Лео Меси вкара от фаул в 90-ата за 4:3. В опит да запише първа победа над Барса от 11 години домакините се прибраха да бранят резултата и бяха наказани. Секунди преди края Луис Суерес се разписа с шут от 20 метра за крайното 4:4. Голямото дерби на следващия кръг е Барса - Атлетико Мадрид, като преднината между двата тима е 8 точки. ", "date": "2019.04.03", "title": "Виляреал и Барса направиха луд мач с 8 гола"}
{"url": "https://standartnews.com/sport/simeon-shcherev-poe-rusiya-388729.html", "text": "За първи път в историята български треньор оглави национален отбор на Русия в олимпийски спорт! Това стана факт, след като легендарният Симеон Щерев стана треньор на женския национален тим на страната по борба, пише в-к \"Меридиан Мач\". Щерев се е договорил с руската федерация преди няколко дни и ще води жените до олимпиадата в Токио 2020. Така Симо Щерев може да се похвали с още едно невероятно постижения - бил е треньор на най-многолюдната страна в света /Китай/ и тази, която най-голяма по територията /Русия/. Допреди няколко месеца той бе начело на женския тим на Китай.", "date": "2019.04.03", "title": "Симеон Щерев пое Русия"}
{"url": "https://standartnews.com/sport/taekuondisti-ot-blagoevgrad-na-evropeyskoto-prvenstvo-v-rimini-388741.html", "text": "16 спортисти от таекуон-до „Фолкън“ ще представят Благоевград на Европейското първенство в Римини, Италия. Състезателите са част от Националния отбор на България. Първенството за деца, юноши, девойки, мъже и жени, ще продължи до 7 април. \r\nВ делегацията е и вицепрезидентът на световната федерация по Таекуон-До ITF, вицепрезидент на европейската федерация по Таекуон-До ITF и председател на УС на БФТ ITF Марио Богданов. \r\nТреньори на участниците са корейският майстор по бойни спортове Ким Унг Чол, Тодор Козладеров, Николай Кехайов, Иво Иванов. \r\nПреди Европейското състезание, Националният отбор проведе подготвителен лагер в парк „Македония“, при отличи условия. \r\nОбщина Благоевград пожелава успех на българските състезатели!    ", "date": "2019.04.03", "title": "Таекуондисти от Благоевград на Европейското първенство в Римини"}
{"url": "https://www.standartnews.com/sport/simeon-shcherev-poe-rusiya-388729.html", "text": "За първи път в историята български треньор оглави национален отбор на Русия в олимпийски спорт! Това стана факт, след като легендарният Симеон Щерев стана треньор на женския национален тим на страната по борба, пише в-к \"Меридиан Мач\". Щерев се е договорил с руската федерация преди няколко дни и ще води жените до олимпиадата в Токио 2020. Така Симо Щерев може да се похвали с още едно невероятно постижения - бил е треньор на най-многолюдната страна в света /Китай/ и тази, която най-голяма по територията /Русия/. Допреди няколко месеца той бе начело на женския тим на Китай.", "date": "2019.04.03", "title": "Симеон Щерев пое Русия"}
{"url": "https://www.standartnews.com/sport/taekuondisti-ot-blagoevgrad-na-evropeyskoto-prvenstvo-v-rimini-388741.html", "text": "16 спортисти от таекуон-до „Фолкън“ ще представят Благоевград на Европейското първенство в Римини, Италия. Състезателите са част от Националния отбор на България. Първенството за деца, юноши, девойки, мъже и жени, ще продължи до 7 април. \r\nВ делегацията е и вицепрезидентът на световната федерация по Таекуон-До ITF, вицепрезидент на европейската федерация по Таекуон-До ITF и председател на УС на БФТ ITF Марио Богданов. \r\nТреньори на участниците са корейският майстор по бойни спортове Ким Унг Чол, Тодор Козладеров, Николай Кехайов, Иво Иванов. \r\nПреди Европейското състезание, Националният отбор проведе подготвителен лагер в парк „Македония“, при отличи условия. \r\nОбщина Благоевград пожелава успех на българските състезатели!    ", "date": "2019.04.03", "title": "Таекуондисти от Благоевград на Европейското първенство в Римини"}
{"url": "https://www.standartnews.com/sport/draganov-sviri-vtoriya-sblsk-ludogorets-tsska-388743.html", "text": "Второ голямо дерби в рамките на по-малко от месец беше поверено на младия арбитър Драгомир Драганов. След като в началото на март ръководи битката между Левски и Лудогорец на \"Герена\", сега Съдийската комисия му даде и битката на шампионите с ЦСКА в Разград.  Владимир Вълков, който беше главен съдия на дербито Левски - ЦСКА в края на февруари, сега отново има наряд на тежък мач на \"сините\". Той ще свири битката им във Варна с Черно море. Третата битка от Топ 6 между Ботев и Берое е поверена на Ивайло Стоянов.  \r\nГС: Волен Валентинов Чинков АС1: Петър Николов Джугански АС2: Петър Велизаров Митрев \r\n4-ТИ: Никола Павлов Петров  \r\nСН: Ахмед Яшар Ахмед  \r\nГС: Георги Юлиянов Иванов АС1: Димитър Божидаров Стоилов АС2: Георги Любомиров Минев \r\n4-ТИ: Станимир Лозанов Тренчев  \r\nСН: Мартин Живков Богдев  \r\nГС: Драгомир Димитров Драганов АС1: Диян Христов Вълков АС2: Красимир Атанасов Атанасов \r\n4-ТИ: Георги Димитров Давидов  \r\nСН: Георги Василев Йорданов  \r\nГС: Радослав Петров Гидженов АС1: Николай Неделчев Чакъров АС2: Румен Емилов Иванов \r\n4-ТИ: Димо Стоянов Димов  \r\nСН: Йордан Костадинов Иванов  \r\nГС: Владимир Вълков Вълков АС1: Мартин Веселинов Маргаритов АС2: Йордан Петров Петров \r\n4-ТИ: Валентин Станчев Железов  \r\nСН: Димитър Панайотов Костов  \r\nГС: Ивайло Иванов Стоянов АС1: Мирослав Максимов Иванов АС2: Павлин Цветанов Михайлов \r\n4-ТИ: Николай Йорданов Колев  \r\nСН: Валери Николов Цветков  \r\nГС: Станислав Георгиев Тодоров АС1: Александър Ангелов Атанасов АС2: Христо Пламенов Хаджийски \r\n4-ТИ: Красимир Маргаритов Кръстев  \r\nСН: Георги Генов Нарлев ", "date": "2019.04.03", "title": "Драганов свири втория сблъсък Лудогорец - ЦСКА"}
{"url": "https://standartnews.com/sport/pele-e-priet-v-parizhka-bolnitsa-388754.html", "text": "Бразилската легенда - Пеле, е бил хоспитализиран в болница в Париж след визита на рекламно събитие във вторник вечер. Не него участие е взел и младата звезда на ПСЖ Килиан Мбапе. Малко след това, по време на престоя си в местен хотел, 78-годишният Пеле е получил мускулни гърчове и треска, предизвикани от тетанусна атака, съобщава \"RMC Sport\". Следва незабавно откарване в болница.Според близки на Пеле хоспитализацията е била превантивна мярка и животът на бразилеца не е бил в опасност. ", "date": "2019.04.03", "title": "Пеле е приет в парижка болница"}
{"url": "https://standartnews.com/sport/topalov-s-remi-sreshchu-svetovniya-shampion-388742.html", "text": "Гросмайстор Веселин Топалов направи реми със световния шампион Магнус Карлсен (Норвегия) в четвъртия кръг на турнира от XXI категория \"Шамкир Чес\" 2019, който се провежда в азербайджанския град Шамкир. Българинът, който бе с белите фигури, влезе във вариант със серия от размени, който бързо остави двамата гросмайстори с по един топ и няколко пешки. Това бе достатъчно, за да бъде фиксирано и ремито след 36 хода игра. След изиграването на четири кръга Топалов има две точки, постигнати от четири последователни ремита, а Карлсен е водач в класирането с три точки след две победи и две равенства. В петия кръг в четвъртък Топалов ще играе с черните фигури с руснака Александър Гришчук, който направи реми със сънародника си Сергей Карякин. До момента Гришчук има 1,5 точки. Шестото издание на турнира \"Шамкир Чес\" продължава до 9 април, а наградният фонд е 100 000 евро, като победителят ще вземе 30 000.", "date": "2019.04.03", "title": "Топалов с реми срещу световния шампион"}
{"url": "https://www.standartnews.com/sport/neymar-se-zavrshcha-v-igra-388744.html", "text": "Бразилската звезда Неймар най-после се възстанови от тежката травма, която получи преди два месеца и половина. Той вече се присъедини към Пари Сен Жермен и от сряда се очаква да започне пълноценни тренировки с отбора.  Той получи счупване на костица в стъпалото и претърпя операция, заради която беше в лазарета в този период, а част от възстановяването му мина в родината му. След това мина специален курс на терапия с физиотерапевтите на отбора, преди вече да получи зелена светлина да тренира с останалите играчи.  Преди да се появи на заниманието, бразилецът все пак ще мине едни последни тестове, но те са просто контролни. Очаква се да се появи на терена след около 15 дни, когато навакса напълно изоставането във физически план спрямо останалите.  Неймар се контузи на 23 януари срещу Страсбург в мач от турнира за Купата на Франция. До края на сезона за парижани остават още 9 мача в Лига 1, както и евентуално два за Купата, като до включването в игра на голямата си звезда всякаква интрига за остатъка от сезона им може да е приключила. ", "date": "2019.04.03", "title": "Неймар се завръща в игра"}
{"url": "https://www.standartnews.com/sport/levski-osvobodi-trima-388749.html", "text": "Трима от основните футболисти на Левски са извадени от отбора, информира Дарик радио. Жерсон Кабрал, Давид Яблонски и Милош Цветкович повече няма да играят за „сините”. От Левски потвърдиха новината чрез съобщение в официалния сайт на клуба. От него става ясно, че тримата няма да играят повече за отбора. \"Договорите на тримата изтичат в края на сезона и бе взето решение, че няма да се разчита на тях в оставащите мачове от плейофите на Първа лига. Клубът изказва своята благодарност на Давид Яблонски, Жерсон Кабрал и Милош Цветкович за всеотдайната игра със синята фланелка\", пише в съобщението на \"сините\".", "date": "2019.04.03", "title": "Левски освободи трима"}
{"url": "https://www.standartnews.com/sport/topalov-s-remi-sreshchu-svetovniya-shampion-388742.html", "text": "Гросмайстор Веселин Топалов направи реми със световния шампион Магнус Карлсен (Норвегия) в четвъртия кръг на турнира от XXI категория \"Шамкир Чес\" 2019, който се провежда в азербайджанския град Шамкир. Българинът, който бе с белите фигури, влезе във вариант със серия от размени, който бързо остави двамата гросмайстори с по един топ и няколко пешки. Това бе достатъчно, за да бъде фиксирано и ремито след 36 хода игра. След изиграването на четири кръга Топалов има две точки, постигнати от четири последователни ремита, а Карлсен е водач в класирането с три точки след две победи и две равенства. В петия кръг в четвъртък Топалов ще играе с черните фигури с руснака Александър Гришчук, който направи реми със сънародника си Сергей Карякин. До момента Гришчук има 1,5 точки. Шестото издание на турнира \"Шамкир Чес\" продължава до 9 април, а наградният фонд е 100 000 евро, като победителят ще вземе 30 000.", "date": "2019.04.03", "title": "Топалов с реми срещу световния шампион"}
{"url": "https://www.standartnews.com/sport/kobrata-se-izpravya-sreshchu-dinamita-388750.html", "text": "Един от многообещаващите младоци на професионалния ринг ще бъде съперник в спаринг на Кубрат Пулев в следвашите дни.Става дума за 21-годишният англичанин Даниел Дюбоа, който вече има 10 мача на профи ринга. В тях той има 10 победи, а 9 от тях идват с нокаут. Неслучайно вниманието към него става все по-сериозно, а \"Динамита\" има договор с Франк Уорън, един от големите боксови промоутъри. Треньорът на Дюбоа Мартин Боуърс разкри за предстоящите спаринги с Пулев и изрази задоволство, тъй като те ще подготвят по най-добрия начин Дюбоа за предстоящия му сблъсък с Ричард Ларти на \"Уембли\" на 27 април. Не е ясно къде ще се проведат спарингите като Боуърс разкри единствено, че заминават на подготовка в Украйна.", "date": "2019.04.03", "title": "Кобрата се изправя срещу Динамита"}
{"url": "https://www.standartnews.com/sport/pele-e-priet-v-parizhka-bolnitsa-388754.html", "text": "Бразилската легенда - Пеле, е бил хоспитализиран в болница в Париж след визита на рекламно събитие във вторник вечер. Не него участие е взел и младата звезда на ПСЖ Килиан Мбапе. Малко след това, по време на престоя си в местен хотел, 78-годишният Пеле е получил мускулни гърчове и треска, предизвикани от тетанусна атака, съобщава \"RMC Sport\". Следва незабавно откарване в болница.Според близки на Пеле хоспитализацията е била превантивна мярка и животът на бразилеца не е бил в опасност. ", "date": "2019.04.03", "title": "Пеле е приет в парижка болница"}
{"url": "https://standartnews.com/biznes/chasti-ot-vmz-sopot-sa-odobreni-za-privatizatsiya-388711.html", "text": "Депутатите в Народното събрание одобриха предложението на Министерския съвет за продажба на три обособени части от \"Вазовските машиностроителни заводи\" в Сопот. От \"Обединени патриоти\" се възпротивиха на решението и призоваха за явен търг на частите от имуществото на завода. Единият от имотите е земеделска земя с близо 7 декара в село Калояново, Пловдивско, като към нея има осем сгради с обща площ от близо 2 хил. квадратни метра. Той се използва като производствен и складов обект. В списъка е и почивна база \"Чевира\" в землището на село Старосел. Към нея има столова и едноетажна сграда с разгърната застроена площ от 1215 квадратни метра. За продан отива и незавършен триетажен хотел с площ 556 квадратни метра. Според вносителя целта на предложения проект за решение е да се приватизират обособени части от ВМЗ - Сопот поради отпаднала необходимост от тях за реализиране на производствената и търговската дейност на дружеството. Същите не се използват и са необходими допълнителни разходи за тяхната поддръжка. Димитър Александров от ГЕРБ подкрепи министерското решение: \"Първото, което се случва е, че се освобождава един финансов ресурс, който е на разположението на държавата. Освен това най-вероятно са плащани някакви данъци и такси, които допълнително утежняват работата на самото предприятие\". Йордан Апостолов от \"Обединени патриоти\" възрази на начина, по който се пускат в продажба имотите: \"Хайде тази процедура да пробваме да я пуснем на явен търг, защото този мач в момента е свирен и няма смисъл тук, от трибуната, да ни убеждавате колко била важна приватизацията на терени с отпаднала необходимост в Старосел, където има докарана минерална вода от 3 километра и половина\". След приетото днес решение процедурата за продажбата на имотите ще бъде реализирана от Агенцията по приватизация и следприватизационен контрол по реда на закона. От КРИБ и КНСБ подкрепят решението и го оценяват като полезно за българската икономика. БТПП пък смята, че представените документи не са достатъчни, за да се направи преценка за целесъобразността на акта, информира в доклада си по проекта икономическата парламентарна комисия.", "date": "2019.04.03", "title": "Части от ВМЗ-Сопот са одобрени за приватизация"}
{"url": "https://standartnews.com/biznes/arkad-shche-stroi-razshirenieto-na-turski-potok-u-nas-388717.html", "text": "„Консорциум Аркад“ спечели обществената поръчка за изграждане и въвеждане в експлоатация на разширението на газопреносната инфраструктура на „Турски поток” до българо-сръбската граница. Информацията съобщават от „Булгартрансгаз“ ЕАД. В конкурса участваха три фирми. „Industries Fovallalkozo Zrt и Industries-KVV Kivitelezo” отпадна на първия етап, а „ДЗЗД Консорциум - Газово развитие и разширение в България ГРРБ” на втория. „Консорциум Аркад“ е предложил икономически най-изгодната оферта по предварително обявения критерий за възлагане „оптимално съотношение качество/цена“ . Избраният консорциум е обединение от чуждестранни компании, като негови членове са: „Аркад Ей Би Би С.п.А”. – Италия и „Аркад Енджиниъринг енд Констракшънс Къмпъни” – Саудитска Арабия.", "date": "2019.04.03", "title": "Аркад ще строи разширението на Турски поток у нас"}
{"url": "https://standartnews.com/biznes/oshche-4-vik-druzhestva-podadokha-vodni-proekti-po-opos-2014-2020-388736.html", "text": "Още четири ВиК дружества подадоха предсрочно проектни предложения за финансиране по процедура № BG161M1OP002-1.016 „Изграждане на ВиК инфраструктура“ по приоритетна ос 1 на Оперативна програма „Околна среда 2014-2020 г.“ (ОПОС). Проектите ще се реализират на обособените територии на ВиК операторите в Ямбол, Силистра, Враца и Перник. Първият проект по процедурата беше подаден от „ВиК“ ООД – гр.Русе в средата на месец февруари. Общата стойност на допустимите разходи, включени в новите четири предложения, възлиза на 223 506 726,59 лв. В резултат на инвестициите агломерациите ще бъдат приведени в съответствие с изискванията на Директива 91/271/ЕИО за пречистване на градските отпадъчни води. Очаква се физическите загуби на вода за питейно-битови нужди да бъдат намалени, а процентът на събирани и отвеждани отпадъчни води за пречистване да се покачи. Стойността на допустимите разходи по проектното предложение на   е 25 843 231,19 лв. С тези средства ще бъдат реконструирани 15,989 км главни и второстепенни клонове на вътрешна водоснабдителна мрежа и реконструирани и подменени 17,685 км довеждащи (магистрални) водопроводи. Те обслужват общо 79 948 постоянни жители на Ямбол и Елхово. Очаква се физическите загуби на вода да бъдат намалени от 66% на 54% средно за двете агломерации, включени в проекта. Ще бъде реконструирана и 7,203 км канализационна мрежа. След изпълнението на проекта още 10 019 жители ще бъдат свързани към канализационната мрежа, и съответно към пречиствателната станция за отпадъчни води (ПСОВ). Процентът на събирани и отвеждани отпадъчни води за пречистване към ПСОВ Ямбол ще се покачи до 99,43%, а към ПСОВ Елхово - до 99,73%. Общата стойност на допустимите разходи по проектното предложение на   възлиза на 67 227 973,40 лв.  След приключване на дейностите по проекта се очаква 45 531 жители да се възползват от 46,41 км реконструирана водоснабдителна мрежа и 8,78 км реконструирани и подменени довеждащи водопроводи. Физическите загуби на вода в града ще бъдат намалени от 58% на 45%. Предвидена е реконструкция и модернизация на хлораторни инсталации и подмяна на агрегати в помпени станции, както и модернизация на тръбните системи, електрооборудването и помощни сгради на кладенците на гр. Тутракан. Проектът предвижда присъединяване на 3 276 жители на с. Айдемир и с. Калипетрово към 41,5 км новоизградена канализационна мрежа. Други 3,43 км от съществуващата мрежа ще бъдат реконструирани. В резултат на това се очаква процентът на събирани и отвеждани отпадъчни води за пречистване към ПСОВ-Силистра да се покачи от 91% на 98.6 %. Проектното предложение на  е с обща стойност на допустимите разходи в размер от 43 228 644 лв. Инвестициите предвиждат в обособената територия, обслужвана от оператора, да бъдат реконструирани и доизградени главни и второстепенни клонове на водоснабдителната мрежа с дължина 53.993 км. Ще бъдат реконструирани и 0.785 км довеждащ водопровод. В резултат се очаква  загубите на вода да бъдат намалени с 9 445 123,11 м³/год., както и да се намалят техническите загуби в разпределителната мрежа с 3 701 481 м³/год. за агломерациите Враца, Мездра, Козлодуй и Бяла Слатина, които са включени в проекта. Предложението включва също доизграждане на 25 км канализационна мрежа и рехабилитация на 0,970 км от съществуващата мрежа. В резултат от това се предвижда повишаване нивото на присъединеност, намаляване количеството инфилтрирани и ексфилтрирани отпадъчни води на входа на ПСОВ, както и намаляване замърсяванията в следствие на нерегламентирани зауствания в реки и дерета на непречистени отпадъчни води.  По отношение на пречистването на отпадъчни води се предвижда изграждане на навес върху два броя изсушителни полета за временно съхраняване на обезводнената утайка на ПСОВ Враца и изграждане на площадка за временно съхранение на кек на ПСОВ Козлодуй. В резултат на инвестицията се очаква предотвратяване на затрудненията при експлоатацията на двете пречиствателни станции и предотвратяване нарушаване изискванията на Директива 91/271/ЕИО. Допустимите разходи в проектното предложение на   са на обща стойност 87 206 878 лв. В резултат от вложените средства се очаква 88 299 жители да се възползват от 23,68 км реконструирана и 3,08 км нова водоснабдителна мрежа. Предвижда се загубите на вода в агломерации Перник и Радомир да намалеят с общо 2 775 914 м3 годишно. Ще бъде извършена рехабилитация на 8,065 км канализационна мрежа и ще се изградят 27,905 км нова. В резултат на инвестицията към канализационната мрежа през 2023 г. ще се присъединят още 8 009 жители от агломерации Перник и Радомир, а свързаността ще достигне съответно 99,4% и 99,6%. В резултат на проекта през 2023 г. от услугата „пречистване на отпадъчни води“ ще се възползват още 17 876 души от агломерации Перник и Радомир. Предвижда се изграждане на тласкател и нови помпени станции от Радомир към ПСОВ Батановци. Ще бъдат изградени и съоръжения за пречистване на азот и фосфор. Проектните предложения на четирите ВиК дружества са изготвени в рамките на договори за разработка на регионални прединвестиционни проучвания (РПИП), изпълнявани от Министерството на регионалното развитие и благоустройството, финансирани по ОПОС 2014-2020. Те бяха направени, за да се подпомогнат операторите при кандидатстването им по процедура „Изграждане на ВиК инфраструктура“ на оперативната програма. До 23.04.2019 г. още девет ВиК оператори, за които има изготвени РПИП, ще подадат проектни предложения по ОПОС 2014-2020. Това са: Бургас, Варна, Видин, Добрич, Кърджали, Пловдив, Сливен, Стара Загора и  Шумен.", "date": "2019.04.03", "title": "Още 4 ВиК дружества подадоха водни проекти по ОПОС 2014-2020"}
{"url": "https://standartnews.com/biznes/novo-ognishche-na-ptichi-grip-v-loveshko-388740.html", "text": "Ново огнище на птичи грип, този път във ферма за отглеждане на патици в село Йоглав, е открито в Ловешка област. Пробите за наличие на болестта са потвърдени при лабораторен анализ. Във фермата се отглеждат около 1300 патици, които трябва да бъдат умъртвени. Това е второто огнище на птичи грип в Ловешко. Наскоро такова беше открито в животновъден обект в село Лисец, където бяха унищожени 12 000 патици.  ", "date": "2019.04.03", "title": "Ново огнище на птичи грип в Ловешко"}
{"url": "https://www.standartnews.com/lifestyle/back-to-the-unity-sbira-pokoleniyata-otnovo-388714.html", "text": "Back to the Unity, може би, е единственото място където може да видиш тези артисти на една сцена. Ветераните X-TEAM и DJ SKILL, лудите глави FARS и ЛОГО5, класическия представител – ATILA…заедно с героите на новото време - ЖЛЪЧ, варненския апелативен стихотворец - ЯВКАТА ДЛГ, новата надежда - SECTA и още един куп заслужили артисти: \r\nDJ AKASHA // 5 O'CLOCK // KERANOV & JAY // Ф4 ( MISHMASH & PARKMAN ) // ROOF RHYMEZ // SPLITKID // ПРИМ x NERVE // F-ACT & vWHY // AREA'51 /SCAR, YO, EBMC,VENN/ // АБстакт // SHUMERY TRIBE // WLD AND GRAFFITY ARTIST, B-BOY BATTLE, TATTOO ART and many more! Атмосферата на тези събития е различна, жива, гореща, деведесетарска… Ако си фен на Хип Хоп-а и случайно си пропуснал Back to the Unity - не го прави повече!!! Това е мястото където всички са заедно – ЗА ЕДНО – ще видиш и чуеш любимите си изпълнители, ще намериш стотици сродни души, ще „плачеш от радост“ и ще бъдещ част от голямо UNITY, което продължава да е коректор на всичко случващо се на сцената от 2006г. до наши дни!!! За първи път в историята по време на събитието ще се проведе BREAKDANCE BATTLE – така и четирите елемента на HIP HOP CULTURE ще са заедно в една незаменима симбиоза! \r\nНа 5ти Април, две зали на MIXTAPE 5 ще се опитат да поберат всички желаещи да са част от най-обичаното събитие за БГ ХИП ХОП. Това както винаги се оказва трудна задача – местата в клуба са ограничени до 1000, а последните години винаги е SOLD OUT, така че ви съветваме да се сдобиете с билет навреме! Стартът на Back to the Unity е поставен преди почти 12 години в един изоставен завод в Борово, когато няколко групи и изпълнители се събират за първи път на \"доста аматьорски начала\", както те самите казват, и решават да организират първото по това време подобно мероприятие. С времето идеята се разраства и увлича още повече хора, а вече има култов статус сред младите. Целта му продължава да е по-скоро идеална, отколкото комерсиална и за това говорят цените на билетите, които са между 10 и 20 лева.  ", "date": "2019.04.03", "title": "Back to the Unity събира поколенията отново"}
{"url": "https://www.standartnews.com/sport/sportt-po-tv-za-3-april-388702.html", "text": "18,30 Футбол, Купа на България: Лудогорец - ЦСКА (пряко) 21,45 Футбол, Англия, Висша лига: Челси - Брайтън (пряко) 19,30 Футбол, Купа на Германия: Байерн - Хайденхайм (пряко) 21,45 Футбол, Англия, Висша лига: Тотнъм - Кристъл Палас (пряко) 21,45 Футбол, Англия, Висша лига: Ман Сити - Кардиф (пряко) 22,00 Футбол, Купа на Франция, полуфинал: ПСЖ - Нант (пряко) 19,30 Футбол, Купа на Турция: Първи полуфинален мач (пряко) 22,00 Футбол, Италия, Серия А: Дженоа - Интер (пряко) 20,00 Футбол, Италия, Серия А: Емполи - Наполи; 22,00 Рома - Фиорентина (пряко) 03,30 Футбол, Копа Судамерикана: Индепендиенте - Бинасионал (пряко) 20,30 Футбол, Испания, Ла Лига: Атлетик Б - Леванте; 22,30 Валенсия - Реал Мадрид (пряко) 01,15 Футбол: Копа Либертадорес: Интернасионал - Ривър Плейт; 03,30 Фламенго - Пенярол (пряко) 21,15 \"Спорт в обектива\" 21,00 УЕФА Шампионска лига - магазинно предаване 08,55 Снукър: Открито първенство на Пекин, трети ден (пряко) 15,30 Колоездене: Малка обиколка на Фландрия (пряко) 14,25 Снукър: Открито първенство на Пекин, трети ден (пряко)", "date": "2019.04.03", "title": "Спортът по тв за 3 април"}
{"url": "https://standartnews.com/biznes/zapechatvat-dve-benzinostantsii-v-krdzhali-388730.html", "text": "Две бензино-газстанции в Кърджали са били проверени в специализирана операция с участието на служители от Икономическа полиция, РСПБЗН-Кърджали, ТД „НАП“-Пловдив, агенция „Митници“, служители на Държавната агенция за метрологичен и технически надзор, съобщават от ОД на МВР Кърджали. В единия от обектите е било установено, че липсва информация до НАП за 5 броя доставки на горива, за което ще бъдат съставени 5 акта, като обектът подлежи и на запечатване. Служители на РСПБЗН констатирали липса на заземители и обозначителни табели за забрана за пушене и палене на огън на открито, за което ще бъде съставен акт. От служителите на Държавната агенция за метрологичен и технически надзор е изготвен протокол за задължителни предписания за използване на средства за измервания без знаци, за което ще бъде съставен и акт. Взети са проби от горивото и предстои изследването им. Във втория обект служители на ТД „НАП“-Пловдив са констатирали неподадена до тях информация за 23 броя доставки на горива, за което ще бъдат съставени 23 акта за регистриране и отчитане на продажбите в търговските обекти. Съставен е акт и за изтекли стикери на фискалното устройство, като обектът подлежи на запечатване, уточняват от полицията. Служители на РСПБЗН-Кърджали са установили липса на прахови пожарогасители и противопожарни одеала, като за нарушението ще бъде съставен акт. Експертите на Държавната агенция за метрологичен и технически надзор съставили протокол за задължителни предписания за използване на средства за измервания без знаци, предстои съставянето на акт, а обектът подлежи на запечатване. Иззети са проби от наличното гориво и предстои изследването им. Служители на агенция „Митници“ открили подземен резервоар с около 15 кубика гориво с липса на калибровка и нивомерна система, както и гориво, за което не са представени документи.  ", "date": "2019.04.03", "title": "Запечатват две бензиностанции в Кърджали"}
