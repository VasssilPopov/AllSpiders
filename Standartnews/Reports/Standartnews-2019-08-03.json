{"url": "https://standartnews.com/biznes/ivan-yonchev-e-noviyat-shef-na-nek-398497.html", "text": "Иван Йончев е новият шеф на НЕК. Това реши Съветът на директорите на \"Български Енергиен Холдинг\" ЕАД. Йончев влиза на мястото на Петър Илиев като член на Съвета на директорите и изпълнителен директор. Промените влизат в сила от деня на вписване на решенията в Търговския регистър към Агенцията по вписвания. Иван Йончев е заемал длъжностите изпълнителен директор, зам.изпълнителен директор, както и ръководител отдел \"Правен\" в \"Български Енергиен Холдинг\" ЕАД. От 2014 г. Иван Йончев е член на Съвета на директорите на \"АЕЦ Козлодуй\" ЕАД. На 17 декември 2018 г. ЕК обвини БЕХ в монопол. Европейската комисия наложи глоба на \"Български енергиен холдинг\" (БЕХ) в размер на над 77 милиона евро. На 1 март 2019 г. БЕХ обжалва решението на ЕК да наложи санкции на дружеството за монопол. В последните няколко месеца се създаде сериозно напрежение в сектор \"Енергетика\". Няколко пъти работодателите алармираха, че цената на електроенергията, договорена през борсов сегмент \"Пазар ден напред\" е манипулирана и отбелязва неимоверни скокове. Към 3 юли 2019 г. е най-високата в Европа. Председателят на АИКБ Васил Велев дори обвини, че има признаци на организирана престъпна група в енергетиката. Работодателите настояха за проверка на действията на НЕК от страна на прокуратурата и няколко пъти излизаха с писма до премиера, министъра на енергетиката и главния прокурор. Шефът на НЕК Петър Илиев отхвърли всички обвинения. В средата на юни той депозира оставката си в деловодството на \"Български Енергиен Холдинг\" ЕАД, но тя не беше приета. Преди две седмици министър Теменужка Петкова смени борда на директорите на БЕХ, чийто председател беше Петър Илиев. Освободен беше и изпълнителният директор на БЕХ Петьо Иванов, а на негово място бе назначен Жаклен Коен. \r\nОсвен това тя сезира КЕВР и КЗК да проверят има ли някакъв проблем на свободния пазар на електроенергия.", "date": "2019.08.02", "title": "Иван Йончев е новият шеф на НЕК"}
{"url": "https://www.standartnews.com/sport/khamiltn-nay-brz-v-ungariya-398484.html", "text": "Люис Хамилтън (Мерцедес) завъртя най-добра обиколка в първата свободна тренировка преди Гран при на Унгария от Формула 1. Петкратният световен шампион днес записа време 1:17.233 минути на \"Хунгароринг\" и стана най-бърз в обедната сесия. \r\nБританецът завърши най-много обиколки от всички - общо 41. Той бе с 0.165 секунди по-бърз от Макс Верстапен от Ред Бул, който спечели две от последните три състезания във Формула 1. Трети остана Себастиан Фетел, който бе само с хилядна по-бавен от холандеца. \r\n \r\nФетел показа завидна скорост в първия сектор, но загуби голяма част от преднината си в развитие на обиколката и най-вече в последния сектор. Той е съставен от завоите с по-ниска скорост на 4.381-километровото трасе. \r\n \r\nПървата тренировъчна сесия беше забавена за кратко от дъжд.", "date": "2019.08.02", "title": "Хамилтън най-бърз в Унгария"}
{"url": "https://www.standartnews.com/sport/zenit-kupi-brazilets-ot-barselona-398494.html", "text": "Зенит (Санкт Петербург) купи от Барселона бразилеца Малком. Контрактът е за 5 години, а \"каталунците\" ще получат 40 млн. евро. Има и бонус от още 5 млн. евро, ако 22-годишния Малком достигне определени резултати с клуба. Зенит изравнява рекорда си за трансфер. През 2012-а клубът купи Хълк за 40 млн. евро, а през 2016-а го продаде на китайския Шанхай Шенхуа за 56 млн. евро.", "date": "2019.08.02", "title": "Зенит купи бразилец от Барселона"}
{"url": "https://www.standartnews.com/sport/donski-na-dva-polufinala-v-gruziya-398459.html", "text": "Александър Донски се класира за полуфиналите на сингъл и по двойки на тенис турнира на червени кортове в Телави (Грузия) с награден фонд от 15 хиляди долара. Донски, поставен под номер 7 на сингъл, победи с 6-3, 7-5 Даниил Глинка от Естония за 87 минути игра. За място на финала Донски ще играе срещу Ченгиз Аксу от Турция. В турнира по двойки Донски и Максим Тихомиров, поставени под номер 1, победиха с 6-7(7), 7-6 (9), 10-5 руснаците Шалва Джанашия и Ян Сабанин. По-късно днес Донски и Тихомиров ще играят на полуфинал срещу Владислав Городински от Украйна и Александър Лиаоненка от Беларус.", "date": "2019.08.02", "title": "Донски на два полуфинала в Грузия"}
{"url": "https://standartnews.com/biznes/zatvaryat-pazara-za-zhivotni-v-kubrat-398480.html", "text": "Пазарът за животни в Кубрат да бъде затворен, за да се ограничи опасността от зараза с африканската чума по свинете. Това реши  областната епизоотична комисия в Разград, която заседава под ръководството на областния управител Гюнай Хюсмен. Болестта проникна в разградска област преди седмица, чрез диви прасета, открити мъртви в горите на ловното стопанство „Воден–Ири Хисар“. Там лесничеите откриха първо труповете на 10 покосени от болестта свине. До момента броят на мъртвите животни в резервата е скочил на 32, съобщи директорът на стопанството инж. Кирил Колев. Управата на резервата е алармирала  земеделското министрество с искане за спешно финансиране на ремонт на оградата. Пари обаче за тази охранителна мярка още не са отпуснати, стана ясно на заседанието на областната епизоотична комисия. Наложените от ветеринарните власти мерки за борба с чумата дават резултати в региона, отчете шефът на Областната дирекция за безопасност на храните доктор Илиян Драмалиев. Всички прасета, оглеждани в задните дворове на личните стопанства, за които е разпоредено унищожаване, са заклани. Хората приемат крайната мярка с разбиране и напрежение сред населението няма, смята доктор Драмалиев. Фермерите, които прибират реколтата си от полето, ще получат специални указания, какви мерки трябва да прилагат, за да спрат разпространението на чумата по свинете. Председателят на Сдружението на зърнопроизводителите в Разград Мариела Йорданова препоръча на колегите си задължително да складират тазгодишното зърно в сушилни, където при нужната температура то ще бъде обеззаразено от вируса на свинската чума. Това се налага, за да се гарантира биосигурността  на продукцията на целия земеделски отрасъл,  обясниха от браншовата организация на зърнарите.  ", "date": "2019.08.02", "title": "Затварят пазара за животни в Кубрат"}
{"url": "https://standartnews.com/svyat/yaponiya-izvrshi-dve-ekzekutsii-398443.html", "text": "В Япония бяха изпълнени смъртните присъди на двама осъдени, съобщи информационната агенция Киото. \r\n \r\nИмената на екзекутираните не бяха разкрити. Присъдите бяха изпълнена сутринта по нареждане на министъра на правосъдието Такаши Ямашита. \r\n \r\nПоследният път, когато смъртното наказание беше приложено в Япония беше миналия декември спрямо двама затворници, а още по-рано - през юли, когато бяха екзекутирани шестима бивши ръководители на сектата „Аум”. \r\n \r\nВ момента над сто души са със смъртна присъда в Япония. По правило смъртните присъди се изпълняват чрез обесване, но не веднага, а няколко години след влязлата в сила присъда. \r\n \r\nМеждународните правозащитни организации призовават Япония да отмени това наказание като нечовешко. Осъденият може да чака екзекуцията си с години, но узнава за изпълнението й едва сутринта, преди да бъде обесен. \r\n \r\nЯпонците отвръщат на критиките от чужбина, че за разлика от други страни, в Япония не разстрелват престъпници на местопрестъплението.", "date": "2019.08.02", "title": "Япония извърши две екзекуции"}
{"url": "https://www.standartnews.com/sport/arda-udari-vitosha-i-veche-e-vtori-v-klasiraneto-398503.html", "text": "Новакът в efbet Лига Арда продължи да пиши историята, като победи в Бистрица Витоша с 3:1. Вратарски грешки помогнаха съществено за успеха на тимът от Кърджали. Головете за победителите вкараха Радослав Василев (5), Иван Коконов (59 дузпа) и Румен Гьонов (69 автогол). Почетният гол за Витоша бе на Георги Купенов (23). Домакините завършиха мача с 10 души след като червен картон в 88-ата получи Александър Христев. С втората си поредна победа в елита и два равни мача Арда вече има 8 т и се изкачи до второто място, като е само на точка от лидера Лудогорец.", "date": "2019.08.02", "title": "Арда удари Витоша и вече е втори в класирането"}
{"url": "https://standartnews.com/biznes/folksvagen-potvrdi-oshche-sme-v-nadprevarata-za-zavoda-398471.html", "text": "Играта на нерви къде ще е новият завод на гиганта \"Фолксваген\" (Volkswagen) - в България или в Турция, все още потвърждава. Концернът да е взел своето окончателно решение, съобщи премиерът на Долна Саксония Щефан Вайл, член на Надзорния съвет на VW. \"Към момента ситуацията е такава, че няма окончателно решение на надзорния съвет\", каза Вайл в интервю за Deutschen Presse-Agentur (ДПА). Той подчертава, че за VW водеща е икономическата, а не политическата обосновката на избора. Hoвият зaвoд ще струва oĸoлo 1,4 милиарда евро. В нeгo се очаква да бъдaт пpoизвeждaни мoдeлитe Vоlkѕwаgеn Раѕѕаt, ĸaĸтo нaй-вepoятнo и Ѕkоdа Ѕuреrb. Инвестицията на VW ще cъздaдe oĸoлo 5 000 нови paбoтни мecтa в България или Турция. В край на юли, когато плъзна слухът, че \"Фолксваген\" са избрали Турция, миниcтъpът нa иĸoнoмиĸaтa Eмил Kapaниĸoлoв също подчерта, чe oфициaлнo peшeниe нямa и cтpaнaтa ни продължава в надпреварата. Заместникът му Лъчезар Борисов пък предложи в интервю за \"Стандарт\" нови мерки за инвестиционен мониторинг. Идеята му е и компаниите, които инвестират извън ЕС, но внасят продукцията си в съюза, да подлежат на инвестиционен скрининг. В същото време председателят на Федерация \"Металургия\" на КТ \"Подкрепа\" Людмил Павлов заяви, че синдикатът започва разговори с германските си колеги, за да ги убеди в предимствата на страната ни. Окончателното решение \"може да бъде взето на следващото, може би и на по-следващото заседание на Надзорния съвет\", допълни Вайл в интервюто си пред немската медия. Това означава, че развръзката се през есента. Напрежението по темата расте и в Германия. Шефът на VW Дийс се заиграва с Ердоган, обяви в статия най-тиражния вестник \"Билд\". И коментира: \"Месеци наред се спекулира къде VW Group (с 650 000 служители) иска да построи друга своя фабрика. Претовареният завод на Skoda в Чехия ще бъде облекчен, там ще се произвеждат Superb и Passat. Ще бъдат създадени 2000 работни места. Инвестицията е висока трицифрена милионна сума\". Изданието също подчертава, че окончателно решение няма, а изборът продължава да е България или Турция. \"В България емоциите кипят. Твърди се, че решението е взето. Немският концерн преследва по-високите субсидии в Турция и се поддава на манипулациите на бившия канцлер и приятел на Путин Герхард Шрьодер, който дърпа конците на сделката зад кадър\", пишат авторите на статията в \"Билд\" Том Дрекслер и Паул Ронцхаймер. И остро изразяват отношението си: „Немци лежат в затвора. Заради Ердоган. А сега VW иска да построи завод в Турция? Ердоган, турският деспот, който седи в дворец от 1000 стаи, затваря опозиционни фигури, заплашва пресата и съдебната система“. Какво казва VW? Официално нищо, твърди \"Билд\". Според негова информация, в борда на VW се говори много за решение в полза на Турция с местоположение в района на пристанищния град Измир. „Аргументите на VW: Хиляди немски компании работят в Турция от десетилетия, включително практически всички доставчици. Над 250 000 души са заети в турската автомобилна индустрия за автомобилно оборудване, има квалифицирани работници и инженери, добра инфраструктура“. Според \"Билд\" деликатният характер на плановете е бил обект на интензивни дебати в концерна, а главният изпълнителен директор Херберт Дийс – за когото се твърди, че лично се е срещал с Ердоган в хода на преговорите – е активирал кабинета на канцлера. Оттам имало зелена светлина за всяко решение, което ще обвърже Турция по-близо с Европа и НАТО. А завод на VW е толкова силен сигнал. В концерна случаят с Турция се украсява, заключава \"Билд\" и се позовава на мениджър от концерна, според когото: “Такова едно решение е за 40 години, дори Ердоган да не управлява дълго.” \r\n   ", "date": "2019.08.02", "title": "\"Фолксваген\" потвърди: Още сме в играта за завода"}
{"url": "https://www.standartnews.com/sport/ivet-vodi-atletite-za-evropeyskiya-otboren-shampionat-398482.html", "text": "Водещата ни спринтьорка Ивет Лалова-Колио ще е начело на българския националет тим по лека атлетика за Европейския отборен шампионат - втора лига във Вараждин (Хърв). Надпреварата е на 10-11 август. Ивет ще стартира на 100, 200 м и щафетата на 4 х 100 м. В състава са още олимпийската вицешампионка на скок височина Мирела Демирева, еврошампионката на гюле Радослава Мавродиева и водещия ни атлет в скока на височина Тихомир Иванов. За България ще участват всички водещи атлети в дисциплините си в момента. Състав на България за ЕОШ - Вараждин (10-11 август) 100 м – Ивет Лалова-Колио 200 м – Ивет Лалова-колио 400 м- Надежда Рачева 800 м-Лиляна Георгиева 1500 м.-Милица Мирчева 3000 м-Милица Мирчева 5000 м-Маринела Нинева 3000 стипъл.-Маргарита Радева 100 пр. - Елена Митева 400 пр-Кристина Борукова Скок височина -Мирела Демирева Овчарски скок -Мария Капушева Скок дължина - Габриела Петрова Троен скок - Габриела Петрова Гюле-Радослава Мавродиева Диск-Рената Петкова Чук-Екатерина Димова Копие-Михаела Петкова. \r\n  100 м –Светлин Иванов 200 м – Светлин Иванов 400 м- Антонио Иванов 800 м-Мартин Проданов 1500м.-Мартин Проданов 3000 м-Иво Балабанов 5000 м-Иво Балабанов 3000 стипъл-Митко Ценов 110 пр- Станислав Станков 400 пр- Николай Николов Скок височина-Тихомир Иванов Овчарски скок-Атанас Петров Скок дължина-Даниел Добрев Троен скок-Момчил Караилиев Гюле-Георги Иванов Диск-Деян Гемижев Чук-Никола Михов Копие-Марк Славов", "date": "2019.08.02", "title": "Ивет води атлетите за Европейския отборен шампионат"}
{"url": "https://www.standartnews.com/sport/manchestr-yunayted-veche-ima-nay-skpiya-zashchitnik-v-sveta-398509.html", "text": "Манчестър Юнайтед постигна споразумение с Лестър за купуването на защитника Хари Магуайър. „Червените дяволи“ ще платят 80 милиона паунда, което прави английския национал най-скъпия бранител в света, съобщи Би Би Си. Предишният рекорд беше трансфера на Върджил ван Дайк в Ливърпул срещу 75 милиона лири. Магуайър става и вторият най-скъп играч в историята на Висшата лига след този на Пол Погба, за когото Манчестър Юнайтед плати на Ювентус 89 милиона лири. 26-годишният Хари ще премине медицински прегледи, преди да подпише договора си с 20-кратните шампиони на Англия. Той стана третият нов футболист в Юнайтед това лято след Аарън Уан-Бисака от Кристъл Палас и Даниел Джеймс от Суонси.", "date": "2019.08.02", "title": "Манчестър Юнайтед вече има най-скъпия защитник в света"}
{"url": "https://standartnews.com/biznes/ameta-kholding-udvoyava-proizvodstvoto-si-v-razgrad-398476.html", "text": "Предприятието на „Амета холдинг„ - „Пилко“ в Разград удвоява капацитета си за производство на пилета. Компанията, която е лидер в производството на птиче месо у нас, пуска в експлоатация 6 нови инкубатора с вместимост от 124 хиляди яйца всеки. В следващите няколко години в новопосроените  халета на фирмата край разградското село Липник ще заработят още 12 люпилни, като общият капацитет от 40 млн. яйца годишно се очаква да осигури производство на 35 млн. живи пилета. Новите мощности са оборудвани със съоражения на холандската фирма „Pas Reform“, водещ производител в бранша. Нейните продукти  гарантират най-високо ниво на биосигурност, обясни доктор Радослав Славов, мениджър „Живо производство“ в „Пилко“. „Амета холдинг“ е най-големият производител на  птиче месо в България. Компанията, която има подразделения в Разград, Шумен и Севлиево,  изнася птичи продукти  в Западна Европа, Румъния, Италия, Гърция, Македония, Кипър,  Албания  и Косово. В момента се  водят преговори за нови пазари в Дания, Норвегия,  Белгия и Холандия. В холдинга работят 1350 работници и служители, но частните стопанства, които отглеждат излюпените в „Пилко“ малки пилета, осигуряват заетост на още стотици български фермери.  ", "date": "2019.08.02", "title": "\"Амета холдинг\" удвоява производството си в Разград"}
{"url": "https://www.standartnews.com/sport/slaviya-izmkna-tochka-na-cherno-more-398508.html", "text": "Славия прекъсна поредицата си от две поредни загуби в efbet Лига. С по-защитна игра \"белите\" направиха 0:0 при гостуването си срещу Черно море. Тимът на Златомир Загорчич с цената на 30 нарушения,7 жълти и 1 червен картон се добра до 0:0 на „Тича”, където домакините не успяха да спечелят за втори пореден път в първенството. Точката утвърди Черно море на второто място в класирането с 8 т. Първи е шампиона Лудогорец с 9, но мач по-малко", "date": "2019.08.02", "title": "Славия измъкна точка на Черно море"}
{"url": "https://www.standartnews.com/sport/arsenal-s-rekorden-transfer-398447.html", "text": "Английският футболен гранд Арсенал плати рекордните за клуба 72 млн. паунда на Лил за крилото Николас Пепе. 24-годишният котдивоарец ще играе на „Емирейтс“ в следващите пет сезона. Пепе има 35 гола в 74 мача за Лил във френската Лига 1. Футболистът се превърна и в четвъртия най-голям трансфер във Висшата лига. По-скъпи от него са били само преминалите в Манчестър Юнайтед Пол Погба (89 милиона лири) и Ромелу Лукаку (75 млн.), както и подписалият за 75 милиона паунда с Ливърпул Върджил ван Дайк.", "date": "2019.08.02", "title": "Арсенал с рекорден трансфер"}
{"url": "https://standartnews.com/svyat/izbirat-evropeyskiya-kandidat-za-shef-na-mvf-398450.html", "text": "Страните членки на ЕС ще гласуват днес, за да определят европейския кандидат за управляващ директор на Международния валутен фонд (МВФ), след като не успяха да договорят единна кандидатура. Това посочи вчера френското министерство на финансите, цитирано от Ройтерс и БТА. Вотът бе отложен за днес, за да се даде възможност на новото правителство на Великобритания да номинира свой представител, ако желае. Министрите на 28-те страни членки се съгласиха да проведат гласуване, ако е необходимо в няколко кръга, за да посочат европейски кандидат, уточни министерството. Решението ще изисква одобрението на 16 от 28-те страни членки на ЕС, представляващи най-малко 65 процента от общото население. Петте имена, които се обсъждат в момента са на двама представители на южните европейски страни - министъра на икономиката и бизнеса на Испания Надя Калвиньо и португалския й колега и сегашен председател на Еврогрупата Мариу Сентену, други двама са от северните страни - бившият председател на Еврогрупата и бивш финансов министър на Холандия Йерун Дейселблум и управителят на финландската централна банка Оли Рен. Има и един кандидат от Източна Европа - българката Кристалина Георгиева, която е вторият най-важен човек в Световната банка. Северноевропейските държави застават зад Дейселблум или Рен, а държавите от Южна Европа настояват за Калвиньо или Сентену, каза служител от ЕС. Франция, в лицето на финансовия министър Брюно Льо Мер, ръководи процеса на подбор на европейски кандидат и подкрепя Георгиева. 65-годишната Георгиева вероятно ще бъде подкрепена от източноевропейските държави, но нейната кандидатура ще изисква промяна правилата на МВФ, според които кандидатите за поста на управляващ директор трябва да са под тази възраст, отбеляза Ройтерс. Изпълнителният съвет на МВФ обяви миналия петък началото на процеса за избор на нов изпълнителен директор на мястото на французойката Кристин Лагард, която подаде оставка заради номинирането й за шеф на Европейската централна банка. Съветът възнамерява да завърши процедурата до 4 октомври 2019 година, допълва МВФ.   От създаването си през 1944 г. МВФ винаги е бил ръководен от европеец, докато ръководството на Световната банка се поема от американец. Ако в списъка с кандидати се окажат повече от три имена, то съветът на МВФ за седмица ще избере трима финалисти. Това ще стане след допитване до членовете на съвета като се отчете влиянието на гласовете на страните, които те представляват, но \"без географски предпочитания\". Тази формулировка е много важна предвид действащото досега \"джентълменско споразумение\". В последния етап се предвижда изпълнителният съвет на МВФ да проведе с финалистите индивидуални интервюта, след което ще бъде направен окончателният избор. В идеалният случай той може да бъде приет с единодушие, но при необходимост не се изключва и гласуване.", "date": "2019.08.02", "title": "Избират европейския кандидат за шеф на МВФ"}
{"url": "https://standartnews.com/svyat/yuni-i-yuli-nay-goreshchite-mesetsi-v-istoriyata-398449.html", "text": "Генералният секретар на ООН Антониу Гутериш каза, че последните данни на Световната метеорологична организация показват, че месец юли е бил толкова топъл, ако не и още по-топъл от най-горещия месец в историята, откакто се водят подобни статистики, предаде АП.  \r\n \r\nГутериш припомни, че освен това този горещ юли е последвал най-горещият юни в историята. Пред репортери Гутериш каза, че \"този факт има още по-голямо значение, защото предишният най-горещ месец - юли 2016 г., е бил по време на един от най-силните регистрирани някога феномени Ел Ниньо, докато случаят тази година не е такъв\".  \r\n \r\nГенералният секретар на ООН допълни, че това означава, че светът е на път да отбележи период от най-горещите пет години (2015-2019 г.), откакто се водят статистиките. Той предупреди, че ако всички страни не предприемат действия сега в борбата с климатичните промени и глобалното затопляне, то екстремните метеорологични феномени, които се случват сега, ще бъдат само \"върхът на айсберга\".", "date": "2019.08.02", "title": "Юни и Юли - най-горещите месеци в историята"}
{"url": "https://standartnews.com/svyat/vnuchka-na-robrt-kenedi-pochina-ot-svrkhdoza-398448.html", "text": "Внучката на Робърт Ф. Кенеди беше открита мъртва в семейното имение в Порт Хианис, Масачузетс. Внучката на политическата икона на САЩ от 20 век Робърт Ф. Кенеди е починала вследствие на свръхдоза в семейното имение в Порт Хианис, Масачузетс, съобщи вчера вестник \"Ню Йорк Таймс“. Според медиите, позовавайки се на източници, жертвата е била идентифицирана като С. Кенеди Хил, на 22 години. Тя е дъщеря на Кортни Кенеди Хил. Живеела е в имението, заедно с баба си Етел Кенеди. Екипи на спешна помощ са били извикани на място вчера вечерта. Междувременно местните власти съобщиха официално за смърт в имота, но не разкриха самоличността на починалия. Съобщава се, че С. Кенеди Хил е страдала от депресия, допълва \"Ню Йорк Таймс\". Президентът Кенеди и брат му сенатор Робърт Ф. Кенеди бяха убити.", "date": "2019.08.02", "title": "Внучка на Робърт Кенеди почина от свръхдоза"}
{"url": "https://standartnews.com/svyat/an-khatauey-za-ekodistsiplina-v-kholivud-398504.html", "text": "Носителката на „Оскар“ Ан Хатауей поде инициатива снимачните площадки на филмовата индустрия да не оставят никакви отпадъци след приключването на снимачния процес, съобщава Контактмюзик, цитирана от „Дарик“. Самата актриса в личния си живот се опитва да намали замърсяването до минимум. Тя тотално се е отказала от пластмасовите опаковки и артикули за еднократна употреба. Ползва само стъклени чаши и бутилки, в домакинството си няма пластмасови съдове и контейнери, а метални - от неръждаема стомана. Хатауей станала особено чувствителна към темите за опазването на околната среда след раждането на сина си Джонатан преди три години. Сега носителката на „Оскар“ е подела инициативата и филмовата индустрия да си наложи известна екодисциплина. По нейните думи холивудските продукции се числят към големите замърсители. След снимачния процес навсякъде се търкалят пластмасови бутилки и чашки за кафе, изхвърлят се големи количества храна от кетъринга. Хатауей настоява още в началото на филмовите продукции на всички участници в снимачния процес да бъде раздаван комплект с нулев индекс на замърсяване, който да може да се рециклира, както и да не се допускат пластмасовите изделия за еднократна употреба Отговорни сме за това какво наследство ще оставим на децата си и за начина, по който се отнасяме към природата!“, настоява актрисата.", "date": "2019.08.02", "title": "Ан Хатауей за екодисциплина в Холивуд"}
{"url": "https://standartnews.com/svyat/obir-na-banka-kato-na-kino-vv-frankfurt-398493.html", "text": "Полицейска акция наложи затварянето на Централната жп гара във Франкфурт, съобщават световните агенции. Говорителят на полицията в града обяви, че спешните мерки се наложили заради обир на банка в района. Заподозрените се опитали да избягат през гарата, заради което тя е била затворена. Някои от влаковете са пренасочени, а други изобщо няма да се движат. Местните власти се опитват да създадат организация по създаването на временни спирки на южната гара в града. \r\n \r\n   ", "date": "2019.08.02", "title": "Обир на банка като на кино във Франкфурт"}
{"url": "https://standartnews.com/svyat/trmp-nalaga-novi-mita-na-kitay-398489.html", "text": "Търговската война САЩ - Китай ескалира, след като президентът на САЩ Доналд Тръмп обяви, че ще обложи с допълнителни 10% китайски стоки за още 300 милиарда долара. По обичайния си начин Тръмп написа в Туитър, че решението му е породено от това, че Китай не е спазил две от дадените по-рано обещания в търговските преговори между двете страни: да увеличи покупките на земеделски продукти от САЩ и да спре на опиоидния фентанил. Тръмп добави, че “търговските преговори продължават”. Новите американските мита \"не са конструктивен\" начин за разрешаване на търговските спорове, отговори Пекин. Китайският външен министър Ван И заяви днес, че ударът с митата определено не е конструктивен начин за разрешаване на икономическите и търговски търкания. Това не е правилният начин, заяви Ван И в кулоарите на среща на висшите дипломати в Югоизточна Азия, която се провежда в Тайланд. Пекин и Вашингтон са в търговска война от юни 2018 г., когато президентът на САЩ Доналд Тръмп обяви, че налага мита върху китайския внос на стойност 50 милиарда долара като опит да балансира търговския дефицит. Оттогава двете страни въведоха няколко кръга реципрочни мита, припомни БГНЕС.", "date": "2019.08.02", "title": "Тръмп налага нови мита на Китай"}
{"url": "https://standartnews.com/svyat/nashenets-pluva-17-chasa-v-14-gradusova-voda-398506.html", "text": "24-годишният Александър Сотиров преплува езерото Лох Нес заради екокауза, съобщи БНР Александър живее от 8 години във Великобритания. Той предприема личното предизвикателство - да преплува студените води на шотландското езеро, за да обедини повече хора за опазване на околната среда. Лох Нес е с дължина 36 км. Сладката му вода го прави по-трудно за плуване, а температурата от 14 градуса е съпътствала Александър почти през цялото му 17-часово плуване. Неотлъчно до него са били хората от помощния му екип, които са му осигурявали вода и храна. „Подготовката ми беше кратка. Това беше и идеята ми за кампанията. Горе-долу, колкото бях неадекватен и неподготвен за това преплуване, толкова ние, хората, сме неподготвени да се срещнем с проблема, който сме си създали със замърсяването на океаните и околната среда. Исках да направя такъв паралел“, сподели Александър. Във Фейсбук той е създал кампанията „Необходимо е дНЕС!“, където се събират средства за дарение за каузата The ocean clean up, посветена на почистването на Тихия океан. Александър Сотиров обмисля нови предизвикателства, обвързани с подобни екологични каузи.", "date": "2019.08.02", "title": "Нашенец плува 17 часа в 14-градусова вода"}
{"url": "https://standartnews.com/svyat/keyti-peri-plbashcha-278-mln-za-plagiatstvo-398454.html", "text": "  Съд в Лос Анджелис постанови певицата Кейти Пери и нейните съавтори да изплатят обезщетение от 2,78 милиона долара на християнски рапър, чиято песен са изплагиатствали в парчето си \"Dark Horse\", предадоха световните агенции. \r\n  \r\nСумата ще бъде преведена на рапъра Маркъс Грей с прозвището Флейм. При това самата Пери ще трябва да заплати само 20 процента от присъденото обезщетение - 550 хиляди долара. Останалата част ще бъде разпределена между нейната звукозаписна компания \"Кeпитъл рекърдс\", нейните продуценти и съавтори. \r\n  \r\nЕдинодушното решение на съдебните заседатели идва пет години след като Маркъс Грей и двама съавтори заведоха дело, обвинявайки Пери, че ритъмът и инструменталната част на половината й парче \"Dark Horse\" са откраднати от \"Joyful Noise\" - песен, която Грей издава през 2008 г. със сценичния псевдоним Флейм. \r\n  \r\nПо време на процеса Кейти Пери, която не присъства на произнасянето на присъдата, както и съавторите на \"Dark Horse\" свидетелстваха, че никога не са чували \"Joyful Noise\", нито познават Маркъс Грей. \r\n  \r\n\"Dark Horse\" стана един от главните хитове на певицата от албума й \"Prism\". Композицията се задържа четири седмици на върха на хитпарада на сп. \"Билборд\", а през 2015 година беше номинирана за наградата \"Грами\" в категорията за най-добро поп изпълнение в дует или с група.", "date": "2019.08.02", "title": "Кейти Пери плаща $2,78 млн. за плагиатство"}
{"url": "https://www.standartnews.com/sport/uefa-glasi-tezhka-sanktsiya-za-spernika-na-tsska-sofiya-398468.html", "text": "Съперникът на ЦСКА-София в третия квалификационен кръг в Лига Европа - украинския Заря (Луганск), може да бъде наказан от УЕФА заради инцидент след мача с Будучност снощи, обяви БНР.  Привърженици на украинския отбор замеряли с камъни и факли гостуващите фенове от Черна гора в сектора за гости на стадион \"Славутич Арена\" в Запорожие. Наложи се полицията да задържи по-дълго черногорците на стадиона, докато се уталожат страстите, съобщи украинското издание \"Трибуна\". \r\nОтборът на треньора Виктор Скрипник Заря спечели с 1:0 с гол на Артьом Громов в 32-ата минута и с общ резултат 4:1 се класира за третия квалификационен кръг. ЦСКА-София е домакин в първия мач на 8 август, реваншът в Украйна е на 15-и, като може и да се играе при закрити врата, ако УЕФА наложи тежка сакция на украинците.", "date": "2019.08.02", "title": "УЕФА гласи тежка санкция за съперника на ЦСКА-София"}
{"url": "https://www.standartnews.com/sport/zapochva-chetvrtiya-krg-na-prvenstvoto-398470.html", "text": "Днес с два мача започва четвъртия кръг в efbet лига. От 18,45 ч Витоша приема Арда (главен съдия Драгомир Драганов), а от 21,00 Черно море е домакин на Славия (главен съдия Владимир Вълков). От началото на сезона Витоша няма победа и е твърдо на последното място в класирането с 0 точки. Черно море пък може да поведе временно в подреждането, ако спечели дербито със Славия. \"Моряците\" имат 7 точки и са трети, а лидер с пълен актив от 9 е Лудогорец, пред Левски 7.", "date": "2019.08.02", "title": "Започва четвъртия кръг на първенството"}
{"url": "https://www.standartnews.com/sport/dadokha-na-zhena-finala-za-superkupata-na-evropa-398469.html", "text": "Стефани Фрапар ще бъде главен съдия на мача за Суперкупата на Европа по футбол между Ливърпул и Челси, обявиха от УЕФА. Французойката става първата жена, която получава честта да ръководи двубой от такъв ранг под егидата на Европейската футболна централа. По-рано тази година тя свири и финала на световното първенство по футбол за жени между САЩ и Холандия. Фрапар получава редовно наряди във френската Лига 1. Страничните съдии също ще бъдат дами - французойката Манюела Николози и ирландката Мишел О'Нийл, а четвърти съдия е турчинът Джунейт Чакър. \r\nМачът за Суперкупата на Европа ще се играе на 14 август на стадион \"Водафон Парк\" в Истанбул. фото ЕПА/БГНЕС", "date": "2019.08.02", "title": "Дадоха на жена финала за Суперкупата на Европа"}
{"url": "https://standartnews.com/balgariya-obshtestvo/kristalina-georgieva-e-kandidatt-za-shef-na-mvf-398507.html", "text": "Най-високопоставената жена в света е българка. Кристалина Георгиева беше избрана от правителствата на държавите в Европейския съюз за следващия ръководител на Международния валутен фонд. Традицията и правилата повеляват шефът на МВФ да е европеец. Това означава, че Георгиева ще е новият шеф на МВФ. В момента тя е главен изпълнителен директор на Световната банка. Преди това Георгиева бе вицепрезидент на Еврокомисията по време на мандата на Жан.Клод Юнкер. Георгиева бе и кандидат на България за генерален директор на ЮНЕСКО. Преговорите продължиха повече от 12 часа. На финала останаха двама - Георгиева и холандският й конкурент за поста Йерун Дейселблум, който току що я поздрави с избора, съобщава \"Ройтерс\". Кристалина Георгиева ще бъде дванадесетият директор на международната институция, която е създадена през юли 1944 г.  \"Г-жа Георгиева получи подкрепата на 56% от страните, които представляват 57% от населението на ЕС, докато Дейселблум беше подкрепен от 44% от страните, представляващи 43% от населението\", уточни европейски източник, цитиран от Франс прес.  ", "date": "2019.08.02", "title": "Кристалина Георгиева поема МВФ /ОБНОВЕНА/"}
{"url": "https://standartnews.com/sport/uefa-glasi-tezhka-sanktsiya-za-spernika-na-tsska-sofiya-398468.html", "text": "Съперникът на ЦСКА-София в третия квалификационен кръг в Лига Европа - украинския Заря (Луганск), може да бъде наказан от УЕФА заради инцидент след мача с Будучност снощи, обяви БНР.  Привърженици на украинския отбор замеряли с камъни и факли гостуващите фенове от Черна гора в сектора за гости на стадион \"Славутич Арена\" в Запорожие. Наложи се полицията да задържи по-дълго черногорците на стадиона, докато се уталожат страстите, съобщи украинското издание \"Трибуна\". \r\nОтборът на треньора Виктор Скрипник Заря спечели с 1:0 с гол на Артьом Громов в 32-ата минута и с общ резултат 4:1 се класира за третия квалификационен кръг. ЦСКА-София е домакин в първия мач на 8 август, реваншът в Украйна е на 15-и, като може и да се играе при закрити врата, ако УЕФА наложи тежка сакция на украинците.", "date": "2019.08.02", "title": "УЕФА гласи тежка санкция за съперника на ЦСКА-София"}
{"url": "https://standartnews.com/sport/dadokha-na-zhena-finala-za-superkupata-na-evropa-398469.html", "text": "Стефани Фрапар ще бъде главен съдия на мача за Суперкупата на Европа по футбол между Ливърпул и Челси, обявиха от УЕФА. Французойката става първата жена, която получава честта да ръководи двубой от такъв ранг под егидата на Европейската футболна централа. По-рано тази година тя свири и финала на световното първенство по футбол за жени между САЩ и Холандия. Фрапар получава редовно наряди във френската Лига 1. Страничните съдии също ще бъдат дами - французойката Манюела Николози и ирландката Мишел О'Нийл, а четвърти съдия е турчинът Джунейт Чакър. \r\nМачът за Суперкупата на Европа ще се играе на 14 август на стадион \"Водафон Парк\" в Истанбул. фото ЕПА/БГНЕС", "date": "2019.08.02", "title": "Дадоха на жена финала за Суперкупата на Европа"}
{"url": "https://standartnews.com/sport/arsenal-s-rekorden-transfer-398447.html", "text": "Английският футболен гранд Арсенал плати рекордните за клуба 72 млн. паунда на Лил за крилото Николас Пепе. 24-годишният котдивоарец ще играе на „Емирейтс“ в следващите пет сезона. Пепе има 35 гола в 74 мача за Лил във френската Лига 1. Футболистът се превърна и в четвъртия най-голям трансфер във Висшата лига. По-скъпи от него са били само преминалите в Манчестър Юнайтед Пол Погба (89 милиона лири) и Ромелу Лукаку (75 млн.), както и подписалият за 75 милиона паунда с Ливърпул Върджил ван Дайк.", "date": "2019.08.02", "title": "Арсенал с рекорден трансфер"}
{"url": "https://standartnews.com/sport/voleybolistkite-igrayat-s-arzhentina-v-olimpiyskata-kvalifikatsiya-398472.html", "text": "Волейболните националки на България започват тази вечер олимпийската си квалификация за игрите в Токио (2-4 август). В Шрийвпорт (Луизиана) от 23,00 ч (б.в.) момичетата водени от треньора Иван Петков ще играят с Аржентина. След тях от 2 ч (б.в.) е мача САЩ - Казахстан. Старши треньорът на женския национален отбор на САЩ Карч Кирали ще използва 13 състезателки на олимпийската квалификация. Това е факт, въпреки че регламентите на ФИВБ позволяват да участват до 14 волейболистки от отбор. Двукратните шампионки от Лигата на нациите са в група C с отборите на България, Аржентина и Казахстан, като срещите ще се изиграят в Шрийвпорт (Луизиана). Победителят от турнира взима виза за игрите в Токио, а втория добива право да участва в континенталната квалификация през януари 2020.", "date": "2019.08.02", "title": "Волейболистките играят с Аржентина в олимпийската квалификация"}
{"url": "https://standartnews.com/sport/donski-na-dva-polufinala-v-gruziya-398459.html", "text": "Александър Донски се класира за полуфиналите на сингъл и по двойки на тенис турнира на червени кортове в Телави (Грузия) с награден фонд от 15 хиляди долара. Донски, поставен под номер 7 на сингъл, победи с 6-3, 7-5 Даниил Глинка от Естония за 87 минути игра. За място на финала Донски ще играе срещу Ченгиз Аксу от Турция. В турнира по двойки Донски и Максим Тихомиров, поставени под номер 1, победиха с 6-7(7), 7-6 (9), 10-5 руснаците Шалва Джанашия и Ян Сабанин. По-късно днес Донски и Тихомиров ще играят на полуфинал срещу Владислав Городински от Украйна и Александър Лиаоненка от Беларус.", "date": "2019.08.02", "title": "Донски на два полуфинала в Грузия"}
{"url": "https://standartnews.com/sport/zapochva-chetvrtiya-krg-na-prvenstvoto-398470.html", "text": "Днес с два мача започва четвъртия кръг в efbet лига. От 18,45 ч Витоша приема Арда (главен съдия Драгомир Драганов), а от 21,00 Черно море е домакин на Славия (главен съдия Владимир Вълков). От началото на сезона Витоша няма победа и е твърдо на последното място в класирането с 0 точки. Черно море пък може да поведе временно в подреждането, ако спечели дербито със Славия. \"Моряците\" имат 7 точки и са трети, а лидер с пълен актив от 9 е Лудогорец, пред Левски 7.", "date": "2019.08.02", "title": "Започва четвъртия кръг на първенството"}
{"url": "https://standartnews.com/sport/trenor-podade-ostavka-398481.html", "text": "Треньорът на Локо (ГО) Красимир Мечев подаде оставка. Тя е разгледана и приета от ръководството на отбора. Мечев ще води в събота за последно Локомотив при гостуването на Кариана, след което от понеделник помощниците на Мечев Лъчезар Русев и Диян Саид ще водят отбора.", "date": "2019.08.02", "title": "Треньор подаде оставка"}
{"url": "https://standartnews.com/regionalni/galina-stoyanova-otnovo-nominirana-za-kmet-na-kazanlk-398451.html", "text": "Кметът на община Казанлък Галина Стоянова бе номинирана за трети мандат от общинската организация на ГЕРБ в Града на розите. По време на общинското събрание са издигнати кандидатурите на 37 общински съветници и 15 кметове на кметства в Казанлъшко за местните избори на есен.  \r\n„Благодаря за подкрепата,за екипната работа с общинските съветници, на гражданите за активните позиции и съвети,с които винаги сме се съобразявали\", каза Стоянова след като отново получи доверието на своите. Тя посочи, че за кандидати за кметове и общински съветници са издигнати нови, доказани и опитни хора, една трета от тях били от гражданската квота. \r\n  През тази седмици за трети мандат бе номиниран и кметът на Стара Загора Живко Тодоров. Старозагорският градотначалник и кметът на Казанлък Галина Стоянова по общо мнение са сред найуспешните кметове на ГЕРБ в страната.   \r\nСрокът за номиниране на кметове и общински съветници от Старозагорска област за участието им в местните избори е 10 август. След това окончателното решение за кандидатурите ще бъде взето от Изпълнителната комисия на ПП ГЕРБ", "date": "2019.08.02", "title": "Галина Стоянова отново номинирана за кмет на Казанлък"}
{"url": "https://www.standartnews.com/sport/trenor-podade-ostavka-398481.html", "text": "Треньорът на Локо (ГО) Красимир Мечев подаде оставка. Тя е разгледана и приета от ръководството на отбора. Мечев ще води в събота за последно Локомотив при гостуването на Кариана, след което от понеделник помощниците на Мечев Лъчезар Русев и Диян Саид ще водят отбора.", "date": "2019.08.02", "title": "Треньор подаде оставка"}
{"url": "https://standartnews.com/regionalni/montirat-svetofar-na-vkhoda-na-kv-strumsko-v-blagoevgrad-398465.html", "text": "До две седмици предстои да започне монтирането на нова светофарна уредба в Благоевград. Тя ще регулира движението на кръстовището при входа на квартал „Струмско“. В момента на място се извършват подготвителни дейности. Изграждането на съоръжението се налага заради интензивното движение на моторни превозни средства в участъка. \r\n  \r\nКръстовището свързва квартал „Струмско“ с останалата част на Благоевград и служи за вход и изход към главен път Е-79. С изграждането на светофарната уредба се очаква трафикът в участъка да бъде значително намален, а предпоставките за пътно-транспортни произшествия да бъдат сведени до минимум. \r\nВ началото на 2019 година, по настояване на жители на областния център, бе изграден и светофар на улица „Славянска“ С цел регулиране на движението и осигуряване на безопасност на пешеходци и водачи, предстои да започне изграждането и на подлез при квартал „Грамада“.  ", "date": "2019.08.02", "title": "Монтират светофар на входа на кв. „Струмско“ в Благоевград"}
{"url": "https://standartnews.com/regionalni/detsa-stroikha-zavet-v-3d-maketi-398460.html", "text": "„Моят град е част от Европа”. Под този надслов деца от Завет строиха родното си място в 3D макети. Инициативата се организира  от местното читалище „Саморазвитие” в партньорство с областната управа в Разград. Тя е част от Комуникационната стратегия на България за ЕС през 2019 тодина. 30 деца на възраст между 6 и 18 години  пресъздадоха в триизмерни мозайки 10 фотоса от забележителни сгради в родния им град. Детският празник е част от лятната програма на кметството за работа с малчуганите. Местни фирми са се включили в проявата със средства за организиране на  събитието, обясни секретарят на читалището в Завет Стилияна Илиева. Заместник-областният управител на Разград  Евгени Драганов бе гост на феста. От името на губернатора Гюнай Хюсмен той подари на местното читалище 3D пъзели на знакови сгради от Стария континент.  ", "date": "2019.08.02", "title": "Деца строиха Завет в 3D макети"}
{"url": "https://standartnews.com/regionalni/izgrazhdat-novi-detski-ploshchadki-398458.html", "text": "Нови детски площадки ще бъдат изградени в Благоевград и малките населени места. Голяма  част от тях са по предложение на жителите в кампанията „ТИ ПРЕДЛОЖИ! КМЕТЕ НАПРАВИ!“. Сред местата, на които ще бъдат изградени нови детски площадки, са кварталите „Струмско“, „Грамада“ „Ален мак“, Орлова чука“, както и в селата Рилци, Покровник, Падеш. Новите места за игра ще бъдат съобразени изцяло с изискванията за безопасност. Ще бъдат поставени ограда и ударопоглъщаща настилка. \r\nВсяка от детските площадки ще има освен уреди за игра, съобразени с възрастта на децата, и пейки и кошчета за удобство на придружителите им. Предстои и изграждането на спортни площадки на територията на града. Обособяването на кътове за игра и спорт е сред основните приоритети на кмета д–р Атанас Камбитов, а целта е да се създадат подходящи условия за малките и младите жители на общината.", "date": "2019.08.02", "title": "Изграждат нови детски площадки"}
{"url": "https://www.standartnews.com/sport/voleybolistkite-igrayat-s-arzhentina-v-olimpiyskata-kvalifikatsiya-398472.html", "text": "Волейболните националки на България започват тази вечер олимпийската си квалификация за игрите в Токио (2-4 август). В Шрийвпорт (Луизиана) от 23,00 ч (б.в.) момичетата водени от треньора Иван Петков ще играят с Аржентина. След тях от 2 ч (б.в.) е мача САЩ - Казахстан. Старши треньорът на женския национален отбор на САЩ Карч Кирали ще използва 13 състезателки на олимпийската квалификация. Това е факт, въпреки че регламентите на ФИВБ позволяват да участват до 14 волейболистки от отбор. Двукратните шампионки от Лигата на нациите са в група C с отборите на България, Аржентина и Казахстан, като срещите ще се изиграят в Шрийвпорт (Луизиана). Победителят от турнира взима виза за игрите в Токио, а втория добива право да участва в континенталната квалификация през януари 2020.", "date": "2019.08.02", "title": "Волейболистките играят с Аржентина в олимпийската квалификация"}
{"url": "https://standartnews.com/regionalni/chitalnya-na-otkrito-v-parka-398455.html", "text": "Инициативата \"Зелени пътеки към библиотеката\"  за насърчаване на четенето и привличането на нови читатели на столичната библиотека  продължава с отварянето на летните читални в парковете на София. Тази година те ще бъдат в парковете в кварталите \"Дружба 1\" и \"Младост 3\", както и в Градската градина. Любителите на книгите могат да се възползват от възможностите на мобилната библиотека - \"Библиобус\", която разполага с над 1500 тома от най-новите книги художествена, научно-популярна и детска литература от съвременни и класически български и чуждестранни автори. Продължава също и вече традиционната инициатива за \"споделени\" книги. Посетителите ще могат да вземат интересна нова или да оставят вече прочетена книга на специално поставените места в парка. В летните библиотеки ще се включат поетите Георги Гаврилов, Мирела Иванова, Петър Чухов, Иван Христов, Иван Ланджев, Илиана Илиева, Кристин Димитрова, Иван С. Вълев, Виолета Кунева, Теодора Тотева, Лъчезар Лозанов, Марин Бодаков и Бойко Ламбовски, и музикантите Карел Маринович. За децата също има предвидени забавления - музика, куклен театър. Всички желаещи ще могат да получат безплатна едногодишна читателска карта. Ето къде можете на посетите летните читални. Всички прояви се провеждат от 10.00 до 16.00 часа. \r\n3 август - Южния парк и Градската градина; \r\n10 август - парка \"Заимов\"; \r\n17 август - парка \"Света Троица\" и парка \"Дружба 1\"; \r\n24 август - Борисовата градина и парка \"Младост 3\" \r\n25 август - на хижа \"Алеко\" (ПП \"Витоша\"); \r\n31 август - парка \"Гео Милев\".", "date": "2019.08.02", "title": "Читалня на открито в парка"}
{"url": "https://standartnews.com/regionalni/prskat-za-komari-i-mukhi-v-blagoevgrad-398457.html", "text": "Започва обработване на тревните площи и терените около водните басейни в Благоевград срещу комари и мухи. Третирането ще се извърши посредством пръскане на специални препарати в нощните часове на 3 и 4  август (събота и неделя), при подходящи метеорологични условия. \r\n  \r\nВ парковете „Бачиново“ и „Ловен дом“ е предвидено опушване срещу комари. \r\nИ двата метода са абсолютно безопасни за хората, а препаратите, които ще бъдат използвани са одобрени от Министерство на здравеопазването. Днес и утре се извършва и дезинфекция на съдовете за битови отпадъци.Те ще бъдат измити със специални препарати, терените около контейнерите също ще бъдат почистени. \r\nДейността се извършва всяка година през летните месеци, за да бъдат премахнати неприятните миризми.", "date": "2019.08.02", "title": "Пръскат срещу комари и мухи в Благоевград"}
{"url": "https://standartnews.com/regionalni/116-godini-ot-ilindensko-preobrazhenskoto-vstanie-398467.html", "text": "116-годишнината от избухването на Илинденско-Преображенското възстание бе тържествено отбелязана в Благоевград. Пред паметника на Гоце Делчев цветя положиха народните представители Даниела Савеклиева и Атанас Стоянов, заместник-областният управител Иван Стоянов, главният секретар на областна администрация Ася Велкова, заместник-кметът на Благоевград Иво Николов, общински съветници, представители на политически партии и културни институции, граждани. \r\n    \r\nПолагането на цветята бе предшествано от изпълнение на Химна на Република България, а възпитаниците на театрална школа „Ер малък“ към ДТ „Проф. Енчо халачев“ припомниха славни моменти от историята, свързани с подготовката и избухване на Илинденско-Преображенското въстание. Илинденско-Преображенско въстание е организирано от Вътрешната македоно-одринска революционна организация. То избухва на 2 август (нов стил) 1903 година и обхваща Македония и Одринско. Въстанието отбелязва връхна точка в национално-освободителната борба на македонските и тракийски българи. По данни на ВМОРО, заради потушаването на въстанието 30 000 души от засегнатите региони на Османската империя бягат в България.", "date": "2019.08.02", "title": "116 години от Илинденско-Преображенското въстание"}
{"url": "https://standartnews.com/sport/ivet-vodi-atletite-za-evropeyskiya-otboren-shampionat-398482.html", "text": "Водещата ни спринтьорка Ивет Лалова-Колио ще е начело на българския националет тим по лека атлетика за Европейския отборен шампионат - втора лига във Вараждин (Хърв). Надпреварата е на 10-11 август. Ивет ще стартира на 100, 200 м и щафетата на 4 х 100 м. В състава са още олимпийската вицешампионка на скок височина Мирела Демирева, еврошампионката на гюле Радослава Мавродиева и водещия ни атлет в скока на височина Тихомир Иванов. За България ще участват всички водещи атлети в дисциплините си в момента. Състав на България за ЕОШ - Вараждин (10-11 август) 100 м – Ивет Лалова-Колио 200 м – Ивет Лалова-колио 400 м- Надежда Рачева 800 м-Лиляна Георгиева 1500 м.-Милица Мирчева 3000 м-Милица Мирчева 5000 м-Маринела Нинева 3000 стипъл.-Маргарита Радева 100 пр. - Елена Митева 400 пр-Кристина Борукова Скок височина -Мирела Демирева Овчарски скок -Мария Капушева Скок дължина - Габриела Петрова Троен скок - Габриела Петрова Гюле-Радослава Мавродиева Диск-Рената Петкова Чук-Екатерина Димова Копие-Михаела Петкова. \r\n  100 м –Светлин Иванов 200 м – Светлин Иванов 400 м- Антонио Иванов 800 м-Мартин Проданов 1500м.-Мартин Проданов 3000 м-Иво Балабанов 5000 м-Иво Балабанов 3000 стипъл-Митко Ценов 110 пр- Станислав Станков 400 пр- Николай Николов Скок височина-Тихомир Иванов Овчарски скок-Атанас Петров Скок дължина-Даниел Добрев Троен скок-Момчил Караилиев Гюле-Георги Иванов Диск-Деян Гемижев Чук-Никола Михов Копие-Марк Славов", "date": "2019.08.02", "title": "Ивет води атлетите за Европейския отборен шампионат"}
{"url": "https://standartnews.com/regionalni/vzrazhdat-blgarskata-borba-koresh-398500.html", "text": "Българинът има бойна практика, не по-малко интригуваща от източните бойни изкуства.  Дълго е да се обяснява как и защо поясната борба, служила на предците да имат кураж  да надвиват противника без оръжие,  е била забравена. Спорт Кореш увлича даже децата. \r\nЕнтусиастите от Българската федерация по Кореш не пестят усилия да популяризират този спорт и така успешно да възраждат от незаслужена забрава това нематериално културно наследство  на българите.  Представете си конницата на българския кан Тервел, да речем. Представете си как тя влиза в бран и когато нашите войни се вклинят в противниковата, използването на обичайните оръжия става трудно. Тогава на помощ идва поясният захват. С ловко движение съперникът се хваща за колана и се сваля от седлото. Тази войнска техника се оказва много успешна и затова преди битките старателно била упражнявана на земята. Това всъщност е днешният спорт Кореш. На последното световно първенство  в Русия, в град  Казан участват представители на 42 държави, включително и от САЩ. Нашите национали по Кореш печелят три медала, а С популяризирането на спорта се занимава  Българската федерация по Кореш. Засега клубовете в нея са 10, но заради големия интерес непрекъснато прииждат хора, споделя  нейният президент Иван Автутов. Кореш е спорт, който  може да се прилага и в други спортове, пояснява той. \r\nНай-характерен в този спорт е поясният захват. Двамата съперници застават на тепиха хващат се за пояса и така започва схватката. Целта е противникът да бъде изваден от равновесие, да бъде повдигнат и да бъде хвърлен, по възможност по гръб. Борбата е от кръста, в смисъл от пояса,  нагоре. Това допълнително усложнява съревнованието между спортистите, тъй като  се изисква допълнителна ловкост да извадиш съперника от равновесие и да го хвърлиш. \r\nСъстезателната среща продължава 4 минути и ако няма победител двамата съперници застават гърди в гърди и победата е за този, който успее да хвърли на земята противника си с поясен захват. \r\nСпортът е такъв, че може да се практикува без предварителна подготовка от  борци, джудисти, самбисти, казва Автутов. Достатъчно е да имат понятие от техниката на хвърляне. В Кореш се състезават и жени. \r\nЕдин от начините да се популяризира поясната борба Кореш е участието с демонстрации в масови прояви, споделя още Иван Автутов. \r\nНаскоро БФК показа техниките на Кореш  на юбилейния 50-ти \"Шопски празник\" в Елин Пелин, а след това и на втория Църногорски  събор \"В сърцето на Граово\" при манастира \"Св. Безсребреници Козма и Дамян\" над брезнишкото село Гигинци. Там федерацията организира открито първенство по традиционната българска борба на пояс \"Кореш\".  Наградата - жив овен, беше спечелена от вицесветовния шампион  Димчо Димчев. Борбите събраха погледите на публиката, дошла да се наслади на фолклора, духа и традициите на Граово. Намери се и един смелчага от публиката, който се качи на тепиха. Утешителната награда за перничанина Веселин беше бутилка мента, защото да надвие излезлия срещу него майстор. \r\nУчастието на момчетата на Автутов в Църногорския събор не беше случайно.  На някои места в Граово по народните събори са ставали пехливански борби и както в този случай наградата е била я жив овен, я някое шиле. Но в почти всяко село по Пернишкия край има предания за юнаци. В съкровищницата му от местни обичаи,  повечето от които са уникални за нашите земи,  е и  явлението „силни мъже”. Всяко село си е имало юнак. За дедо Богдан Младжов от Бобораци се разказва, че в младините си играл хорото с колесник на рамо. Легендарни със силата си били и дедо Цветко Туранов и  дедо Спас Марчин пак от това село, а и  дедо Михал Бекяро от Радомир. Говори се, че те  и други като тях  навярно са потомци на прадеди великани, защото в могилите и други стари гробници били намирани великански кости. Например в зимника на Симо Биджов от село Червена могила и под къщата на Васил и Заре Тричкови от Проваленица (сега Стефаново), са намерени много големи човешки глави, ребра и крака на височина колкото е  обикновен  човек в днешно време. Значи те са Това се потвърждава и от намерените в могилата първобитни груби, толкова големи стъклени гривни, щото в тех са могли да влизат наведнъж две сегашни мъжки ръце. А представяте ли си как са се борили тия великани с великанска сила. Но за тях днеска малко се знае, както е останала в забрава и поясната борба. Нейната история и традиции се свързват с древните конни народи, каквито са били нашите предци – и прабългари, и траки. На бойното поле те развили и прилагали  до ниво на висше военно изкуство поясния захват. Прихващането за пояса на противника се е прилагало за неговото неутрализиране както на седлото на коня, така и на земята. Тренирайки от дете поясни схватки Кореш всеки трако-български боец е придобивал сила, умения и качества, които да му гарантират задължителна победа в единоборство с противника в битките, които е водел както възседнал кон, така и на всякакъв друг терен. Думата „кореш“ означава борба, противостояне и вероятно от нея е произлязла думата „кураж“ – което си е и смелост, и храброст.  Защо това достояние е потънало в забрава има много обяснения, но че  паметта за поясната борба в годините на османската власт у нас още я е имало свидетелстват  стенописи от края на 16-ти  и началото на 17-ти  век в един от храмовете в Арбанаси.  Върху стените на галерията в храма „Свето Рождество Христово“ наред с другите стенописи има житийни сцени на св. Георги и илюстрация на поясната борба.  На нея е изобразено третото чудо на св. Георги, станало в град Митилин на остров Лесбос. По молитвите на родителите му момче, което престояло цяла година в плен при агарянския княз се озовало отново  в дома си и то с чашата вино, която принасяло в този миг на княза.  Местният зограф ясно е нарисувал две фигури, които  са в поясна схватка и така забавляват седящите на трапезата. \r\nСега от Българската федерация по Кореш настояват, че ние, българите в единение  сме длъжни да възродим Кореш като един от символите  на непреходната ни памет и уважение към уникалната  бойна традиция на предците ни като я защитим и популяризираме по света като автентично българско нематериално културно наследство. Те са убедени, че Бог ще  благослови  това начинание,  защото вижда, че помислите на носителите на тази идея  са чисти.  ", "date": "2019.08.02", "title": "Възраждат българската борба Кореш"}
{"url": "https://standartnews.com/sport/khamiltn-nay-brz-v-ungariya-398484.html", "text": "Люис Хамилтън (Мерцедес) завъртя най-добра обиколка в първата свободна тренировка преди Гран при на Унгария от Формула 1. Петкратният световен шампион днес записа време 1:17.233 минути на \"Хунгароринг\" и стана най-бърз в обедната сесия. \r\nБританецът завърши най-много обиколки от всички - общо 41. Той бе с 0.165 секунди по-бърз от Макс Верстапен от Ред Бул, който спечели две от последните три състезания във Формула 1. Трети остана Себастиан Фетел, който бе само с хилядна по-бавен от холандеца. \r\n \r\nФетел показа завидна скорост в първия сектор, но загуби голяма част от преднината си в развитие на обиколката и най-вече в последния сектор. Той е съставен от завоите с по-ниска скорост на 4.381-километровото трасе. \r\n \r\nПървата тренировъчна сесия беше забавена за кратко от дъжд.", "date": "2019.08.02", "title": "Хамилтън най-бърз в Унгария"}
{"url": "https://standartnews.com/sport/slaviya-izmkna-tochka-na-cherno-more-398508.html", "text": "Славия прекъсна поредицата си от две поредни загуби в efbet Лига. С по-защитна игра \"белите\" направиха 0:0 при гостуването си срещу Черно море. Тимът на Златомир Загорчич с цената на 30 нарушения,7 жълти и 1 червен картон се добра до 0:0 на „Тича”, където домакините не успяха да спечелят за втори пореден път в първенството. Точката утвърди Черно море на второто място в класирането с 8 т. Първи е шампиона Лудогорец с 9, но мач по-малко", "date": "2019.08.02", "title": "Славия измъкна точка на Черно море"}
{"url": "https://standartnews.com/sport/manchestr-yunayted-veche-ima-nay-skpiya-zashchitnik-v-sveta-398509.html", "text": "Манчестър Юнайтед постигна споразумение с Лестър за купуването на защитника Хари Магуайър. „Червените дяволи“ ще платят 80 милиона паунда, което прави английския национал най-скъпия бранител в света, съобщи Би Би Си. Предишният рекорд беше трансфера на Върджил ван Дайк в Ливърпул срещу 75 милиона лири. Магуайър става и вторият най-скъп играч в историята на Висшата лига след този на Пол Погба, за когото Манчестър Юнайтед плати на Ювентус 89 милиона лири. 26-годишният Хари ще премине медицински прегледи, преди да подпише договора си с 20-кратните шампиони на Англия. Той стана третият нов футболист в Юнайтед това лято след Аарън Уан-Бисака от Кристъл Палас и Даниел Джеймс от Суонси.", "date": "2019.08.02", "title": "Манчестър Юнайтед вече има най-скъпия защитник в света"}
{"url": "https://standartnews.com/sport/zenit-kupi-brazilets-ot-barselona-398494.html", "text": "Зенит (Санкт Петербург) купи от Барселона бразилеца Малком. Контрактът е за 5 години, а \"каталунците\" ще получат 40 млн. евро. Има и бонус от още 5 млн. евро, ако 22-годишния Малком достигне определени резултати с клуба. Зенит изравнява рекорда си за трансфер. През 2012-а клубът купи Хълк за 40 млн. евро, а през 2016-а го продаде на китайския Шанхай Шенхуа за 56 млн. евро.", "date": "2019.08.02", "title": "Зенит купи бразилец от Барселона"}
{"url": "https://standartnews.com/sport/arda-udari-vitosha-i-veche-e-vtori-v-klasiraneto-398503.html", "text": "Новакът в efbet Лига Арда продължи да пиши историята, като победи в Бистрица Витоша с 3:1. Вратарски грешки помогнаха съществено за успеха на тимът от Кърджали. Головете за победителите вкараха Радослав Василев (5), Иван Коконов (59 дузпа) и Румен Гьонов (69 автогол). Почетният гол за Витоша бе на Георги Купенов (23). Домакините завършиха мача с 10 души след като червен картон в 88-ата получи Александър Христев. С втората си поредна победа в елита и два равни мача Арда вече има 8 т и се изкачи до второто място, като е само на точка от лидера Лудогорец.", "date": "2019.08.02", "title": "Арда удари Витоша и вече е втори в класирането"}
