{"url": "https://standartnews.com/regionalni/dndi-dari-700-000-leva-za-proekti-v-krumovgrad-389904.html", "text": "700 000 лева дари  Дънди прешъс метълс за общински проекти в Крумовград. Подписите под рамковия договор положиха изпълнителният директор д-р инж. Илия Гърков и оперативният директор инж. Любомир Хайнов от името на златодобивната компания, както и кметът Себихан Мехмед и председателят на Общинския съвет в Крумовград Метин Байрамали от страна на общината.  Проектите са предложени от Община Крумовград и подкрепени с решение на Общинския съвет.  621 600 лв. са за инфраструктура, 43 000 лв. – за културни и спортни дейности на територията на община Крумовград, включително селищни празници, 35 400 лв. – за инженерно проектиране за изграждане на музейна експозиция „Ада тепе“. Разпределението на средствата съгласно решение на ОбС №730/25.03.2019 г. е, както следва: 1.1. Средства за  частично финансиране на обект: “Реконструкция на част от водопроводната  мрежа  по улици на гр.Крумовград: ул.“Беломорска“, ул.“Капитан Петко Войвода“ул.“Тракия“, ул.“Г.С.Раковски“, ул.“Ал.Стамболийски“, ул.“Трети март“, ул.“Хр.Ботев“ , ул.“Васил Левски“ включително НСН и АН - 400 000 лв.  1.2.  Средства на Футболен клуб„Левски Крумовград“ – за участие във футболни турнири и първенства – 5 000 лв. 1.3. Средства за отбелязване на 90-годишен юбилей на читалище „Бяло море“ с. Черничево – 2 000 лв. 1.4.  Средства за носии за танцовата група към читалище „Народни будители“ с. Аврен – 2 000 лв. 1.5. Средства за участие на самодейни състави в национални и международни фестивали,  както следва: ·  ФА „Изворче“ – участие в международен фолклорен фестивал Айвалък, Република Турция – 4 050 лв. ·  ФГ „Демет“ - участие в международен фолклорен фестивал Айвалък, Република Турция – 4 050 лв. ·  НЧ „Кирил и Методий-1952“ с. Егрек – участие в 8-ми Балкански шампионат по фолклор „Жива вода“ гр. Хисаря – 2 400 лв. ·  „Млади сърца“ /Пенсионерски клуб/ - участие в Национален фестивал в гр. Бургас – 2 700 лв. ·  ТК „Ритмика“ – участие в надиграване  в Албена – 3 400 лв. ·  ТК „Жарава“ – участие в международен фестивал – 3 400 лв. ·  ТК „Китка“ – участия – 3 400 лв. 1.6.  Средства за концертна програма на Традиционния есенен панаир „Сеид баба“ в гр. Крумовград – 10 000 лв. 1.7. Средства за провеждане на селищни празници в община Крумовград – 4 000 лв. 1.8. Средства за ИП „Преустройство на помещения в сграда на ЦПЛР-ОДК Крумовград“ за експозиция „Ада тепе“ -  35 400 лв. 1.9. Средства за обект „Монтаж на пилони за улично осветление по съществуваща инфраструктура  в с. П.Желязово“-инженеринг - 30 100 лв. 1.10. Средства за частично финансиране на обект: „Изграждане на улица в гр.Крумовград, в участък  ОТ 443- ОТ 442 – ОТ 434 – ОТ 433“ – инженеринг - 188 100 лв. ", "date": "2019.04.17", "title": "Дънди дари 700 000 лева за проекти в Крумовград"}
{"url": "https://standartnews.com/regionalni/nadigravane-priyateli-chrez-tantsa-v-pernik-389889.html", "text": "За шеста поредна година Перник ще стане център за среща на любителите на българските народни хора. Организатори на събитието са Община Перник и танцова къща „Приятели чрез танца“ към сдружение „Дай, бабо, огънче!“. Традиционното вече фолклорно надиграване за младежки любителски групи „Приятели чрез танца“ ще се проведе на 20 април 2019 г. Празникът ще стартира в 12.00 ч. с дефиле от Минната дирекция до Двореца на културата, където ще бъде даден старт на фестивала. Деветнадесет любителски фолклорни състава с близо 350 участници от Перник, София, Пазарджик, Сандански, Дупница и други градове ще покажат как се съхранява богатството на родния фолклор, като се включат в надиграването на сцената пред Двореца. Задължително условие за участие е съставите да могат да играят характерните за Граово хора – Граовско, Четворно, Сватбарско и др. В надиграването има три възрастови групи – детска, младежка и смесена. За първа година фестивалът е отворен и за танцови състави. Провежда се в два раздела – „Да се забавляваме“ и „Да се надиграваме“. В първия раздел клубовете изпълняват две хора по желание, с времетраене до 6 минути. Вторият раздел има конкурсен характер. В него ще се изпълнява обработка на хоро с времетраене до 4 минути /хореографското решение да започва с автентичния образец на хорото/ и компетентно жури ще определи най-добрите участници. Единственото условие обаче е, че групите имат право да участват само в един от разделите. Както всяка година, така и тази, освен предвидените награди на участниците журито ще присъди и специалната награда на Кмета на общината – тъпан. Инициативата е част от Общинския годишен план за младежта 2019 г. и от Годишния план на Консултативния съвет за младежка политика.    ", "date": "2019.04.17", "title": "Надиграване „Приятели чрез танца“ в Перник"}
{"url": "https://standartnews.com/regionalni/v-burgasko-ne-odobryavat-vklyuchvaneto-na-stanishev-v-evrolistata-389877.html", "text": "Общински организации на БСП в Бургаска област неодобряват включването на Сергей Станишев в евролистата. \"Имаше общински организации, които не го подкрепиха, но крайното решение е на Националния съвет. Въпреки възраженията ще работим за изборна победа\", заяви пред Радио Бургас областният лидер на партията Стойко. Общинските организации в Царево, Малко Търново, Приморско и Руен още при номинациите се обявили против кандидатурата на Сергей Станишев за евродепутат. \"Станишев е знакова фигура за БСП, но като отиде в Европа забрави за България. Това е истината, забрави за хората в България\", каза председателят на партийната структура в Царево Яни Янев.", "date": "2019.04.17", "title": "В бургаско не одобряват Станишев в евролистата"}
{"url": "https://standartnews.com/regionalni/konturglobal-izgradi-sporten-kompleks-v-glbovo-389885.html", "text": "Американската ТЕЦ „КонтурГлобал Марица Изток-3“, една от най-големите електроцентрали в България, която работеи с местни лигнитни въглища, изгради нов спортен комплекс за младежите и децата в община Гълъбово. Спортният комплекс „Енергия“ е с обща площ около 1800 кв. м. и включва площадка за стрийт фитнес, комбинирано игрище за бадминтон и тенис на маса, както и специализирана детска площадка за най-малките. За изграждането на комплекса компанията е вложила общо 200 000 лв.  \r\n  Кметът на община Гълъбово Николай Тонев благодари на ръководството на „КонтурГлобал Марица Изток 3“ за поредната социална инвестиция и подчерта значението на дългогодишното сътрудничество с компанията.  \r\n  „Изключително важно за нас е да помагаме за обновяването на социалната инфраструктура на Гълъбово и да подобряваме на живота на хората в региона. Непрестанно работим по проекти, чиято цел е да допринесат за удобството на жителите на града. Спортен комплекс „Енергия“ е един от тези проекти“, каза Красимир Ненов, изпълнителен директор на „КонтурГлобал Марица Изток 3“. Той  символично предаде новата спортна площадка на община Гълъбово.  \r\n   В церемонията по откриването участва и носителят на 4 олимпийски медала и многократен световен шампион по спортна гимнастика Йордан Йовчев.", "date": "2019.04.17", "title": "КонтурГлобал изгради спортен комплекс в Гълъбово"}
{"url": "https://standartnews.com/regionalni/zapochna-praznik-na-tsvetyata-v-sandanski-389886.html", "text": "В продължение на три дни - от днес до петък, децата на Сандански ще имат възможност да изработят мозайка от живи цветя. Днес отвори врати творческата работилничка в Археологическия музей в града, за да посрещне най-нетърпеливите ученици. Те посадиха първите цветя и с усмивка и старание положиха началото на цветната мозайка. Пъстроцветните пана, посадени в Раннохристиянския комплекс, ще бъдат във формата на една от античните мозайки. Те са част от събитията за първия Празник на цветята.  ", "date": "2019.04.17", "title": "Започна \"Празник на цветята\" в Сандански"}
{"url": "https://standartnews.com/regionalni/zapochva-tretirane-sreshchu-krlezhi-i-komari-v-blagoevgrad-389874.html", "text": "Община Благоевград започва дезакаризацията на зелените площи, както в централна градска част, така и по кварталите в града. Обезпаразитяването се извършва ежегодно по предварително изготвен график три пъти в годината. Третирането със специални препарати, които не са опасни за здравето на хората, се прави в района на училища, социални домове, детски заведения и най-посещаваните тревни площи в града. Целта е да се ограничи развитието на кърлежи и комари. Пръскането срещу паразити за предотвратяване на разпространението на инфекциозни заболявания ще се извършва от петък, 19 април, до неделя, 21 април като при необходимост дейностите може да продължат и в понеделник. Пръскането ще се извършва в нощните и в ранните часове на денонощието. На местата, които ще се пръскат, ще бъдат поставени указателни табели, потвърждаващи третирането с точно фиксирани дата и час за обозначаване на карантинния срок. Уведомени са всички директори на учебни заведения, социални домове и детски градини.", "date": "2019.04.17", "title": "Започва третиране срещу кърлежи и комари в Благоевград"}
{"url": "https://standartnews.com/regionalni/poslanikt-na-irlandiya-gostuva-na-khasan-azis-389893.html", "text": "Посланикът на Ирландия Н.Пр. Майкъл Форбс гостува днес на кмета на община Кърджали Хасан Азис. Пред градоначалника той сподели, че идва в Кърджали, за да се запознае с икономическото развитие на района, възможностите за инвестиции, големите проекти, реализирани в общината, туристическия потенциал, историческите обекти. Гостът прояви интерес към проектите за социализация и консервация на Перперикон. От своя страна Хасан Азис го е информирал, че предстои изграждане на посетителски център в подножието на Перперикон, а в близките дни в столицата ще се представи изготвеният макет на археологическия комплекс, който по-късно ще бъде експониран в Кърджали. \r\n      \r\nКметът на Кърджали запозна дипломата с  реализираните през последните години големи проекти с европейско и национално финансиране, сред които Пазара на производителите, “Водно огледало“, Парк „Арпезос”, т.н.“Воден цикъл“, който включва и изграждане на пречиствателна станция, също така с проекта за индустриална зона, изработен с европейско финансиране  и условията за инвестиции в общината.   \r\n      \r\nКметът Хасан Азис подчерта, че Кърджали е известен като „столица на толерантността“, заради специфичния етнически и религиозен състав на населението, което съжителства мирно от столетия, че има добър диалог като кмет с представителите на различните религиозни общности, които приема като представители на официални институции.  ", "date": "2019.04.17", "title": "Посланикът на Ирландия гостува на Хасан Азис"}
{"url": "https://standartnews.com/regionalni/onkologichniyat-tsentr-vv-vratsa-s-nova-aparatura-389881.html", "text": "С финансовата подкрепа на \"АЕЦ-Козлодуй\" ЕАД бе закупена нова апаратура за онкологичния център във Враца. Тя включва видеоендоскопска и ехографска апаратура, която ще позволи прилагането на лечебни процедури на високо ниво в световната медицинска практика. Техниката бе показана на тържествена церемония в Комплексния онкологичен център в града. На събитието присъства кметът Калин Каменов, който благодари на „АЕЦ - Козлодуй“ за дарението. „Уважаеми медици, имайте куража, търпението и желанието да работите с новата техника. Благодаря на ръководството на атомната централа за оказаната подкрепа. Вярвам, че с модерното оборудване ще бъдат спасени много човешки животи“ – каза кметът Каменов, съобщава Дарик-Враца. Новата техника бе представена от д-р Стефанов, който коментира, че дареното оборудване няма еквивалент в страната. На тържествената церемония присъства и д-р Росен Белчев – специалист в службата по трудова медицина в „АЕЦ-Козлодуй“ ЕАД и заяви, че централата ще продължава да оказва подкрепа в сферата на здравеопазването в региона. На събитието присъстваха също председателят на Общински съвет в града – Румен Антов, лекари и медицински специалисти от КОЦ-Враца и МБАЛ „Христо Ботев“", "date": "2019.04.17", "title": "Онкологичният център във Враца с нова апаратура"}
{"url": "https://www.standartnews.com/sport/mesi-otnovo-belezhi-na-chetvrtfinal-v-shl-389836.html", "text": "Барселона победи Манчестър Юнайтед на \"Камп Ноу\" с 3:0 в мач-реванш от четвъртфиналите на Шампионската лига по футбол. Каталунците продължават напред с общ резултат 4:0. Два гола за победителите вкара Лео Меси (16-20), като това бяха първите му голове в тази фаза на турнира от 2013-а. Филипе Коутиньо оформи крайното 3:0 в 61-ата минута. На полуфинала Барса ще играе с победителя от двойката Ливърпул – Порто, които играят тази вечер.", "date": "2019.04.17", "title": "Меси отново бележи на четвъртфинал в ШЛ"}
{"url": "https://www.standartnews.com/sport/ayaks-izkhvrli-i-yuventus-389835.html", "text": "Холандският Аякс се класира на полуфиналите в Шампионската лига по футбол, след като отстрани соченият за фаворит за купата Ювентус. След 1:1 в Амстердам, холандците победиха с 2:1 на реванша в Торино и чакат съперника си в битката за участие във финала, който ще бъде излъчен измежду Тотнъм и Манчестър Сити. Резултатът откри звездата на Юве - Кристиано Роналдо с глава в 28-ата минута. Дони ван де Беек обаче изравни в 34-ата. Натискът на гостите бе ватериализиран в  67-ата минута чрез Матийс де Лихт. Така след Реал Мадрид сега Аякс изхвърли от турнира и Юве и то отново след победа като гост. фото ЕПА/БГНЕС", "date": "2019.04.17", "title": "Аякс изхвърли и Ювентус"}
{"url": "https://standartnews.com/sport/uau-var-vzkresi-totnm-za-polufinal-za-shampionskata-liga-389920.html", "text": "Тотнъм се класира за полуфиналите в Шампионската лига след уникална драма срещу Манчестър Сити. В мач, който със сигурност ще остане завинаги в историята на Шампионска лига, Манчестър Сити победи Тотнъм с 4:3, но в крайна сметка отпадна след общ резултат 4:4 и заради головете на \"шпорите\" на чужд терен. В първия двубой в Лондон тимът на Маурисио Почетино бе победил с 1:0, но голямото шоу бе на \"Етихад\". Сблъсъкът започна вихрено! Още до 11-ата минута резултатът бе 2:2. Рахим Стърлинг откри за домакините в 4-ата, но Хюн Мин Сон избухна с две попадения в 7-ата и 10-ата. Само минутка след това обаче Бернардо Силва изравни. А в 21-ата минута отново Стърлинг даде нов аванс за Сити. Страстите се успокоиха, но само до почивката. След нея драмата продължи. Ман Сити взе нов аванс - 4:2 след попадение на Серхио Агуро. След това дойде и ролята на ВАР. Фернандо Йоренте вкара гол от корнер в 73-ата минута, но при попадение остана съмнение за игра с ръка. Реферът Джунейт Чакър гледа внимателно ВАР, но и от нея стана ясно на 100% дали топката се удари в ръката на испанеца и попадението бе признато.  Сити вкара пети гол, който обаче е отменен след VAR! Пеп Гуардиола и играчите му вече бяха изпаднали в делириум след гол на Рахийм Стърлинг. Малко след това обаче той бе отменен, след като VAR показа на Джунейт Чакър, че при топката към Гюндоган е имало рикошет в крака на Бернардо Силва, което означава засада. На полуфиналите Тотнъм ще играе срещу сензацията Аякс.", "date": "2019.04.17", "title": "ВАР възкреси Тотнъм в Шампионската лига (ВИДЕО)"}
{"url": "https://www.standartnews.com/sport/uau-var-vzkresi-totnm-za-polufinal-za-shampionskata-liga-389920.html", "text": "Тотнъм се класира за полуфиналите в Шампионската лига след уникална драма срещу Манчестър Сити. В мач, който със сигурност ще остане завинаги в историята на Шампионска лига, Манчестър Сити победи Тотнъм с 4:3, но в крайна сметка отпадна след общ резултат 4:4 и заради головете на \"шпорите\" на чужд терен. В първия двубой в Лондон тимът на Маурисио Почетино бе победил с 1:0, но голямото шоу бе на \"Етихад\". Сблъсъкът започна вихрено! Още до 11-ата минута резултатът бе 2:2. Рахим Стърлинг откри за домакините в 4-ата, но Хюн Мин Сон избухна с две попадения в 7-ата и 10-ата. Само минутка след това обаче Бернардо Силва изравни. А в 21-ата минута отново Стърлинг даде нов аванс за Сити. Страстите се успокоиха, но само до почивката. След нея драмата продължи. Ман Сити взе нов аванс - 4:2 след попадение на Серхио Агуро. След това дойде и ролята на ВАР. Фернандо Йоренте вкара гол от корнер в 73-ата минута, но при попадение остана съмнение за игра с ръка. Реферът Джунейт Чакър гледа внимателно ВАР, но и от нея стана ясно на 100% дали топката се удари в ръката на испанеца и попадението бе признато.  Сити вкара пети гол, който обаче е отменен след VAR! Пеп Гуардиола и играчите му вече бяха изпаднали в делириум след гол на Рахийм Стърлинг. Малко след това обаче той бе отменен, след като VAR показа на Джунейт Чакър, че при топката към Гюндоган е имало рикошет в крака на Бернардо Силва, което означава засада. На полуфиналите Тотнъм ще играе срещу сензацията Аякс.", "date": "2019.04.17", "title": "ВАР възкреси Тотнъм в Шампионската лига (ВИДЕО)"}
{"url": "https://standartnews.com/regionalni/masovo-izkachvat-stlbite-km-krepostta-medzhidi-tabiya-v-silistra-389870.html", "text": "Масово изкачване  на стълбите към крепостта Меджиди табия край Силистра организира местната общност. Сдружението „Дуросторум–Дръстар– Силистра“ кани жителите на крайдунавския град да се включат в похода, който ще се проведе на 24 април, обявен за Ден без асансьори. \r\nАкцията Ден без асансьори е инициатива с глобален характер, част от кампанията NowWeMOVE, която в България ще се проведе за пети път. Тя може да се осъществи навсякъде – в офиси, търговски центрове, обществени блокове, паркинги, университети и други обществени или частни сгради. В Силистра в този ден ще бъдат спрени асансьорите на административните сгради, в  училищата, в офис билдинги. Масовото изкачване на стълбите към Меджиди табия ще започне в 17 часа, съобщават организаторите. \r\n317 са стъпалата, които водят до средновековната крепост край Дунава. Укреплението е построено по заповед на турския султан през средата на ХIХ век от германския инженер Хелмут фон Молтке. То трябвало да пази границите на османската империя по време на  многобройните кримски войни, водени между Русия и Турция. 300 българи - майстори дюлгери от Дряновско били доведени да строят крепостта. Докато изграждали военното укрепление,   строители издигнали и две християнски църкви  в крайдунавска Добруджа – в Алфатар и в силистренското село Калипетрово.  ", "date": "2019.04.17", "title": "Масово изкачват стълбите към крепостта Меджиди табия в Силистра"}
{"url": "https://standartnews.com/regionalni/kitayski-biznes-forum-shche-sreshcha-partnori-389871.html", "text": "\r\n   Китайски бизнес форум 16+1 ще събере утре в Стара Загора представители на фирми, браншови организации и научни институции, които работят в областта на селското стопанство, хранително-вкусовата и преработвателната промишленост. За събитието информират организаторите от Центъра за насърчаване на сътрудничеството в областта на селското стопанство между Китай и страните от Централна и Източна Европа /ЦНСССКЦИЕ/ и Търговско-промишлената палата в  Стара. На форума ще бъдат представени дейността и проектите на  ЦНСССКЦИЕ, както и възможностите за съдействие на фирми и институции за развитие на търговски, научни и кооперационни отношения с Китай, включително използване на платформата за електронна търговия.   \r\nУчастието във форума, който ще се проведе в общинсаката зала \"П.Р.Славейков\", е безплатно, но се изисква предварителна онлайн регистрация, уточняват организаторите.", "date": "2019.04.17", "title": "Китайски бизнес форум ще среща партньори"}
{"url": "https://standartnews.com/regionalni/zlatnata-diana-sbira-poznati-glasove-i-mladi-izplniteli-389863.html", "text": "\r\n  Традиционните музикални празници „Златната Диана“  отново ще съберат в Ямбол утвърдени оперни певци и талантливи млади изпълнители на симфонична музика.  45-тото издание ще се проведе от 21-ви до 24 април, съобщи  зам.-кметът по култура на община Ямбол Илиана Бицова. Откриването на  музикалните празници ще бъде в залата на петвековния Безистен в неделя. Камерният оркестър с диригент маестро Константин Илиевски и „Дианополис“ с концертмайстор Красимира Султанова ще изпълнят творби на Албинони, Вивалди, Бах, Паганини, Шуберт и Брамс . \r\nНа закриването в сряда, 24 април, в голямата зала на общината специален гост за втора поредна година ще бъде младият виртуоз Светлин Русев. Талантът свири на уникалната цигулка „Кампоселиче“, изработена от ненадминатия италиански майстор-лютиер Антонио Страдивари през 1710 г.“", "date": "2019.04.17", "title": "\"Златната Диана\" събира познати гласове и млади изпълнители"}
{"url": "https://standartnews.com/regionalni/proveryavat-kachestvoto-na-vzdukha-v-razgrad-389864.html", "text": "Тестово измерване на качеството на въздуха  стартира в Разград. В продължение на един мосец мобилно устройство ще проверява чистотата на атмосферата в града, съобщават от пресцентъра на общината. Мониторингът е резултат на усилията на местната и централна власт да се установи има ли опасни замърсявания на въздуха и какъв е техният източник. Това се наложи след серия обгазявания в лудогорския център през летата на изминалите две-три години, които доведоха до недоволство и протести от страна на гражданите. В опит да намери решение на проблема, областният управител на Разград Гюнай Хюсмен  инициира поредица от срещи между властта и бизнеса, на които се реши да се организира мониторинг. Мобилната станция, която ще прави измерванията е предоставена на общината от телекомуникационната компания „А1 България“ ЕАД и Разград е вторият град след Велико Търново, който  разполага с такава апаратура. Данните от измерванията ще бъдат публикувани на интенет страницата на кметството. \r\n  \r\nМобилната станция има 6 сензора и ще следи за  наличието на азотен диоксид, въглероден окис, серен диоксид, озон, сероводород, финни прахови частици. От общинската управа уточняват, че  данните от мониторинга имат информативен характер и местната власт не носи отговорност за тяхната достоверност.  ", "date": "2019.04.17", "title": "Проверяват качеството на въздуха в Разград"}
{"url": "https://www.standartnews.com/sport/macht-na-dzhoshua-s-milr-pred-proval-389850.html", "text": "Феновете на бокса очакваха с нетърпение датата 1 юни, за да видят отново на ринга хегемона в тежка категория при професионалистите Антъни Джошуа. Но това няма да се случи, тъй като мачът му с Джарел Милър е пред провал. Причината е, че Голямото бебе, както е известен американецът, беше хванат с допинг. С новината гръмнаха всички водещи издания отвъд Океана. Той е дал рутинна проба на 20 март, в която в урината му е открито забраненото вещество GW 1516, което усилва представянето му.  Засега подробности не се разкриват, като се очаква да има развитие в близките часове. От щаба на Милър обявиха, че той продължава да тренира здраво за битката на 1 юни и очакват отварянето и на Б-пробата. На практика той е невинен, докато и тя не се окаже положителна. Но случаите, в които А-пробата е положителна, а Б-пробата отрицателна се броят на пръстите на едната ръка.  Промоутърът на Антъни Джошуа - Еди Хърн, обяви, че вече е бил информиран от антидопинговата комисия в щата Невада за положителната проба. Сега очаква развитие от Атлетическата комисия на Ню Йорк за допълнителни указания как да се действа занапред.  Ясно е обаче, че при положителна Б-проба няма как да има мач. Колкото до въпросната субстанция, тя се използва като стероид, който директно влияе на образуването на мускулна маса и не засяга по никакъв начин органите. Тя е създадена в лабораторията БАЛКО, която изгърмя преди време за създаването на кръвен допинг, с който години наред лекоатлети и колоездачи печелеха нечестно предимство. ", "date": "2019.04.17", "title": "Мачът на Джошуа с Милър пред провал"}
{"url": "https://standartnews.com/regionalni/za-khlyaba-nash-otnovo-obedinyava-uchenitsi-v-blagoevgrad-389873.html", "text": "Поредното издание на Националния ученически празник „За хляба наш...“ ще се проведе в Благоевград. Инициативата, превърнала се в любима на децата на града, започва в петък, 19 април от 16 часа на площад „Народни будители“ като ще продължи и в събота. Както всяка година,така и тази, празникът ще започне с благославяне на хляба. По време на празника ще бъдат представени и творбите на малките таланти в подредена експозиция за жителите и гостите на Благоевград. Вторият ден от XXI Национален ученически празник „За хляба наш...“ ще започне с представяне на научните разработки на участниците в конкурса и защита на научна разработка. Два конкурса ще покажат таланта, креативността и идеите на учениците на Благоевград. В конкурсите ще бъдат представени “Обреди“ и “Драматизации“ и “Млад дизайнер“ на тема “Жътва“. Националният ученически празник „За хляба наш...” цели да разшири научните познания за производството и значението на хляба, да запознае с българските традиции и обичаи, свързани с хляба и хлебните продукти и проучване традициите на други европейски народи. Идеята е и да се повиши интересът на учениците към творческа, изследователска и събирателска дейност, както и изграждане на интерес към професиите, свързани с производството на хляб.", "date": "2019.04.17", "title": "„За хляба наш...“ отново обединява ученици в Благоевград"}
{"url": "https://www.standartnews.com/sport/grigor-igrae-dnes-vtoriya-si-mach-na-singl-v-monte-karlo-389845.html", "text": "Григор Димитров ще играе днес след 15 часа мача си от втория кръг на турнира на червени кортове от сериите Мастърс 1000 в Монте Карло (5,2 млн. евро). Българската ракета №1 излиза срещу Ян-Ленард Щруф (Гер), като двубоят е трети на \"Корт де Пренс\". В първия кръг Димитров победи Матео Беретини (Италия) със 7:5, 6:4, а Щруф се наложи над поставения под №15 Денис Шаповалов (Канада) с 5:7, 6:3, 6:1. 28-годишният Щруф е 44-и в класацията на АТП, като с Димитров са си разменили по една победа досега.", "date": "2019.04.17", "title": "Григор играе днес втория си мач на сингъл в Монте Карло"}
{"url": "https://www.standartnews.com/sport/sportt-po-tv-za-17-april-389849.html", "text": "22,00 Футбол, ШЛ: Ман Сити - Тотнъм (пряко) 22,00 Футбол, ШЛ: Порто - Ливърпул (пряко) 19,00 Футбол, Купа на България: Ботев Пд - ЦСКА-София (пряко) 17,30 и 20,00 Волейбол, Купа на България, жени: Полуфинали (пряко) 20,00 Футбол, Франция, Лига 1: Нант - ПСЖ (пряко) 12,00; 14,00; 16,00 и 18,00 Тенис: ATP 1000 Монте Карло (пряко) 12,00; 14,00; 16,00 и 18,00 Тенис: ATP 1000 Монте Карло (пряко) 20,00 Баскетбол, Евролига: Анадолу Ефес - Барселона; 22,15 Реал М - Панатинайкос (пряко) 20,00 Футбол, Италия, Серия А: Лацио - Удинезе (пряко) 03,30 Футбол, Копа Судамерикана: Индепендиенте дел Вале - Унион (пряко) 21,15 \"Спорт в обектива\" 13,00 Колоездене: Обиколка на Турция, втори етап (пряко)", "date": "2019.04.17", "title": "Спортът по тв за 17 април"}
{"url": "https://www.standartnews.com/sport/kobrata-sreshchu-dzhoshua-po-rano-ot-ochakvanoto-389851.html", "text": "Мач между Кубрат Пулев и световния шампион в тежка категория Антъни Джошуа е задължителен заради статута и на двамата. Но битката не изглеждаше да се проведе скоро заради наситената програма на британеца, който има три задължителни защити на титлите си, както и желание да организира обединителен двубой за всички колани с Дионтей Уайлдър. Това отлагаше евентуалната битка с Кобрата за пролетта или дори средата на 2020 г. Сега обаче тези планове може да претърпят грандиозен обрат. Изведнъж Пулев излезе сред основните кандидати за двубой с Джошуа, след като съперникът му за 1 юни Джарел Милър изгърмя с допинг. Все още мачът с американеца не е официално отменен, защото не е отворена Б-пробата на американеца. Но когато това се случи и ако тя е положителна, ще се търси нов опонент за AJ, който ще трябва да се навие на скорошен мач с него. Според британските медии, той ще иска да проведе някоя от задължителните си защити и е вероятно тя да е с Пулев. Но тук идва и проблемът, защото желанието на Джошуа е да се бие на територията на САЩ. Той трябваше да се бие с Милър в \"Медисън Скуеър Гардън\" в Ню Йорк.  Мач с Пулев отвъд Океана е под огромна въпросителна, защото той е с временно спрян лиценз на територията на щата Калифорния заради заведеното срещу него дело от репортерката Джени Суши и маститата ѝ адвокатка Глория Олред за сексуално посегателство. Изслушването му е на 14 май, а дотогава няма да има лиценз, което ще утежни максимално преговорите. \"Готови сме да се бием с всеки. Този, който желае най-много битката с Антъни, той ще се срещне с него. Има опции, но нещата са сложни\", заяви Еди Хърн пред изданието \"Лос Анджелис Таймс\", без обаче да назовава имена на евентуални съперници. ", "date": "2019.04.17", "title": "Кобрата срещу Джошуа по-рано от очакваното?"}
{"url": "https://standartnews.com/svyat/zaev-se-opasyava-ot-politicheska-kriza-v-makedoniya-389868.html", "text": "Без нужната избирателна активност от 40 процента на втория кръг на президентските избори Северна Македония ще изпадне в политическа криза, предупреди премиерът Зоран Заев в интервю за телевизия ТВ21, като призова гражданите да не допускат този сценарий, предаде БТА. Заев каза, че според министъра на правосъдието Рената Десковска при положение, че на втория кръг на изборите гласуват под 40 процента от избирателите, съществуват три възможности - нови избори, сваляне на прага за легитимност на изборите или избор на президент в парламента. Според анализатори не трябва да се променя начинът на избор на президента, а само да се намали прага за легитимност на изборите до 20 процента избирателна активност, както е в някои европейски страни. Според конституцията победител на първия кръг от изборите е кандидатът, за когото са гласували най-малко 50% плюс един от общия брой гласоподаватели, в случая 904 066 души от общо 1 808 131. За да бъде успешен вторият кръг на изборите, на него трябва да са гласували най-малко 40% от избирателите, или 723 253 души, и победител е кандидатът с повече гласове. Ако президентът не бъде избран и на втори кръг, се насрочват нови избори в срок не повече от 60 дни от втория кръг, а дотогава длъжността държавен глава се изпълнява от председателя на парламента. За евентуален избор на президент в парламента ще бъде необходимо мнозинство от две трети от общия брой депутати. Първият кръг на президентските избори е насрочен за 21 април, а евентуалният втори тур ще е на 5 май.", "date": "2019.04.17", "title": "Заев се опасява от политическа криза в Македония"}
{"url": "https://www.standartnews.com/sport/rezultati-ot-prvi-krg-na-pleyofite-v-nba-389853.html", "text": "Срещи от първия кръг в плейофите на Националната баскетболна асоциация:   Торонто - Орландо 111:82 точки   Резултатът в серията е 1:1 победи.    Портланд - Оклахома Сити 114:94 Портланд води с 2:0 победи в серията. Денвър - Сан Антонио 114:105 Резултатът в серията е 1:1 победи. Играе се до четири победи в седем мача. ", "date": "2019.04.17", "title": "Резултати от първи кръг на плейофите в НБА"}
{"url": "https://www.standartnews.com/sport/svetovnata-presa-ayaks-svali-ronaldo-ot-trona-video-389854.html", "text": "За първи път от девет години Кристиано Роналдо няма да играе в 1/2-финалите на Шампионската лига.  Неговият Ювентус отстъпи на Аякс в 1/4-финалите на най-силния клубен турнир, като дори и Роналдо нямаше сили да обърне развоя на реванша в полза на торинци. \r\nСлед равенство 1:1 в Холандия в първата среща, Аякс надделя с 2:1 като гост в Италия и заслужено продължи напред.  \r\nВ италианската преса логично властва отчаянието, разочарованието и ужасът от тежкия провал на шампиона на страната. Повечето медии се закачат за тезата: \"Само Кристиано не е достатъчен\", с оглед на това, че португалецът вкара два гола - по един в двата мача, но Юве не съумя да реализира повече от това, което даде нападателят. \"La Gazzetta dello sport\" пише: \"Огромно разочарование. Кристиано вкара обичайния си феноменален гол, но беше сам - недостатъчно. Страхотен Аякс. Те имат прекрасен капитан, който дори на 19 години може да решава мачове от 1/4-финалите. Ювентус разочарова. Тимът беше далеч от своите стандартни, далеч от показаното срещу Атлетико\". \r\nТоринският \"Tuttosport\" пък описва провала така: \"Не е достатъчен само Кристиано - кошмар в Шампионска лига. Огромно разочарование. Тактическа лекция от Аякс\".  \r\nРимският \"Corriere dello Sport\" е на същото мнение: \"Играта на Юве наказва Кристиано. Мечтата се разруши\". \r\nВ Португалия пък говорят за един Кристиано, който страда от мъка: \"Кристиано погледна към небето, но неговият гол не бе достатъчен\". \r\nОтзвук на срещата има и в Аржентина, където местният \"Olé\" изпраща Кристиано: \"Чао, Кристиано. Аякс с нов голям удар в Шампионската лига, сваляйки Кристиано от трона\".", "date": "2019.04.17", "title": "Световната преса: Аякс свали Роналдо от трона (ВИДЕО)"}
{"url": "https://standartnews.com/svyat/ostrie-na-trmp-oglavi-svetovnata-banka-389875.html", "text": "От 9 април Световната банка има нов шеф. Дейвид Малпас - заместник-министър на финансите на САЩ, беше предложен от US президента Доналд Тръм през февруари, а кандидатурата му бе единодушно гласувана от изпълнителния борд на институцията. САЩ контролират най-голям дял от гласовете - около 16%, а Китай е третият по големина акционер след Япония с 4,5-процентен дял.  Малпас зае позицията, която временно бе поверена на Кристалина Георгиева след неочакваната оставка на предишния директор Джим Йон Ким. Американецът от корейски произход, номиниран от Барак Обама през 2012 г., се оттегли на 1 февруари 2019 г., за да се присъедини към фонда за частни инвестиции Global Infrastructure Partners. Той напусна позицията три години преди края на мандата си на фона на различията си с администрацията на Тръмп по климатичните промени и ресурсите за развитие.  Дейвид Малпас, който стана 13-ят шеф на финансовата институция, бе топ дипломатът в министерството, оглавявано от Стивън Мнучин - отговоряше за финансите в международните отношения. Мандатът му ще е петгодишен.  Малпас беше единственият кандидат за поста. Според експерти, номинацията му от страна на Тръмп през февруари бе сигнал, че администрацията на президента иска по-силна хватка върху институцията. 63-годишният финансист Малпас никога не е пестил критиките си по адрес на Световната банка. Пред Конгреса през 2017 г. той заяви, че институции като СБ \"изразходват много пари\", но \"не са много ефективни\". \"Те често са корумпирани в практиките си по отпускане на заеми, а обикновените хора в държавите, които подпомагат, не получават никаква полза\", каза той. Малпас е заявявал, че иска да пренасочи фокуса на СБ към основната й мисия - излизането от бедността на най-бедните страни и намаляване достъпа до заеми на най-развитите икономики.  \r\nСлед номинацията си Малпас отново потвърди позицията си. \"Няма никакъв смисъл страните с най-високи приходи да получават ресурси на банката, когато най-бедните страни могат да ги използват по по-добър начин\", обясни той пред журналисти в министерството на финансите. И допълни: \"Защо Китай, втората по големина икономика в света, получава заеми, след като има стабилни капиталови пазари?\". Според него Китай е твърде богата за подобна помощ, особено при положение, че Пекин е натоварил някои развиващи се страни, включително Шри Ланка и Пакистан, с огромни дългове заради инфраструктурната програма „Новият път на коприната“.  Сега Малпас е готов да поеме управлението на Световната банка и може да постави своя печат върху политиката й - нещо, което според мнозина експерти, ще подкопае основите на институцията, пише AFP. Дипломатът финансист обаче се защити от критиките, че е заклеймявал \"неефективността\" на Световната банка. Той заяви, че е изказал това мнение през 2017 година и че оттогава СБ е извършила реформи, които вървят в правилната посока. Малпас увери, че е \"поздравил банката за тези реформи\" при изслушване в Конгреса през 2018 година. \r\nСпоред източник, цитиран от \"Уолстрийт држърнъл\", въпреки критиките, Малпас е бил от ключово значение за последното увеличение на финансирането за банката от $13 милиарда през април 2018 г. Стилът на финансиста -дипломат среща и критики, и подкрепа. Проф. Стив Ханке, познат у нас като \"бащата на валутния борд\", даде рамо на номинацията, като написа в Twitter, че \"повечето части на Световната банка е трябвало да бъдат поставени в музей отдавна\". В същото време до средата на миналата година около 20 служители от кабинета на Малпас са напуснали, защото не са съгласни с методите му на управление, според публикации в медиите. Роденият в Мичиган Дейвид Малпас, който има научна степен по физика, е завършил икономика в университета \"Джордж Вашингтон\" в американската столица. След това той е заемал няколко длъжности в Министерството на финансите на САЩ при президентите - републиканци Роналд Рейгън и Джордж Х.В. Буш.  После сменя държавната администрация с Уолстрийт и дълго време работи в Bear Stearns - инвестиционна банка, която се срина в началото на финансовата криза през 2008 година. Шест години Малпас е неин главен икономист. След като банката си отиде през 2008 година (каквото остана от активите й, беше продадено на JPMorgan), Малпас основава собствена икономическа фирма, наречена Encima Global. Политическите му позиции и икономическите прогнози определено са смесени, твърдят анализатори. И припомнят неговия коментар в \"Уолстрийт джърнъл\" от август 2007 г., излязъл под заглавието: \"Не изпадайте в паника заради кредитния пазар\". В него Малпас призовава читателите да не се \"паникьосват\", защото \"жилищните и дълговите пазари не са толкова голяма част от американската икономика\". Какво се случи, е известно на всички, пише expert.bg. До март 2008 г. Bear Stearns бе на колене и стана първият случай, в който Федералният резерв трябваше да извади спасителния пояс през тази финансова криза. През 2010 година, когато Федералният резерв налива пари в пазарите, Малпас подписва писмо до председателя му Бен Бернанке, призовавайки да се сложи край на програмата за стимулиране, която според него ще повиши инфлацията. Същата година Малпас се впуска в политиката, водейки неуспешна кампания за сенатор от Републиканската партия от Ню Йорк. Той е бил и икономически съветник на президентската кампания на Тръмп през 2016 година. Според мнозина, Малпас ще окаже благотворно влияние за реформите в Световната банка, които биха се опирали по-силно на частния сектор и в отпускането на по-малко заеми на икономиките с висок растеж. Малпас отбелязва, че иска банката да се придържа към политиката си за страните със средни доходи. \r\n ", "date": "2019.04.17", "title": "Острие на Тръмп оглави Световната банка"}
{"url": "https://standartnews.com/biznes/rosatom-gotova-da-uchastva-v-aets-belene-389832.html", "text": "Руската държавна корпорация \"Росатом\" е готова, ако България приеме сериозно решение за възобновяване на проекта АЕЦ \"Белене\", да участва под всякаква форма в АЕЦ \"Белене\" в изграждането на централата. Това каза първият заместник-генерален директор на \"Росатом\" Кирил Комаров в отговор на въпрос на БТА на пресконференция на XI-ия Международен форум \"Атомекспо-2019\" в руския град Сочи. Той добави, че българската страна, както и бъдещият собственик и инвеститор, ще решат каква помощ ще бъде нужна от страна на \"Росатом\". \"Ние сме готови да участваме под каквато и да е роля, започвайки от консултант, завършвайки като отговорник за каквато и да е част от оборудването и за всички дейности, за да може да бъде пусната централата\", обясни Комаров. Кирил Комаров е оптимист за реализацията на АЕЦ \"Белене\", защото счита, че в сравнение с други подобни проекти това е централата, която може да се построи най-бързо в Европа. Причина за това е, че основното оборудване вече е готово. Освен това проектната документация е напълно изготвена и много бързо може да се издаде лиценз за съоръжението. По отношение на гаранциите Комаров изказа лично мнение, че днес никъде в света не може да се изгради нито един атомен проект без участието на държавата. По думите му обаче България като минимум ще участва в този проект с това, което е направено досега. Това включва произведеното оборудване, подготвената площадка и извършените строителни работи. Това се оценява на сума, която превишава 1,5 млрд. евро, което е голям принос на България по този проект, посочи Комаров. Кирил Комаров допълни, че министърът на енергетиката Теменужка Петкова го е информирала вчера, че България е готова да премине напълно към ново ценообразуване на електрическата енергия. Това ще стане факт, след като България синхронизира своя енергиен пазар с този на Европа. \"Това е съвсем нов завой, който означава, че в инвеститорите ще има повече сигурност за това какви ще бъдат цените на пазара и ще могат ли да защитят инвестицията си\", изтъкна първият заместник-генерален директор на \"Росатом\".", "date": "2019.04.17", "title": "Росатом готова да участва в АЕЦ \"Белене\""}
{"url": "https://standartnews.com/svyat/namerikha-petleto-na-svettsite-ot-notr-dam-389840.html", "text": "Пожарникари са успели да намерят и спасят петела, поставен на върха на разрушената от пожара кула „Стрелата“ на катедралата Нотр Дам. Това съобщи пред бТВ френският посланик у нас Ерик Льобедел. През 1935 г. три реликви - предполагаемо парче от короната от тръни на Христос, както и миниатюрни останки от Св. Дени и Св. Женевиев (двамата светци-зикрилници на града) са вкарани в металното тяло на птицата. Оттогава се носи мълвата, че идеята е била да се създаде един вид \"свещен\" гръмоотвод, който да пази богомолците вътре в храма. Посланик Льобедел заяви, че не се работи по версията за тероризъм след пожара в осемвековната катедрала „Нотр Дам” в сърцето на столицата Париж. Той обясни, че основната версия е непреднамерен пожар вследствие на строителните дейности, които са се случвали на върха на храма. Разследването в момента тече и ще станат ясни точните причини след края му, добави още той. Льобедел обясни и че не е прекалено амбициозно заявлението на френския президент Еманюел Макрон, че за 5 години „Нотр Дам” ще бъде възстановена, тъй като ще се мобилизират всички сили в страната. Френският посланик благодари за всички дарения, включително и за тези от България. Но според него ще са необходими много повече от събраните досега 800 милиона евро. Той обясни, че трябва да се изчака да се направи оценка на щетите, защото някои от изгорелите греди са на седем века, има и повредени произведения на изкуството и изгорели картини. Катедралата е вечна и никога не сме си представяли, че нещо подобно може да се случи, нито французите, нито европейците и всички по света, каза Льобедел. Но посланието е, че има надежда и ще се възстанови символът на Париж, добави посланикът. Според него трагедията ще обедини и френския народ. В този смисъл в 16.50 днес в Париж всички камбани ще звучат за Нотр Дам. Това е часът, в който според сведенията е започнал пожарът в безценната катедрала.", "date": "2019.04.17", "title": "Намериха петлето на светците от Нотр Дам"}
{"url": "https://standartnews.com/svyat/kray-na-dvoynite-standarti-pri-khranite-v-es-389887.html", "text": "Европейският парламент прие новия търговски механизъм за потребителите, който обявява предлагането на храни от една и съща марка, но с различни съставки и качество, за нелоялна търговска практика. Това фактически слага край на т.нар \"двоен стандарт\". Докладът бе приет с 474 гласа „за“, 163 „против“ и 14 „въздържал се“. \"Това е много сериозна крачка към забраната на двойните стандарти при храните в Европейския съюз, като се има предвид, че до края на 2017 г. и на национално ниво у нас, и на европейско се отричаше да има двоен стандарт, като тези категорични твърдения бяха подплатени с подходящите изследвания\", заявяват от пресцентъра на омбудсмана Мая Манолова „Днес европейските институции показаха, че работят в интерес на гражданите, въпреки огромните икономически интереси на мултинационалните компании“, заяви Манолова. Тя обяви днешното гласуване като голяма победа за България. „Благодаря на всички, които се включиха в битката срещу двойните стандарти при храните в ЕС. Показахме на Европа, че и ние можем да бъдем големи и да участваме активно в политиките на Съюза. Показахме и на българските граждани как институциите в България могат да работят заедно за една справедлива кауза – да защитят достойнството и интереса им\", допълни тя. Промените забраняват разпространението на храни и напитки от едни и същи марки с различен състав в рамките на ЕС и позволят налагането на санкции за нарушителите (не по-малко от 4% от годишния оборот на производителя). \"Припомняме, че омбудсманът се бори от три години за припознаване на проблема както от българските институции, така и от европейските. Проведени са проучвания, изпратени са редица писма и декларации до европейския омбудсман, европейски комисари и председателя на Комисията Жан-Клод Юнкер. Последно Манолова изпрати писма и на колегите си омбудсмани от европейските страни да се обърнат към евродепутатите от техните страни да гласуват промени в законодателството, които да забранят двойните стандарти. Общественият защитник в качеството си на гражданин, заедно с редица български общественици, изпрати петиция до Комисията по петициите в ЕП в края на 2017 г., която успешно защити в началото на тази година. През 2018 г. институцията организира и форум на високо равнище в рамките на българското европредседателство, на който еврокомисар Вера Юрова обяви края на двойните стандарти при храните чрез „Новия търговски механизъм за потребителите\", се казва още в съобщението от пресцентъра на обществения защитник.", "date": "2019.04.17", "title": "Край на двойните стандарти при храните в ЕС"}
{"url": "https://www.standartnews.com/sport/tampa-bey-otpadna-bezslavno-oshche-v-prviya-krg-ot-pleyofite-video-389856.html", "text": "Победителят от редовния сезон Тампа Бей загуби с 3:7 гостуването си на Кълъмбъс и отпадна безславно в първия кръг на плейофите на Националната хокейна лига с 0:4 победи. Така за първи път от 1968 година носителят на \"Президентс Трофи\" отпада без спечелен мач в елиминациите. Тампа Бей беше повече от впечатляващ през кампанията, в която изравни рекорда на Детройт от 62 победи и записа 128 точки - четвърто постижение в лигата за всички времена. В плейофите, обаче, ситуацията се оказа съвсем различна. Къмъблъс, който си осигури втората \"уайлд кард\" за участие в елиминациите едва след предпоследния си мач в редовния сезон, нито веднъж не допусна да бъде изоставащ в срещите от серията. Пиер-Люк Дюбоа се отличи с гол и две асистенции, а Александър Тьоксие се разписа два пъти за успеха в четвъртия двубой. Сергей Бобровски отрази 30 шайби, а Сет Джоунс, Оливер Бьоркстранд, Артьоми Панарин и Мат Дюшен също се разписаха. Стивън Стамкос, Седрик Пакет и Брейдън Пойнт вкараха, но това не беше достатъчно. \r\nКълъмбъс - Тампа Бей - 7:3 \r\nПитсбърг - Ню Йорк Айлъндърс - 1:3 \r\nСейнт Луис - Уинипег - 1:2 след продължение \r\n- - -  \r\nЛас Вегас - Сан Хосе - 5:0", "date": "2019.04.17", "title": "Тампа Бей отпадна безславно още в първия кръг от плейофите (ВИДЕО)"}
{"url": "https://standartnews.com/biznes/tsenata-na-agneshkoto-tazi-godina-ostava-nepromenena-389848.html", "text": "Ще има достатъчно българско агнешко за празниците, обяви пред БНР председателят на Националната овцевъдна и козевъдна асоциация Симеон Караколев. Според него няма да има промяна в цената на агнешкото месо спрямо миналогодишната. „Всяка година успяваме да го осигурим. Въпросът е доколко търговците се възползват от някакви недобросъвестни практики, за да заблуждават потребителите“, каза той в. Тази година на българското месо ще се слага син печат за разпознаване от потребителите, а месото, което е внос, ще бъде с червена маркировка. Освен това, на щанда, където се продава агнешкото месо, задължително ще трябва да има табела с ясно упомената страна на произход, отглеждане и клане, подчерта Караколев. По думите му въпреки тези мерки отново ще има заблуждаващи практики при част от търговците. „В някои от веригите ще влизат много агнета с червен цвят. Това са животни, които влизат от Македония, и това са всички животни, които са върнати от гърците като брак“, посочи Симеон Караколев. Животновъдът посочи като голям проблем наддекларираните животни: „Има колеги, които злоупотребяват със стотици, други – с хиляди. Има недостатъчен контрол. Това са пропуски в системата, от които умело се възползват доста хора“. Според статистиката животните са 1,4 млн. Караколев беше категоричен, че бройката не е вярна, а животните са не повече от 1 млн. Със сигурност в системата има поне 200 хил. несъществуващи овце, добави той.", "date": "2019.04.17", "title": "Цената на агнешкото тази година остава непроменена"}
{"url": "https://www.standartnews.com/sport/sesil-smaza-nomer-84-v-sveta-389857.html", "text": "Българката Сесил Каратанчева се класира за втория кръг за турнира по тенис на червени кортове в Дотън (САЩ) с награден фонд 80 хиляди долара. Каратанчева постигна престижна победа с 6:4, 6:2 над поставената под номер 1 представителка на домакините Тейлър Таунзънд за 88 минути игра. \r\nТака тя взе реванш от 23-годишната левичарка от Чикаго за поражението си в три сета на същия турнир през миналия сезон. 29-годишната софиянка навакса ранен пасив от 1:3 гейма и стигна до обрат срещу 84-ата в света американка в първия сет. \r\nВъв втората част Каратанчева стартира с пробив, а след това реализира и втори брейк за 5:2, което се оказа решаващо. С успеха българката заработи 1248 долара и 10 точки за световната ранглиста, в която заема 196-ото място в момента.", "date": "2019.04.17", "title": "Сесил смаза номер 84 в света"}
{"url": "https://www.standartnews.com/sport/obshchoto-sbranie-na-bok-promeni-ustava-spored-iziskvaniyata-na-mok-389891.html", "text": "Годишното общо събрание на Българския олимпийски комитет гласува промени в Устава, съобразени с последните изисквания на Международния олимпийски комитет. Корекциите се налагат вследствие на приетата Програма 2020 и последните промени в Олимпийската харта. \r\nДелегатите приеха Отчета за дейността на БОК за периода април 2018 – март 2019 г., Счетоводния отчет и одита, както и Доклада на Контролния съвет. Приета бе Програмата на БОК за 2019 г. и бюджетът на БОК за 2019 г. \r\nПоставен беше въпросът за финансиране на национални федерации по олимпийски спортове от страна на Министерството на младежта и спорта, както и за възможностите за намиране на спонсори. Прието бе да се организира среща с ММС, националните федерации и БОК, която да се проведе в НСА “Васил Левски“.", "date": "2019.04.17", "title": "Общото събрание на БОК промени устава според изискванията на МОК"}
{"url": "https://www.standartnews.com/sport/grisho-prodlzhava-s-pobedite-v-monte-karlo-389898.html", "text": "Григор Димитров продължава победния си ход на турнира от сериите Мастър 1000 в Монте Карло (5,2 млн. евро). В мач от втория кръг хасковлията победи Ян -Ленард Щруф (Гер) със 7:6 (2), 6:4. В третия кръг от турнира Гришо излиза утре срещу шампиона от миналата година Рафаел Надал.", "date": "2019.04.17", "title": "Гришо продължава с победите в Монте Карло"}
{"url": "https://standartnews.com/biznes/konsultant-raste-trseneto-na-krediti-389860.html", "text": "„Всяка година след 2015 г. виждаме ръст в кредитирането и търсенето на кредити. Домакинствата са все по-смели в решенията си да вземат кредит“. Това заяви пред БНР кредитният консултант Тихомир Тошев. „Имаме рекордно ниска безработица, ръст на доходите. Това кара домакинствата да са по-смели и да решават тези проблеми, които могат да решат с помощта на кредитен ресурс, естествено не за сметка на нарушаване на правилата на това финансиране и поемане на твърде много риск. Повечето домакинства спазват правилото – не повече от 40% от доходите им да отиват по погасяване на кредити. Още по-здравословно е, ако това е до 30% от доходите. Винаги има хора, които надхвърлят възможностите си, надценяват, не премислят добре нещата и поемат повече дълг, отколкото могат да обслужват и във времето започват да имат проблеми с това задлъжняване. В момента обаче повечето българи са доста разумни, добре преценяват възможностите си и теглят кредити, които ще могат да обслужват в следващите години“, коментира Тошев. По думите му в момента се наблюдава предпазливост както от страна на клиентите, така и от страна на банките. Кредитният консултант очаква през тази година лихвите да се задържат около нивата в момента. Според него в последните 4 години се наблюдава подобрение на лихвите и исторически най-ниски лихви по ипотеките и потребителските кредити. Това е резултат от ниските лихви по депозитите и големия ресурс, генериран от банките: „Депозитите на населението продължават да растат, въпреки инфлацията, въпреки ниските лихви по тях. Над 52 млрд. лв. сме спестили в банките“. Между 12 и 15% от новите ипотечни кредити са рефинансиране на стари ипотечни кредити с цел получаване на по-добри условия, посочи Тошев.", "date": "2019.04.17", "title": "Консултант: Расте търсенето на кредити"}
{"url": "https://standartnews.com/svyat/dareniyata-za-notr-dam-dostignakha-800-mln-evro-389837.html", "text": "Даренията за възстановяването на изгорялата катедрала \"Нотр Дам\" в Париж вече достигнаха 800 млн. евро. Това е сумата събрата до тази сутрин. Президентът на Франция Емануел Макрон иска катедралата да бъде възстановена до 2024 г, когато Париж приема лятната олимпиада. 50 полицаи ще разследват пожара в \"Нотр Дам\". Те обаче все още не могат да влязат в катедралата поради опасност от срутване на част от покрива. Според първите разпитани работници по реставрацията те са видели пламъци в 18,15 часа или 30 минути преди официално да бъде обявена тревогата. В района на \"Нотр Дам\" бе намерено и петлето, което стоеше на върха на стрелата, която рухна при пожара. Междувременно снощи хиляди французи и гости на града се събраха на бдение на площад \"Сен Мишел\".", "date": "2019.04.17", "title": "Даренията за Нотр Дам достигнаха 800 млн. евро"}
{"url": "https://standartnews.com/biznes/evrokhold-pregovarya-za-kupuvane-na-chez-blgariya-389878.html", "text": "Най-големият публичен холдинг в България и една от водещите независими бизнес групи в Централна и Югоизточна Европа - Еврохолд България АД, получи днес ексклузивност за придобиването на активите на ЧЕЗ Груп в България, съобщиха до медиите от холдинга. Еврохолд участва самостоятелно в процедурата. Холдингът ще финансира сделката със собствени средства и с подкрепата на водещи западноевропейски банки. Намерението за придобиването на активите на ЧЕЗ Груп в България е част от дългосрочната стратегия на Еврохолд за навлизане в нови регулирани бизнес сегменти, предлагащи големи възможности за растеж, казват от компанията. В съответствие със своята корпоративна политика, дружеството няма да коментира слухове или спекулации на пазара, особено, когато това засяга трети страни. Еврохолд е публична компания, чийто акции се търгуват на Българската и Варшавската фондова борса и като такава, тя спазва стриктно законовите разпоредби и правилата за разкриване и разпространение на корпоративна информация. В случай на чувствителна информация, свързана със сделката за активите на ЧЕЗ Груп в България, която засяга акционерите и останалите заинтересовани от холдинга лица, компанията ще информира последните своевременно.", "date": "2019.04.17", "title": "Еврохолд преговаря за купуване на ЧЕЗ България"}
{"url": "https://standartnews.com/biznes/3-firmi-s-oferti-za-korabite-na-vms-389883.html", "text": "\r\nСъгласно заповед на министър-председателя е назначена междуведомствена работна група с председател заместник-министъра на отбраната Анатолий Величков, в която влизат експерти и административни лица от Министерството на отбраната, както и представители на Министерството на финансите, Министерството на икономиката, Министерството на външните работи и ДАНС. Междуведомствената работна група ще пристъпи към отварянето на офертите на 22 април в Министерството на отбраната. Съгласно утвърдения график следващата стъпка е оценка на офертите. Работата на междуведомствената работна група завършва с окончателен доклад с оценка и класиране на подадените оферти, който се утвърждава от министъра на отбраната, и се внася в Министерския съвет за разглеждане и одобряване.  \r\nГерманската компания \"Люрсен\" е специализирана в производството на луксозни суперяхти, но првят и кораби за военни цели, като с такива разполагат военноморските сили на Германия, Турция и ОАЕ. \"МТГ-Делфин\" е първата частна кораборемонтна българска компания, като вече има произведени патрулни кораби за Военноморските ни сили, както и фериботи, танкери и влекачи. \"Финкантиери\" пък е най-голямата корабостроителна компания в Европа и 9-ата най-голяма в света. Голяма част от италианския флот е съставен от съдове на \"Финкантиери\", включително кораби, подводници и самолетоносачи.   ", "date": "2019.04.17", "title": "3 фирми с оферти за корабите на ВМС"}
{"url": "https://standartnews.com/svyat/frantsiya-obyavi-konkurs-za-kulata-strela-389888.html", "text": "Френският премиер Едуар Филип обяви, че Франция организира международен конкурс по архитектура за възстановяването на кулата стрела на парижката катедрала \"Нотр Дам\", която бе унищожена в пожара понеделник вечерта, предаде БТА. \"Целта е църквата \"да се сдобие с нова кула-стрела, която е пригодена към техниките и предизвикателствата на нашето време\", заяви Филип след извънредно правителствено заседание, посветено на възстановяването на \"Нотр Дам\". Френският премиер каза, че властите все още не разполагат с оценка колко ще струват възстановителните дейности. Вчера президентът Еманюел Макрон заяви, че иска катедралата да бъде възстановена до пет години. \"Това очевидно е огромно предизвикателство, историческа отговорност\", заяви премиерът Едуар Филип. Парижката прокуратура съобщи, че разследващите причините за пожара още не могат да влязат в катедралата от съображения за сигурност. Днес разследването ще продължи с разпити и ще трае, докато не се разкрие истината и не се установи причината за пожара. Вчера са били разпитани около 30 свидетели, включително охранители и работници на фирми, които участват в обновяването на катедралата.", "date": "2019.04.17", "title": "Франция обяви конкурс за кулата стрела"}
{"url": "https://standartnews.com/sport/mesi-otnovo-belezhi-na-chetvrtfinal-v-shl-389836.html", "text": "Барселона победи Манчестър Юнайтед на \"Камп Ноу\" с 3:0 в мач-реванш от четвъртфиналите на Шампионската лига по футбол. Каталунците продължават напред с общ резултат 4:0. Два гола за победителите вкара Лео Меси (16-20), като това бяха първите му голове в тази фаза на турнира от 2013-а. Филипе Коутиньо оформи крайното 3:0 в 61-ата минута. На полуфинала Барса ще играе с победителя от двойката Ливърпул – Порто, които играят тази вечер.", "date": "2019.04.17", "title": "Меси отново бележи на четвъртфинал в ШЛ"}
{"url": "https://standartnews.com/sport/ayaks-izkhvrli-i-yuventus-389835.html", "text": "Холандският Аякс се класира на полуфиналите в Шампионската лига по футбол, след като отстрани соченият за фаворит за купата Ювентус. След 1:1 в Амстердам, холандците победиха с 2:1 на реванша в Торино и чакат съперника си в битката за участие във финала, който ще бъде излъчен измежду Тотнъм и Манчестър Сити. Резултатът откри звездата на Юве - Кристиано Роналдо с глава в 28-ата минута. Дони ван де Беек обаче изравни в 34-ата. Натискът на гостите бе ватериализиран в  67-ата минута чрез Матийс де Лихт. Така след Реал Мадрид сега Аякс изхвърли от турнира и Юве и то отново след победа като гост. фото ЕПА/БГНЕС", "date": "2019.04.17", "title": "Аякс изхвърли и Ювентус"}
{"url": "https://standartnews.com/svyat/erdogan-okonchatelno-zagubi-istanbul-389895.html", "text": "Турският президент Реджеп Тайип Ердоган окончателно загуби мегаполиса Истанбул. Тежката загуба става ясна, след като Ердоган не успя да оспори избора за кмет на кандидата на основната опозиционна Народно-републиканска партия, предаде БГНЕС. Новият кмет ще се казва Екрем Имамоглу. Той беше предпочетен от избирателите пред кандидата на Ердоган - бившия премиер Бинали Йълдъръм. Последният напусна премиерския пост, след като той беше премахват в резултат на конституционните промени, инициирани от Ердоган. Управляващата Партия на справедливостта и развитието направи всичко възможно, за да попречи на избора на Имамоглу. ПСР дори заплашиха, че ще искат касирането на вота. Загубата на Истанбул е първото голямо изборно поражение на Ердоган, откакто той е на власт през 2002 г. Неговият път в голямата политика започна именно от града на Босфора.", "date": "2019.04.17", "title": "Ердоган окончателно загуби Истанбул"}
{"url": "https://standartnews.com/svyat/zhlta-zhiletka-v-notr-dam-po-vreme-na-pozhara-389897.html", "text": "Спекулациите веднага тръгнаха из цялото интернет пространство - като добре смазана машина за пропаганда – \"Жълтите жилетки запалиха катедралата \"Нотр Дам“. И това е очаквано. А може би дори манипулирано. Движението на „Жълтите жилетки“, което за пети пореден месец не сприра да иска оставката на правителството и в частност на президента Еманюел Макрон, се разраства с всяка изминала седмица на протест по улиците на Париж. Макар на моменти участниците в шествията да са прекалено агресивни, техните искания всъщност са логични, а самото движение постепенно ескалира в проявата на първото в модерната история гражданско движение против аристокрацията. Такова, каквото де факто би могло да промени статуквото. И това определено плаши мнозина. На този етап не бива да правим сравнения с палежа на Райхстага в Германия, чрез която операция под фалшив флаг Хитлер се бетонира на власт до смъртта си и края на най-кървавата в историята на човечеството война през 1945 година. Ала определено в кадрите нещо изглежда подозрително. Най-важно в случая е да си зададем прост въпрос. Ако наистина някой привърженик на \"жълтите жилетки“ е извършил палеж, то би ли той нахлузил светлоотразителна жилетка, докато го прави? Би ли рискувал цялата кауза, която толкова много обича, за едното показно. Защото ако записът е автентичен, то той буквално погребва \"жълтите жилетки“. Отговорите на тези въпроси и заключенията от тях оставяме на читателите. Но е факт, че дори и в този ранен етап от разследването, има сведения, че пожарът в катедралата Нотр Дам в действителност е следствие на умишлен палеж. Въпросът, разбира се, е кой би спечелил най-много от подобно деяние? Жълтите жилетки или техните противници?", "date": "2019.04.17", "title": "Жълта жилетка в Нотр Дам по време на пожара?"}
{"url": "https://standartnews.com/svyat/top-10-na-pametnitsite-vzstanoveni-ot-ruini-389913.html", "text": " е построен през І век, но бил разрушен след опустошително земетресение през 1679 година. Възстановен е 300 години по-късно, в средата на 70-те на миналия век с участието на руски археолози. Храмът днес се радва на втори живот и събира многобройни туристи в Армения, защото е единственият от времето на елините.  е построено през 530 г. и е едно от най-големите бенедектински монашески ордени, основен център на духовността по време на Средновековието. През  XIV век в манастира се е съхранявала една от най-големите в Европа библиотеки за антична и раннохристиянска литература, там е работил и известният философ и теолог Тома Аквински.  Абатството е разрушено до основи по време на американски бомбардировки по време на Втората световна война – на 15 февруари 1944 г. Наново е изградено 20 години по-късно.  също е била разрушена по време на Втората световна война. Разкошният паметник в бароков стил от XVIII век  е построен от краля на Полша Август Силния. След войната, властите на ГДР взимат решение да не възстановяват храма поради липса на средства, но в края на ХХ век благодарение на група граждани, които създали специално общественно движение, през 2005 година той заблестял в нова светлина след тържествено откриване.  - един от шедьоврите китайската архитектура през XIV век. Той е един от нАй-известните дзен будиски храмове в Киото и е описан в романите на известния японски писател Юкио Мишима. В средата на ХХ век монах-ученик подпалва павильона и той изгаря до основи. Само няколко години по-късно е напълно възстановен, а в края на века е включен в списъка за световно културно-историческо наследство на ЮНЕСКО. , в Босна и Херцеговина, разположен на двата бряга на река Неретва. Бил е построен в средата на XVI век по време на Османската империя, а век по-късно към него са пристроени и крепосни кули. През 1993 година, по време на Хърватско-босненската война, мостът бил напълно разрушен, заедно с кулите и скалите, на които се опирал. Още година по-късно представителите на  ЮНЕСКО поставили въпроса за възстановяването му и след 10 години мостът с кулите бил напълно изграден. има дълга история. През 1823 година, пет години след откриването, той изгорял след неумишлен пожар, но бързо бил изграден под ръководството на известния архитект Лео фон Кленце, който прибавил и елементи в неоелински стил. По време на Втората световна война театърът пак пострадал от бомбардировките, а друг архитект - Герхард Мориц Граубнер, го възстановил наново като използвал оригинални чертежи на предшественника си. \r\n   през 1981 година било причина да избухване гражданска война в Шри-Ланка. Зданието, което е в индийски стил, било открито през 1959 година и съдържало около 100 хиляди книги и много редки ръкописи на палмови листа, които изчезнали в пожара. Библиотеката е възстановена от правителството на Шри-Ланка през 2004 година, но съжаление без уникалните екземпляри. \r\n   е била построена през 1514 година в този вид, в който можете да я видите и сега. Но през 1902 г. в резултат на чудовищно земетресение, последвано от мълнии била напълно разрушена. Възстановяването й става 10 години по-късно, а откриването е в деня на Сан Марко. \r\n   била построена през XIV век като главен католически храм на Кьонигсберг, а след това става основен лютерански храм на Прусия. Изгаря през Втората световна война. Възстановяването е дълго, мъчително и изпълнено с много кавги и спорове, затова и продължило от 1992 година до 2005 година.  е най-високата православна църква в света. Намира се на брега на река Москва, в нея има и църковен музей. Оригиналното здание на катедралния храм е построено от 1839 до 1883 година. След половин век обаче, през 1931 година, по време на сталинската реконструкция на Москва, катедралата е разрушена, а на нейно място през 1960 година бил изграден басейн. Идеята за възстановяването на храма дошла през 1988 година, а през 1994 година започнало и строителството. Началото на новия век съвпада с втория живот на катедралата.  ", "date": "2019.04.17", "title": "Топ 10 на паметниците, възстановени от руини"}
{"url": "https://standartnews.com/svyat/sashch-trsyat-ot-sedmitsa-izcheznal-iztrebitel-389902.html", "text": "Седмица след като японски изтребител Ф-35А се разби край североизточните брегове на Япония, военни на Вашингтон и Токио продължават да не могат да намерят останките от машината, за да запазят нейните ценни тайни, пише днес „Джапан тудей“, цитиран от БНР.  \r\nЯпонският самолет изчезна от радарите на 9 април над Тихия океан по време на тренировъчна мисия заедно с три други самолета на около 135 км източно от Мисава, о-в Хоншу.  \r\nГоворител на министерството на отрбаната на Япония заяви, че останки от опашката са били намерени, но все още се издирват останалата част от корпуса, както и пилотът.  \r\n„Средно два летателни апарата, включително хеликоптери, и два патрулни кораба са разположени денонощно в района“, заявиха от ведомството. На място е изпратен и безпилотен подводен апарат.  \r\nОтделно в акцията са включени военен самолет, както и кораб на американските ВВС.  \r\n„Ф-35А е самолет, който съдържа значителни тайни, които трябва да бъдат защитени“, каза японският министър на отбраната Такеши Ивая.  \r\nСпоред японския експерт по отбрана Такеши Хисада не е изключено Русия и Китай също да търсят отломките от стелт изтребителя.", "date": "2019.04.17", "title": "САЩ търсят от седмица изчезнал изтребител"}
{"url": "https://standartnews.com/sport/grigor-igrae-dnes-vtoriya-si-mach-na-singl-v-monte-karlo-389845.html", "text": "Григор Димитров ще играе днес след 15 часа мача си от втория кръг на турнира на червени кортове от сериите Мастърс 1000 в Монте Карло (5,2 млн. евро). Българската ракета №1 излиза срещу Ян-Ленард Щруф (Гер), като двубоят е трети на \"Корт де Пренс\". В първия кръг Димитров победи Матео Беретини (Италия) със 7:5, 6:4, а Щруф се наложи над поставения под №15 Денис Шаповалов (Канада) с 5:7, 6:3, 6:1. 28-годишният Щруф е 44-и в класацията на АТП, като с Димитров са си разменили по една победа досега.", "date": "2019.04.17", "title": "Григор играе днес втория си мач на сингъл в Монте Карло"}
{"url": "https://standartnews.com/sport/sportt-po-tv-za-17-april-389849.html", "text": "22,00 Футбол, ШЛ: Ман Сити - Тотнъм (пряко) 22,00 Футбол, ШЛ: Порто - Ливърпул (пряко) 19,00 Футбол, Купа на България: Ботев Пд - ЦСКА-София (пряко) 17,30 и 20,00 Волейбол, Купа на България, жени: Полуфинали (пряко) 20,00 Футбол, Франция, Лига 1: Нант - ПСЖ (пряко) 12,00; 14,00; 16,00 и 18,00 Тенис: ATP 1000 Монте Карло (пряко) 12,00; 14,00; 16,00 и 18,00 Тенис: ATP 1000 Монте Карло (пряко) 20,00 Баскетбол, Евролига: Анадолу Ефес - Барселона; 22,15 Реал М - Панатинайкос (пряко) 20,00 Футбол, Италия, Серия А: Лацио - Удинезе (пряко) 03,30 Футбол, Копа Судамерикана: Индепендиенте дел Вале - Унион (пряко) 21,15 \"Спорт в обектива\" 13,00 Колоездене: Обиколка на Турция, втори етап (пряко)", "date": "2019.04.17", "title": "Спортът по тв за 17 април"}
{"url": "https://standartnews.com/sport/macht-na-dzhoshua-s-milr-pred-proval-389850.html", "text": "Феновете на бокса очакваха с нетърпение датата 1 юни, за да видят отново на ринга хегемона в тежка категория при професионалистите Антъни Джошуа. Но това няма да се случи, тъй като мачът му с Джарел Милър е пред провал. Причината е, че Голямото бебе, както е известен американецът, беше хванат с допинг. С новината гръмнаха всички водещи издания отвъд Океана. Той е дал рутинна проба на 20 март, в която в урината му е открито забраненото вещество GW 1516, което усилва представянето му.  Засега подробности не се разкриват, като се очаква да има развитие в близките часове. От щаба на Милър обявиха, че той продължава да тренира здраво за битката на 1 юни и очакват отварянето и на Б-пробата. На практика той е невинен, докато и тя не се окаже положителна. Но случаите, в които А-пробата е положителна, а Б-пробата отрицателна се броят на пръстите на едната ръка.  Промоутърът на Антъни Джошуа - Еди Хърн, обяви, че вече е бил информиран от антидопинговата комисия в щата Невада за положителната проба. Сега очаква развитие от Атлетическата комисия на Ню Йорк за допълнителни указания как да се действа занапред.  Ясно е обаче, че при положителна Б-проба няма как да има мач. Колкото до въпросната субстанция, тя се използва като стероид, който директно влияе на образуването на мускулна маса и не засяга по никакъв начин органите. Тя е създадена в лабораторията БАЛКО, която изгърмя преди време за създаването на кръвен допинг, с който години наред лекоатлети и колоездачи печелеха нечестно предимство. ", "date": "2019.04.17", "title": "Мачът на Джошуа с Милър пред провал"}
{"url": "https://standartnews.com/svyat/bivshiyat-prezident-na-peru-se-samoubi-389908.html", "text": "Съдебните власти искаха Гарсия да бъде арестуван за срок от 10 дни. Бившият президент неочаквано се простреля в главата, когато сътрудници на прокуратурата дойдоха в дома му, за да му представят заповедта. Гарсия е бил незабавно откаран в болница. Перуанската телевизия \"Америка\" съобщи по-рано, че той е подложен на спешна операция и състоянието му е критично. Тя показа снимки на сина и съмишленици на експрезидента на пристигане в болницата.", "date": "2019.04.17", "title": "Бившият президент на Перу се самоуби"}
{"url": "https://standartnews.com/sport/rezultati-ot-prvi-krg-na-pleyofite-v-nba-389853.html", "text": "Срещи от първия кръг в плейофите на Националната баскетболна асоциация:   Торонто - Орландо 111:82 точки   Резултатът в серията е 1:1 победи.    Портланд - Оклахома Сити 114:94 Портланд води с 2:0 победи в серията. Денвър - Сан Антонио 114:105 Резултатът в серията е 1:1 победи. Играе се до четири победи в седем мача. ", "date": "2019.04.17", "title": "Резултати от първи кръг на плейофите в НБА"}
{"url": "https://standartnews.com/sport/kobrata-sreshchu-dzhoshua-po-rano-ot-ochakvanoto-389851.html", "text": "Мач между Кубрат Пулев и световния шампион в тежка категория Антъни Джошуа е задължителен заради статута и на двамата. Но битката не изглеждаше да се проведе скоро заради наситената програма на британеца, който има три задължителни защити на титлите си, както и желание да организира обединителен двубой за всички колани с Дионтей Уайлдър. Това отлагаше евентуалната битка с Кобрата за пролетта или дори средата на 2020 г. Сега обаче тези планове може да претърпят грандиозен обрат. Изведнъж Пулев излезе сред основните кандидати за двубой с Джошуа, след като съперникът му за 1 юни Джарел Милър изгърмя с допинг. Все още мачът с американеца не е официално отменен, защото не е отворена Б-пробата на американеца. Но когато това се случи и ако тя е положителна, ще се търси нов опонент за AJ, който ще трябва да се навие на скорошен мач с него. Според британските медии, той ще иска да проведе някоя от задължителните си защити и е вероятно тя да е с Пулев. Но тук идва и проблемът, защото желанието на Джошуа е да се бие на територията на САЩ. Той трябваше да се бие с Милър в \"Медисън Скуеър Гардън\" в Ню Йорк.  Мач с Пулев отвъд Океана е под огромна въпросителна, защото той е с временно спрян лиценз на територията на щата Калифорния заради заведеното срещу него дело от репортерката Джени Суши и маститата ѝ адвокатка Глория Олред за сексуално посегателство. Изслушването му е на 14 май, а дотогава няма да има лиценз, което ще утежни максимално преговорите. \"Готови сме да се бием с всеки. Този, който желае най-много битката с Антъни, той ще се срещне с него. Има опции, но нещата са сложни\", заяви Еди Хърн пред изданието \"Лос Анджелис Таймс\", без обаче да назовава имена на евентуални съперници. ", "date": "2019.04.17", "title": "Кобрата срещу Джошуа по-рано от очакваното?"}
{"url": "https://standartnews.com/svyat/mlniya-rani-chetirima-akropola-389907.html", "text": "Четирима души са били покосени от мълния на Акропола в Гърция след гръмотевична буря, разразила се над хълма, съобщава Катимерини. Мълнията е разбила прозорците на будката за билети на входа на древното място, като е ранила двама служители на Министерството на културата и двама туристи. На място е пристигнала линейка и всички ранени са откарани в болница. Националната метеорологична служба на Гърция издаде предупреждение за още гръмотевични бури и градушка във вечерните часове.", "date": "2019.04.17", "title": "Мълния рани четирима на Акропола"}
{"url": "https://standartnews.com/svyat/reys-se-obrna-na-o-v-madeyra-ima-zaginali-389917.html", "text": "Туристически автобус се обърна на остров Мадейра, съобщава \"Мирър\". Автобусът се е отклонил от пътя си е паднал в дере. Има информация за загинали и ранени, но броят им все още не е потвърден. В него са пътували общо 50 души. ", "date": "2019.04.17", "title": "Рейс се обърна на о-в Мадейра, има загинали"}
{"url": "https://www.standartnews.com/sport/botev-udari-tsska-sofiya-za-kupata-389912.html", "text": "Ботев (Пловдив) постигна ЦСКА - София вкъщи с 3:2 в първия мач между двата тима от полуфиналите в турнира за Купата на България по футбол. Мачът бе под №200 за звездата на Ботев Тодор Неделев, който преди двубоя бе награден за юбилея. Именно той откри резултата с гол от дузпа  в 13-ата минута. След негов пак пък Антонио Вутов покачи на 2:0 в 26-ата. Али Соу намали от дузпа на 2:1. В 52-ата Бикел от ЦСКА-София бе изгонен за втори жълт картон. Въпреки, че останаха с 10 души гостите изравниха в 69-ата минута, чрез Пинто, който бе точен от пряк свободен удар. В 84-ата минута Доре стана герой за домакините, като вкара за крайното 3:2 за Ботев.", "date": "2019.04.17", "title": "Ботев удари ЦСКА - София за Купата"}
{"url": "https://standartnews.com/svyat/i-trmp-predlozhi-pomoshch-za-notr-dam-389909.html", "text": "Тръмп написа, че е имал \"прекрасен разговор\" с ръководителя на Римокатолическата църква и е изразил съболезнования за пожара, цитира АФП.  \"Предложих помощта на нашите страхотни експерти за обновяването и строителството на катедралата\", добави той.", "date": "2019.04.17", "title": "И Тръмп предложи помощ за Нотр Дам"}
{"url": "https://standartnews.com/sport/svetovnata-presa-ayaks-svali-ronaldo-ot-trona-video-389854.html", "text": "За първи път от девет години Кристиано Роналдо няма да играе в 1/2-финалите на Шампионската лига.  Неговият Ювентус отстъпи на Аякс в 1/4-финалите на най-силния клубен турнир, като дори и Роналдо нямаше сили да обърне развоя на реванша в полза на торинци. \r\nСлед равенство 1:1 в Холандия в първата среща, Аякс надделя с 2:1 като гост в Италия и заслужено продължи напред.  \r\nВ италианската преса логично властва отчаянието, разочарованието и ужасът от тежкия провал на шампиона на страната. Повечето медии се закачат за тезата: \"Само Кристиано не е достатъчен\", с оглед на това, че португалецът вкара два гола - по един в двата мача, но Юве не съумя да реализира повече от това, което даде нападателят. \"La Gazzetta dello sport\" пише: \"Огромно разочарование. Кристиано вкара обичайния си феноменален гол, но беше сам - недостатъчно. Страхотен Аякс. Те имат прекрасен капитан, който дори на 19 години може да решава мачове от 1/4-финалите. Ювентус разочарова. Тимът беше далеч от своите стандартни, далеч от показаното срещу Атлетико\". \r\nТоринският \"Tuttosport\" пък описва провала така: \"Не е достатъчен само Кристиано - кошмар в Шампионска лига. Огромно разочарование. Тактическа лекция от Аякс\".  \r\nРимският \"Corriere dello Sport\" е на същото мнение: \"Играта на Юве наказва Кристиано. Мечтата се разруши\". \r\nВ Португалия пък говорят за един Кристиано, който страда от мъка: \"Кристиано погледна към небето, но неговият гол не бе достатъчен\". \r\nОтзвук на срещата има и в Аржентина, където местният \"Olé\" изпраща Кристиано: \"Чао, Кристиано. Аякс с нов голям удар в Шампионската лига, сваляйки Кристиано от трона\".", "date": "2019.04.17", "title": "Световната преса: Аякс свали Роналдо от трона (ВИДЕО)"}
{"url": "https://standartnews.com/sport/sesil-smaza-nomer-84-v-sveta-389857.html", "text": "Българката Сесил Каратанчева се класира за втория кръг за турнира по тенис на червени кортове в Дотън (САЩ) с награден фонд 80 хиляди долара. Каратанчева постигна престижна победа с 6:4, 6:2 над поставената под номер 1 представителка на домакините Тейлър Таунзънд за 88 минути игра. \r\nТака тя взе реванш от 23-годишната левичарка от Чикаго за поражението си в три сета на същия турнир през миналия сезон. 29-годишната софиянка навакса ранен пасив от 1:3 гейма и стигна до обрат срещу 84-ата в света американка в първия сет. \r\nВъв втората част Каратанчева стартира с пробив, а след това реализира и втори брейк за 5:2, което се оказа решаващо. С успеха българката заработи 1248 долара и 10 точки за световната ранглиста, в която заема 196-ото място в момента.", "date": "2019.04.17", "title": "Сесил смаза номер 84 в света"}
{"url": "https://standartnews.com/sport/tampa-bey-otpadna-bezslavno-oshche-v-prviya-krg-ot-pleyofite-video-389856.html", "text": "Победителят от редовния сезон Тампа Бей загуби с 3:7 гостуването си на Кълъмбъс и отпадна безславно в първия кръг на плейофите на Националната хокейна лига с 0:4 победи. Така за първи път от 1968 година носителят на \"Президентс Трофи\" отпада без спечелен мач в елиминациите. Тампа Бей беше повече от впечатляващ през кампанията, в която изравни рекорда на Детройт от 62 победи и записа 128 точки - четвърто постижение в лигата за всички времена. В плейофите, обаче, ситуацията се оказа съвсем различна. Къмъблъс, който си осигури втората \"уайлд кард\" за участие в елиминациите едва след предпоследния си мач в редовния сезон, нито веднъж не допусна да бъде изоставащ в срещите от серията. Пиер-Люк Дюбоа се отличи с гол и две асистенции, а Александър Тьоксие се разписа два пъти за успеха в четвъртия двубой. Сергей Бобровски отрази 30 шайби, а Сет Джоунс, Оливер Бьоркстранд, Артьоми Панарин и Мат Дюшен също се разписаха. Стивън Стамкос, Седрик Пакет и Брейдън Пойнт вкараха, но това не беше достатъчно. \r\nКълъмбъс - Тампа Бей - 7:3 \r\nПитсбърг - Ню Йорк Айлъндърс - 1:3 \r\nСейнт Луис - Уинипег - 1:2 след продължение \r\n- - -  \r\nЛас Вегас - Сан Хосе - 5:0", "date": "2019.04.17", "title": "Тампа Бей отпадна безславно още в първия кръг от плейофите (ВИДЕО)"}
{"url": "https://standartnews.com/svyat/parizh-svalya-dantsi-zaradi-notr-dam-389919.html", "text": "  \r\nДни след зловещия пожар, който пламна в най-голямата катедрала във Франция – Нотр Дам, Париж е друг. Навалицата около храма е силно намаляла, а смехът е отстъпил място на страха. Липсват колоните от туристи, които чакаха с часове да влязат във величествената катедрала. Наоколо са само шепа чужденци, които наблюдават отвъд Сена как върви огледа на опожарения храм. Мястото на автомобилите са заели пожарните коли, а издигнатата Слънчевите лъчи се отразяват в шлемовете на пожарникари, които проверяват с кранове щетите по двете кули на катедралата. За щастие, те не са големи. Пожарникарите са новите герои на Франция, спасителите, които с неистови усилия успяха да овладеят  пламъците. Днес всеки от тях се радва на искрената любов на съгражданите си. Хората ги спират по улиците, прегръщат ги, стискат им ръцете. И задължително си правят селфи за спомен.            \r\nЛегендарният книжен площад \"Шекспир и компания\" продължава да събира хора, но те не само купуват книги, а разказват спомени от страховитата нощ. Още не преживял ужаса от отминалия пожар в понеделник, Париж вече се готви и за ново изпитание. Още през уикенда, след като \"жълтите жилетки\" обявиха, че подновяват протестите. Но още докато прокуратурата във Франция повдигаше обвинения за неумишлен палеж, в съседните държави правителствата вече свикваха националните си съвети за култулно-историческо наследство, за да мислят нови мерки срещу по-добра защита на архитектурните си сгради. Испания ударно се готви да пише и нов законопроект. Какво е запазено и какво изгоряло от историческото наследство на Нотр Дам беше основна тема в медиите. И когато стана ясно, че заедно с олтара, оцелели са и антиките, и картините, и уникалния орган, всички си отдъхнаха. \r\nОказа се, че венецът от тръни на Христос е оцелял в специален сейф с голяма защита, където рискът да бъде повреден, е минимален. В съседно водоустойчиво помещение са пазени и цените картини, получении през вековете. \r\nНе са издържали на огъня групата статуи от апостоли и животни, както и старовремски часовници на век и половина. Но който многократно е реконструиран, за последно през 1992 година. Това е и най-големият орган във Франция, на който през вековете са свирили големите френски виртуози. И макар след пожара да е покрит с пепел и вода, скоро ще бъде изнесен от храма и реставратори ще се произнесат за състоянието му. \r\nЦенните картини от катедралата вече са преместени в Лувъра, а с тях и двете най-ценни реликвии на Нотр Дам - венецът от тръни на Христос и робата на св. Людовик. Реставратори вече са започнали да ги изследват. \r\nТова, което е останало в храма, ще чака реконструкция на място. Премиерът на Франция Едуард Филип вече изчисли, че общият ремонт ще е за 1 милиарда евро и ще тече пет години. Макар сумата да изглежда внушителна, тя почти съвпада с обещаните дарения още от първия ден след пожара. Французите обявиха, че за възстановяване на храма. Към тях веднага се присъединиха международни организации, начело с ЮНЕСКО. Кметът на Париж пък дарява 50 милиона евро от местната хазна. Най-богатите компании се бръкнаха доста по-надълбоко – основателят на \"Лореал\", семейство Арно, бизнесменът Анри Пино, както и нефто-газовата компания TOTAL. Даренията от тях се очаква да покрият половината от разходите за възстановяване. \r\nМеждувременно френското правителство прие промени в закона, които дават данъчни облекчения за всички граждани и фирми, които се включат в дарителската акция. Следващата седмица законопроектът ще бъде приет и по този начин искаме да гарантира прозрачност и публичност на разходваните средства за храма, заяви министър- председателят. Публична поръчка ще определи и кой ще бъде реставраторът. Желаещи вече има от цял свят.   \r\n ", "date": "2019.04.17", "title": "Париж сваля данъци заради Нотр Дам"}
{"url": "https://standartnews.com/sport/obshchoto-sbranie-na-bok-promeni-ustava-spored-iziskvaniyata-na-mok-389891.html", "text": "Годишното общо събрание на Българския олимпийски комитет гласува промени в Устава, съобразени с последните изисквания на Международния олимпийски комитет. Корекциите се налагат вследствие на приетата Програма 2020 и последните промени в Олимпийската харта. \r\nДелегатите приеха Отчета за дейността на БОК за периода април 2018 – март 2019 г., Счетоводния отчет и одита, както и Доклада на Контролния съвет. Приета бе Програмата на БОК за 2019 г. и бюджетът на БОК за 2019 г. \r\nПоставен беше въпросът за финансиране на национални федерации по олимпийски спортове от страна на Министерството на младежта и спорта, както и за възможностите за намиране на спонсори. Прието бе да се организира среща с ММС, националните федерации и БОК, която да се проведе в НСА “Васил Левски“.", "date": "2019.04.17", "title": "Общото събрание на БОК промени устава според изискванията на МОК"}
{"url": "https://standartnews.com/sport/botev-udari-tsska-sofiya-za-kupata-389912.html", "text": "Ботев (Пловдив) постигна ЦСКА - София вкъщи с 3:2 в първия мач между двата тима от полуфиналите в турнира за Купата на България по футбол. Мачът бе под №200 за звездата на Ботев Тодор Неделев, който преди двубоя бе награден за юбилея. Именно той откри резултата с гол от дузпа  в 13-ата минута. След негов пак пък Антонио Вутов покачи на 2:0 в 26-ата. Али Соу намали от дузпа на 2:1. В 52-ата Бикел от ЦСКА-София бе изгонен за втори жълт картон. Въпреки, че останаха с 10 души гостите изравниха в 69-ата минута, чрез Пинто, който бе точен от пряк свободен удар. В 84-ата минута Доре стана герой за домакините, като вкара за крайното 3:2 за Ботев.", "date": "2019.04.17", "title": "Ботев удари ЦСКА - София за Купата"}
{"url": "https://standartnews.com/sport/grisho-prodlzhava-s-pobedite-v-monte-karlo-389898.html", "text": "Григор Димитров продължава победния си ход на турнира от сериите Мастър 1000 в Монте Карло (5,2 млн. евро). В мач от втория кръг хасковлията победи Ян -Ленард Щруф (Гер) със 7:6 (2), 6:4. В третия кръг от турнира Гришо излиза утре срещу шампиона от миналата година Рафаел Надал.", "date": "2019.04.17", "title": "Гришо продължава с победите в Монте Карло"}
{"url": "https://standartnews.com/regionalni/stara-zagora-ima-svoyata-zelena-avtospirka-389847.html", "text": "Градът на липите в тон със своята зелена същност има  и първата по рода си \"зелена\" автоспирка . Тя се намира до Пето основно училище \"Митьо Станев\" и е изградена от старозагорската пивоварна \"Загорка\" АД. \"Проектът е на стойност 50 хил. лв и е победител в традиционния  конкурс \"Загорка Зелен Фонд “, поясниха от дружеството.  \r\n  \"Зелената\" автобусна спирка“ е авторски проект на екип-студентки в Лесотехническия университет в София - Виктория Еленкова, Стефани Згурева и Теодора Иванова. Дизайнът на автоспирката комбинира практична конструкция с озеленен покрив, на който са засадени  близо 300 броя сухолюбиви растения. Освен че са зелен оазис в градската среда, те са устойчиви на неблагоприятните условия, бързо се възстановяват и и \"улавят\" фините прахови частици и въглеродния диоксид\", посочват авторките ена този оригинален проект.", "date": "2019.04.17", "title": "Стара Загора има своята \"зелена\" автоспирка"}
{"url": "https://standartnews.com/regionalni/i-stara-zagora-podava-rka-na-parizh-za-vzstanovyavaneto-na-notr-da-389844.html", "text": "\r\n   \"В очакване на Великден горя сърцето и душата на Европа. Ярък символ на християнството в Европа, „Нотр Дам” е нейната история, памет и култура. Всеки европеец свързва катедралата и с много лични моменти, емоции и преживявания. Като кмет на съвременен европейски град, изразявам солидарността си към кмета на Париж и френския народ\". С тези думи на съпричастие кметът на Стара Загора Живко Тодоров обяви кампания в общината за набиране на средства за възстановяването на историческата катедрала Парижката Света Богородица. На сесията на общинския съвет на 25 април т.г., той ще внесе предложение за откриване на набирателна кампания, като средствата ще се внасят на това основание по бюджетната сметка на общината.  \r\n  Официален старт на дрителската кампания ще бъде даден в понеделник, 22 април , в присъствието на френски студенти. Те са в Града на липите за съвместно архитектурно ателие, в което ще представят свои разработки на идеи и визия за урбанистично устойчиво развитие на Стара Загора.  \r\n  Кутии за дарения ще бъдат поставени в общината и на други публични места. След края на кампанията, която се провежда съвместно с френския културен институт „Алианс Франсез“ в града, кметът на Стара Загора ще предаде средствата на френския посланик в България Ерик Льобедел.  \r\n ", "date": "2019.04.17", "title": "И Стара Загора подава ръка на Париж"}
{"url": "https://standartnews.com/mneniya/tmnata-strana-na-parizhkata-sveta-bogoroditsa-389903.html", "text": "\"Сърцето на Париж\", \"символът на Франция\"... Журналистическите клишета, които ще ни засипват през следващите дни покрай новината за изгорялата катедрала имат и един друг, не толкова видим за журналистите (и за всички нас) пласт. Историята на тази катедрала фокусира не само старото френско християнско благочестие, но и не по-малко впечатляващата френска непоносимост към християнството и религията изобщо. Историята на \"Парижката Света Богородица\" не може да бъде разбрана като символ без тъмната си страна. Най-големите поражения в близо 9-вековната история на тази църква (строителството ѝ е започнало през 1163 г.) са дело не на природни катаклизми и не на нападения на иноверци. Напротив, катедралата е страдала най-вече от французи. На няколко пъти е била на ръба на тоталното унищожение \"по идейни съображения\". От своите си. От местните, от парижаните, не от войнствени пришълци. През 1548 г. френски протестанти (хугеноти) разрушават много от статуите, защото ги смятат за идолопоклонство. По време на Френската революция (1793 г.) е сменено \"предназначението\" на храма. Нотр Дам е преименувана и посветена на \"Вярата в Разума\", а след това и на \"Вярата във Върховното Същество\". В този период са унищожени повечето от ценните реликви, а 28 статуи на старозаветни царе са обезглавени, защото напомняли на статуи на френски крале. (Главите на статуите са открити чак през 1977 г. по време на разкопки). На мястото на статуята на Дева Мария е издигната статуя на \"Богинята на Свободата\". Унищожени са и почти всички статуи по фасадата. Когато Юго пише знаменития си роман, катедралата е полуразрушена и неугледна. Именно световният успех на романа става причина властите да започнат реставрация през 1844 г. Сегашният пожар идва след дълги години на бавна разруха и дори потоците от туристи и съответно приходи за града не са успели да потикнат френските власти към някакво действие. Хубаво е да можем да държим в ума си повече от едно нещо едновременно. Например тъгата от разрухата на \"символа\" и знанието за сложните и дълбоки корени на тази разруха. И за това какво всъщност символизира \"символът\" в по-новата френска история.", "date": "2019.04.17", "title": "Тъмната страна на \"Парижката Света Богородица\""}
{"url": "https://standartnews.com/regionalni/stara-zagora-e-domakin-na-blgarskiya-geografski-festival-389852.html", "text": "за петото издание на Българския географски фестивал, който ще се проведе на 20 и 21 април  в Стара Загора. Фестивалната програма включва 21 събития, 10 тематични щанда, три изложби. За купите и медалите в ученическите първенства ще се борят 42 отбора и повече от 250 индивидуални участници. \r\n Инициативата за Географския фестивал е на проф. Румен Пенин, който е и председател на Организационния комитет за провеждането му. Целта е хора, занимаващи се с география под различни форми да се срещат и общуват неформално, посочват инициаторите от образователния портал Географ БГ и Българското географско дружество. Организираните събития показват възможностите за професионално обучение и квалификация. Учениците се запознават с програмите на университетите, в които могат да се обучават, а студентите - с бизнеса, който се занимава с география.  \r\n   Във фоайетата на Старозагорската държавната опера, където ще се проведат основните събития, ще бъдат експонирани и три изложби - на Българския антарктически институт за дейността на базата на остров Ливингстън, „Географията – пътешествие и приключение“ с фотографии на проф. Румен Пенин, и арт-инсталация с пощенски картички от цял свят, осъществена в партньорство с Уикипедия на български език.  \r\n   Предфестивалната програма ще започне още в петък с географски презентациите в старозагорски училища и срещи с известния изследовател и пътешественик Симеон Идакиев и  доц. Георги Бърдаров. \r\n   В логото на Българския географски фестивал винаги има елементи, свързани с града домакин. За Стара Загора това са емблемите на Града на липите и поетите - липовият цвят и перото. Първото издание на географския фест бе в Ямбол през 2015 г., следващите се проведоха в Казанлък, Пазарджик и Русе., припомнят организаторите.", "date": "2019.04.17", "title": "Стара Загора е домакин на Българския географски фест"}
