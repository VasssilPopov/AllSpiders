{"url": "https://standartnews.com/svyat/bratt-na-dzhonsn-podade-ostavka-401070.html", "text": "Джо Джонсън, братът на британския премиер Борис Джонсън, обяви, че подава оставка от правителството, където заемаше поста на държавен секретар, и от парламента, където беше депутат. Той заяви, че поставя националния интерес над семейната лоялност, предадоха Франс прес и ДПА. Депутатите задължиха Борис Джонсън да поиска отлагане на Брекзит с 3 месеца \"За мен беше чест да представлявам Орпингтън (Югоизточна Англия) в продължение на 9 години и да служа в правителствата на трима премиери\", написа Джо Джонсън в Туитър, цитиран от БТА. \"През последните седмици бях разкъсван между семейната лоялност и националния интерес. Това е неразрешимо напрежение и е време други да поемат ролите ми на депутат и член на правителството\", добави 47-годишният Джо Джонсън, който подкрепя втори референдум за Брекзита, а на референдума от 2016 г. гласува за оставане на Великобритания в ЕС. Оставката на Джо Джонсън идва броени дни след като брат му Борис изключи от Консервативната партия 21 депутати, които отказаха да подкрепят стратегията му за Брекзита. Сред тях са внукът на Уинстън Чърчил и един бивш финансов министър, отбелязва Ройтерс.  ", "date": "2019.09.05", "title": "Братът на Джонсън подаде оставка"}
{"url": "https://standartnews.com/svyat/london-pak-otlaga-razvoda-s-es-sega-za-yanuari-401013.html", "text": "Британската Камара на общините прие на трето и последно четене законопроекта, който задължава премиера Борис Джонсън да поиска от ЕС отлагане на датата на Брекзит с три месеца до 31 януари 2020 г., предадоха световните агенции. Текстът бе приет с 327 срещу 299 гласа, пише \"Монитор\".  Преди да влезе в сила, законопроектът трябва да бъде одобрен и от Камарата на лордовете. Възможно е все пак някои членове на горната камара на парламента, които са привърженици на \"твърд\" Брекзит, да забавят процеса на приемането на законопроекта, отбелязва АП. Борис Джонсън многократно е обявявал намерението си да осъществи Брекзит на 31 октомври, дори и без споразумение, и е заявявал, че ако депутатите гласуват за отлагане на тази дата, той ще поиска предсрочни избори на 15 октомври. Веднага след приемането на законопроекта в долната камара на парламента, Джонсън внесе искане за произвеждане на предсрочни избори. Долната камара отхвърли искането на Джонсън. То бе отхвърлено с 298 гласа \"за\" и 56 \"против\". Депутатите от основната опозиционна сила, Лейбъристката партия, се въздържаха при гласуването. За да бъде прието предложението, бе необходимо квалифицирано мнозинство от две трети, т. е. от поне 434 депутати. Изходът от гласуването е очакван, тъй като опозицията вече се обяви против предложението на премиера. Борис Джонсън се присмя на лидера на основната опозиционна сила, Лейбъристката партия, Джереми Корбин, след като парламентът отхвърли искането на министър-председателя за предсрочни избори, предаде Ройтерс. \"За първи път в историята опозицията гласува, за да покаже доверие в правителството на Нейно Величество\", каза Джонсън в кратко изявление. \"Мога само да размишлявам какви са причините, които стоят зад колебанието (на Корбин), но очевидният извод е, че той не мисли, че ще спечели\", допълни той. Лейбъристкият лидер заяви, че искането на премиера съдържа \"отровата на (Брекзит) без сделка\". \"Нека законът (за отлагане на Брекзит до края на януари) бъде приет и получи одобрението на кралицата, и тогава ще подкрепим (произвеждането на) избори\", допълни Корбин. Според високопоставен депутат лейбърист, цитиран от Би Би Си, Корбин е казал, че няма да позволи предсрочни избори преди 31 октомври - датата, на която Джонсън иска Великобритания да излезе от Европейския съюз, със или без сделка.", "date": "2019.09.05", "title": "Лондон пак отлага развода с ЕС – сега за януари"}
{"url": "https://standartnews.com/svyat/ptnik-na-samolet-smeni-pilota-401018.html", "text": "Пътник на самолета на британската авиокомпания \"Изиджет\", тръгнал от Манчестър към испанския Аликанте, замени пилота, който не дойде за полета. За това пише \"Манчестър Ивнинг Нюз\". Самолетът е бил задържан на летището за неопределено време. Сред пътниците бил и Майкъл Брадли, който отивал на почивка със съпругата си и малките си деца. Мъжът отказал да чака няколко часа за резервен полет и предложил на \"Изиджет\" да поеме задълженията на пилота. Той се свързал с администрацията на авиокомпанията и казал, че има разрешително за пилот в себе си. Позвънили му след по-малко от минута и се съгласили да му предадат управлението. Представителите на \"Изиджет\" благодарили на Брадли, че помогнал на пътниците да стигнат до местоназначението си навреме. Авиокомпанията поясни, че на мъжа е разрешено да управлява самолета след щателна проверка. \"Това решение е напълно в съответствие с правилата, тъй като той имаше в себе си паспорт и лиценз за пилот. Безопасността е преди всичко за нас\", твърди „Изиджет“. ", "date": "2019.09.05", "title": "Пътник на самолет смени пилота"}
{"url": "https://standartnews.com/svyat/globikha-google-zaradi-sbirani-danni-na-detsa-401019.html", "text": "Американските власти глобиха Google и YouTube заради събиране на данни на деца без съгласие на родителите им. Музикалната платформа \"Ю Тюб\" е собственост на концерна \"Гугъл\". Наказанието е наложено от федералната комисия по търговията и прокуратурата на Ню Йорк. Глобата е за нарушаване на закона за конфиденциалност в онлайн услугите и сайтовете, ориентирани към децата по 13-годишна възраст - техните данни може да се събират само със съгласие на родителите. Наложената санкция е рекордна за такива казуси – 170 милиона долара!", "date": "2019.09.05", "title": "Глобиха Google заради събирани данни на деца"}
{"url": "https://standartnews.com/svyat/printsesa-sharlot-trgva-na-uchilishche-401008.html", "text": "И второто дете херцозите на Кеймбридж Уилям и Кейт – принцеса Шарлот, тръгва на училище. \r\n \r\n  \r\n  4-годишната Шарлот ще се обучава в същото училище, което посещава по-големият й брат – принц Джордж, а именно „Томас Батерсий” (Thomas's Battersea). Според източници обучението там струва 18 000 британски лири. \r\n  Предметите, които й предстои да изучава, са доста: френски, музика, плуване, балет, драма, изкуство, компютри, граматика, история, география, здравеопазване и социални науки. Всички деца на Уилям и Кейт учат испански от малки с помощта на бавачката им от Валенсия Мария Борало.  \r\n  \r\n \r\nВ първия учебен ден кралските наследници ще бъдат отведени до школото от родителите си Уилям и Кейт.", "date": "2019.09.05", "title": "Принцеса Шарлот тръгва на училище"}
{"url": "https://standartnews.com/svyat/eto-ya-sharlot-na-prviya-ucheben-den-401031.html", "text": "Британската принцеса Шарлот - дъщерята на принц Уилям и съпругата му, херцогинята на Кембридж Катрин, тръгна на училище, предаде БТА. Четиригодишната Шарлот се присъедини към по-големия си брат принц Джордж в частното училище \"Томас\" в Батърси, Лондон. Джордж, който е трети поред наследник на британския престол, посещава учебното заведение от 2017 г. Херцозите на Кембридж придружиха децата си за първия учебен ден на принцеса Шарлот. Херцогинята на Кембридж Катрин пропусна първия учебен ден на принц Джордж преди две години, тъй като страдаше от тежко неразположение, съпътстващо третата й бременност. В частното училище \"Томас\" в Батърси се обучават 560 момчета и момичета на възраст между четири и 13 години. Годишната такса за обучението на 4-годишните възпитаници е близо 19 000 лири (24 000 долара). ", "date": "2019.09.05", "title": "Ето я Шарлот на първия учебен ден (СНИМКИ)"}
{"url": "https://standartnews.com/svyat/italiya-predlozhi-paolo-dzhentiloni-za-evrokomisar-401068.html", "text": "Италия предложи за европейски комисар Паоло Джентилони, който е бил премиер на ляво правителство от края на 2016 до май 2018 г., а преди това външен министър, съобщи негов съпартиец от левоцентристката Демократическа партия, предаде Франс прес. \"Радвам се за Паоло Джентилони, идеален избор, който ще върне блясъка на Италия. Ще се видим в Брюксел\", написа в Туитър Карло Календа, който е бил министър на икономическото развитие в кабинета на Джентилони, а през май беше избран за европейски депутат. Новината беше потвърдена от италианското правителство и източници от ЕС, отбелязва ДПА. Едно от първите решения на новото правителство на Италия ще бъде именно назначаването на 64-годишния Джентилони като представителя на страната в новата Европейска комисия, пише dir.bg. Очаква се това да стане на насроченото за тази вечер първо заседание новият министерски съвет. Според политическите анализатори Паоло Джентилони се ползва с голям авторитет в Брюксел и Рим очаква да му бъде предложен важен икономически портфейл в Европейската комисия.  В тази посока несъмнено би трябвало да му помогнат и открито демонстрираните намерения на новия кабинет и премиера Конте да работят за укрепването на ЕС и за задълбочаването на интеграцията между страните - членки. Бъдещата председателка на Европейската комисия, германката Урсула фон дер Лайен, обяви днес, че ще представи състава на комисията във вторник, 10 септември, предаде Франс прес. В Туитър тя заяви, че се радва, че е получила кандидатурите на всички страни членки от ЕС. Италия беше единствената от 27-те, която още не беше издигнала кандидат до днес. Председателят на ЕК ще ръководи екип от високопоставени служители, номинирани от страните-членки - 27 на брой, стига  Великобритания да напусне ЕС до 31 октомври.", "date": "2019.09.05", "title": "Италия предложи Паоло Джентилони за еврокомисар"}
{"url": "https://standartnews.com/svyat/400-mln-telefonni-nomera-nezashchiteni-vv-facebook-401043.html", "text": "Телефонни номера, свързани с повече от 400 милиона акаунта във Facebook, са останали незащитени онлайн в последния пропуск в поверителността за гиганта на социалните медии, съобщи БГНЕС. Изложеният на публично достояние сървър съхранява 419 милиона данни на потребители в няколко бази данни - 133 милиона акаунта в САЩ, повече от 50 милиона във Виетнам и 18 милиона във Великобритания, според технологичния новинарски сайт TechCruch. Базите данни са съдържали идентификатори на потребители на  социалната мрежа уникални цифри, прикрепени към всеки акаунт. В акаунтите е имало телефонни номера на профилите, както и полът, посочен от някои акаунти и тяхното географско местоположение, съобщи технологичен уебсайт. Сървърът е останал без парола, което означава, че всеки е могъл да получи достъп до базите данни, и е останал така до късно сряда, когато TechCrunch се свързва с хоста на сайта. От компанията потвърдиха части от доклада, но омаловажи степента на изтичането, като заяви, че досега потвърдените акаунти са около половината от отчетените 419 милиона. Той добави, че много от акаунтите са дубликати и данните са стари.„Наборът от данни бе изтеглен и нямаме доказателства, че профилите във Фейсбук са били компрометирани“, заяви говорител на корпорацията пред АФП. След скандала с „Кеймбридж Аналитика“ през 2018 г., когато изтекоха личните данни на милиони потребители, компанията деактивира функцията, която позволява на потребителите търсенето в платформата по телефонни номера. Публикуването на телефонен номер на потребителя го прави уязвими за спам обаждания, смяна на SIM - както наскоро се случи с изпълнителния директор на Twitter Джак Дорси - от хакери, които могат да анулират паролите на компрометираните акаунти. ", "date": "2019.09.05", "title": "400 млн. телефонни номера незащитени във Facebook"}
{"url": "https://standartnews.com/svyat/otkazakha-predsrochni-izbori-na-dzhonsn-401006.html", "text": "Долната камара на британския парламент отхвърли искането на премиера Борис Джонсън за предсрочни избори, предадоха световните агенции. \r\n \r\nПредложението на Джонсън бе отхвърлено от Камарата на общините с 298 гласа \"за\" и 56 \"против\". Депутатите от основната опозиционна сила, Лейбъристката партия, се въздържаха при гласуването, посочва AФP. \r\n  \r\nЗа да бъде прието предложението, бе необходимо квалифицирано мнозинство от две трети, т. е. от поне 434 депутати, отбелязва Ройтерс. \r\n \r\nИзходът от гласуването е очакван, тъй като опозицията вече се обяви против предложението на премиера. \r\n \r\nПо-рано Камарата на общините одобри окончателно законопроект за отлагане на Брекзит с три месеца до 31 януари догодина. Веднага след това министър-председателят поиска предсрочни избори на 15 октомври. \r\n \r\nОтхвърлянето на това предложение бе трети унищожителен удар за Джонсън през последните 24 часа, отбелязва АФП.", "date": "2019.09.05", "title": "Отказаха предсрочни избори на Джонсън"}
{"url": "https://standartnews.com/svyat/zasedna-yakhta-s-ton-narkotitsi-na-borda-401079.html", "text": "При претърсване на изоставена яхта, която се ударила в риф край бреговете на Западна Австралия и заседнала, полицията е открила около един тон кокаин и екстази, съобщават от полицията, цитирани от БТА. На 51-годишен французин и 34-годишен англичанин са повдигнати обвинения за наркотрафик. 15-метровата яхта се ударила в риф и заседнала в островите Аброльос, на 60 км западно от крайбрежието на Австралия. Наркотиците били натъпкани в 40 сака и са на стойност над 680 милиона долара. Те били открити, след като полицията се отзовала да помогне на екипажа на заседналата яхта, но я намерила изоставена и я претърсили.", "date": "2019.09.05", "title": "Заседна яхта с тон наркотици на борда"}
{"url": "https://standartnews.com/svyat/chovek-pochina-a-33-ma-sa-raneni-v-yaponiya-401081.html", "text": "Един човек загина, а 33 бяха ранени, след като пътнически влак с около 500 пасажери се блъсна в камион в японския град Йокохама, предаде Франс прес. Катастрофата е станала в 11:40 ч. местно време на жп прелез между две гари. При сблъсъка локомотивът и първите три вагона на бързия влак са дерайлирали, а камионът се е запалил. Водачът на камиона е починал на място. Не е ясно как камионът се е озовал на релсовия път. Причините за катастрофата се разследват.", "date": "2019.09.05", "title": "Човек почина, а 33-ма са ранени в Япония"}
{"url": "https://standartnews.com/svyat/novoto-italiansko-pravitelstvo-polozhi-kletva-401071.html", "text": "Новото коалиционно правителство на Италия, подкрепяно от \"Движение 5 звезди\" и левоцентристката Демократическа партия, положи днес официално клетва, предаде ДПА. Церемонията се състоя в голямата бална зала в двореца Куиринале, резиденцията на президента Серджо Матарела. Сред първите решения, които се очаква да вземе новият кабинет, е назначаването на бившия премиер от Демократическата партия Паоло Джентилони като представителя на Италия в новата Европейска комисия. Средната възраст на министрите е 37 години, което я прави рекордно ниска. В кабинета има седем жени, десет представители на \"5 звезди\", девет на Демократическата партия, един на \"Свободни и равни\" и един технократ. Новото управление изтласка в опозиция крайнодесния лидер Матео Салвини, който беше вицепремиер и министър на вътрешните работи в предишното правителство с \"5 звезди\", отбелязва ДПА.  ", "date": "2019.09.05", "title": "Новото италианско правителство положи клетва"}
{"url": "https://standartnews.com/svyat/zaginakha-dvama-sluzhiteli-na-nato-401082.html", "text": "Двама военнослужещи на НАТО - американец и румънец, са били убити днес в афганистанската столица Кабул, предадоха Ройтерс и ДПА. В съобщението си мисията на НАТО в Афганистан „Решителна подкрепа“ не разкри подробности как са загинали, но талибаните извършиха нападение с кола бомба рано тази сутрин на контролен пункт край централата на мисията. Според Министерството на вътрешните работи на Афганистан 10 цивилни са загинали при атаката.", "date": "2019.09.05", "title": "Загинаха двама служители на НАТО"}
{"url": "https://standartnews.com/kultura/uil-poltr-vleze-v-seriala-za-vlastelina-401041.html", "text": "Звездата от „Хрониките на Нарния“ и „Лабиринтът“ Уил Портър влезе в ТВ сериала за „Властелинът на пръстените“. От „Variety“ съобщиха новината и твърдят, че актьорът ще играе в главна роля, която все още се пази в тайна. Според списанието, младата австралийска актриса Маркела Кавена също води преговори за евентуалното си участие в продукцията. Все още няма коментар от Полтър по темата. За момента всички подробности около най-скъпия ТВ сериал продължават да се съхраняват в тайна. Сценарият е под 24-часово наблюдение от охранители, застанали пред заключена стая без прозорци, в която единствено се влиза с пръстов отпечатък.", "date": "2019.09.05", "title": "Уил Полтър влезе в сериала за „Властелина“"}
{"url": "https://standartnews.com/svyat/erdogan-zaplashi-evropa-s-bezhantsi-401086.html", "text": "Турският президент Ердоган настоя за отпускането на средства във връзка с бежанците, като заплаши да пусне нова вълна бежанци към Евросъюза, ако страната му не получи допълнителна международна помощ. Ердоган заяви решимост страната му да започне изграждане на зона за сигурност в Сирия до края на септември. Само сирийците, настанени в Турция, са над 3,5 милиона и Анкара настоява за създаване на зона за сигурност в Сирия, където да предислоцира 1 милион души. Турският лидер посочи рисковете от граничния с Турция сирийския анклав Идлиб, където са блокирани три милиона души, както и наплива от Афганистан. Той изтъкна, че за осем години страната му е похарчила 40 милиарда долара за сирийските бежанци и е получила от Европа едва три милиарда евро. Споразумение от 2016 година предвижда връщане в Турция на мигранти, проникнали нелегално в Гърция, в замяна на европейска финансова помощ. Еврокомисията посочи днес, че досега са преведени на Анкара 5,6 от договорените 6 милиарда евро, а остатъкът ще бъде предоставен скоро.", "date": "2019.09.05", "title": "Ердоган заплаши Европа с бежанци"}
{"url": "https://standartnews.com/biznes/turtsiya-pak-ukhazhva-folksvagen-401065.html", "text": "Турция е все по-уверена, че германският автомобилен производител \"Фолксваген\" ще изгради новия си завод на територията. Съответното убеждение се е засилило след \"изключително положителна\" среща между високопоставен представител на на компанията и президента на Турция Реджеп Тайип Ердоган, проведена по-рано седмица, агенция предава \"Ройтерс\", като се позовава на трима източника. Агенцията съобщи миналата седмица, че двете страни водят разговори по въпроса за данъците на автомобили в Турция, за да приключат инвестицията от един милиард евро. Германският концерн, който обмисля и България като вариант за инвестицията, не е обявил окончателното си решение, но източниците твърдят, че \"Фолксваген\" е настроен положително към избирането на Турция за вложението. Източник от \"Фолксваген\" на свой ред разкри, че Ердоган се е срещнал с главния изпълнителен директор на компанията Хърбърт Дийс. \"Преди имаше някои малки проблеми, като например данъчните договорености върху автомобилите, които ще се продават. На срещата беше постигнато почти пълно съгласие \", каза турският източник. \"Ако няма проблем в последната минута, инвестицията ще бъде направена в Турция\", казва още източникът. Високите данъци в Турция за по-големите автомобили ограничават повечето купувачи и местните производители до по-малки размери на двигателя. През 2018 г. автомобилите с двигатели под 1,6 литра съставляват 96% от пазара в Турция. Източник заяви, че Анкара се опитва да намери формула за справяне с проблемите на \"Фолксваген\", без да поставя в неизгодно положение съществуващите производители на автомобили. Основни компании като Fiat (FCHA.MI), Renault (RENA.PA), Ford (F.N), Hyundai (005380.KS) и Toyota (7203.T) са произвели над 1,3 милиона моторни превозни средства в Турция през миналата година. Чешкият премиер Андрей Бабиш заяви във вторник по време на посещение в Анкара, че \"Фолксваген\" ще прави голяма инвестиция в Турция. Втори източник от \"Фолксваген\" заяви, че все още трябва да се изяснят само незначителни въпроси, главно по данъчните въпроси. Очаква се споразумението да бъде постигнато след няколко седмици, а заводът се предвижда да бъде построен в западната провинция Маниса, разкри източникът. \"Вече няма проблем да мислим, че инвестицията ще бъде направена в Турция. Това решение ще бъде обявено скоро, след като бъдат направени окончателните корекции\", увери втори турски източник.  ", "date": "2019.09.05", "title": "Турция пак ухажва \"Фолксваген\""}
{"url": "https://standartnews.com/sport/italiantsi-sviryat-na-angliya-blgariya-401023.html", "text": "Съдийска бригада от Италия ще ръководи гостуването на българския национален отбор в Лондон на 7 септември, пише сайтът на БФС. Главен рефер на двубоя ще бъде Марко Гуида, а имената на неговите асистенти са Матео Пасери и Джорджо Перети. Четвърти арбитър е Микаел Фабри. Делегат на УЕФА е финландецът Петер Лундстрьом. Битката срещу полуфиналиста от последното Световно първенство от 19:00 часа на стадион \"Уембли\". На следващата сутрин съставът ни пътува към Дъблин, където на 10 септември ще се изправи в приятелски двубой срещу Република Ирландия.", "date": "2019.09.05", "title": "Италианци свирят на Англия - България"}
{"url": "https://standartnews.com/sport/pevitsa-poludya-ot-radost-za-grigor-401028.html", "text": "Певицата Михаела Филева не пропусна да сподели радостта си от знаменитата победа на Григор Димитров над Роджър Федерер. Преди време тя беше спрягана за гадже на Гришо, след като той публично призна, че харесва музиката й и пусна видео как работи във фитнеса на една от песните й. Сега Филева му върна жеста и показа, че е харесала играта му на корта.  \"Всички знаем, че успехът е нещо временно, особено, ако не работиш с постоянство и отдаденост всеки ден за него! Тази сутрин обаче, нагледно видяхме как мечтите се сбъдват и само от личността зависи дали и колко време ще си в играта!!\", написа Филева в социалните мрежи.", "date": "2019.09.05", "title": "Певица полудя от радост за Григор"}
{"url": "https://standartnews.com/sport/kostov-oshche-ima-problemi-401022.html", "text": "Станислав Костов ще продължи да се готви на специален режим по време на лагера на Левски в Добринище. Състоянието му все още не се е подобрило, въпреки че от юли не е участвал в мач. Петър Хубчев не иска да рискува със здравето му и иска той да бъде възстановен напълно. Това обаче не се случва до момента, въпреки усилията, които хвърлят на \"Герена\". Така почти сигурно е, че Костов ще отпадне от сметките на Хубчев и за четирите мача, които остават до края на септември. Три от тях са за първенство - с Черно море, Славия и Ботев (Вр). Освен това на \"сините\" им предстои и гостуване на Спартак (Вн) в турнира за Купата на България. Дербито с Лудогорец пък е на 5 октомври в Разград. На \"Герена\" се надяват, че до тогава проблемите на Костов с аддукторите ще отшумят напълно, съобщава \"Меридиан Мач\". Костов е нужен, за да се увеличи конкуренцията в атака. Найджъл Робърта се справя в негово отсъствие, но същото не може да се каже за Дени Алар, който бе взет под наем от Рапид (Виена).", "date": "2019.09.05", "title": "Костов още има проблеми"}
{"url": "https://standartnews.com/sport/magi-maleeva-strakhoten-uspekh-za-grisho-401024.html", "text": "Магдалена Малеева изрази впечатленията си след стигането до полуфинал от Григор Димитров на US Open. Легендарната българска тенисистка призна, че успехът е повече от страхотен, а следващият опонент на Димитров – Даниил Медведев, е изключително опасен противник. „Страхотен резултат. Аз много се зарадвах сутринта, като видях, още спях, имах болно дете. Не можах да спя през нощта, казах си как ще стана да гледам мача, но видях, в 06:00 ч., че са по два сета и тамън щях да ставам да го гледам и много бързо свърши петият сет, така че … Страшно се зарадвах, отидох в другата стая, бяха друго дете и мъж. Казах нали: „Григор е бил Роджър!”, и така. Много се радвам и е много вълнуващо, защото е Голям шлем, защото такава победа над такъв състезател, защото продължава напред и така строхотно”, коментира Малеева пред NOVA. „Григор изглежда е имал много сериозна контузия. Контузия в рамото е ужасно неприятно нещо, защото така трудно минава. Чудиш се дали трябва да се оперираш, дали да пробваш без операция. Това нещо аз съм го преживявала с рамо и е много досадно, защото не знаеш кога точно ще ти мине и какво ще стане, но той доколкото разбирам през цялото време се е борил, не губи надежда. Тренира здраво и тъй като Григор има невероятен потенциал сега виждаме резултатите от неговия труд. Дано да не е само тази седмица, да успее да е здрав и да продължи с тези хубави резултати и нататък”, продължи най-великата ни тенисистка. „Този Медведев е много странен играч, нали го гледахме тук в София. Аз много исках да гледам и мача с Вавринка вчера. Трябва Григор наистина да е железен, ужасно търпелив, този е много неприятен играч, защото не прави никакви грешки. Имаш чувството, че не прави нищо, а всъщност въобще пък не бърка. Ще е много труден мач, но Григор според мен има шанса, възможността да спечели целия турнир, просто той е… възможно е всичко да направи. Възможно е да бъде 3-ти, възможно е да бъде 83-ти. Възможно е да бие Роджър Федерер на US Open, така че дано да е силен, здрав, свеж, мобилизиран и да издържи до края”, завъrши Маги Малеева.", "date": "2019.09.05", "title": "Маги Малеева: Страхотен успех за Гришо"}
{"url": "https://standartnews.com/sport/semeystvo-agasi-vika-za-blgarina-prez-televizora-401030.html", "text": "Въпреки че не е с Григор Димитров в Ню Йорк по време на похода му към титлата, Андре Агаси не спира да следи изявите на подопечния си. 17-годишният син на американската легенда качи клип в социалните мрежи как той и семейството му гледат грандиозния успех на първата ни ракета над Роджър Федерер. Гришо вече бе запитан защо треньорите му Радек Щепанек и Андре Агаси не са в щаба му по време на турнира, на което той отговори уклончиво, че така са решили. Той допълни, че се чува всеки ден по телефона и с двамата.", "date": "2019.09.05", "title": "Семейство Агаси вика за българина през телевизора"}
{"url": "https://standartnews.com/sport/vavrinka-shche-stiska-paltsi-za-dimitrov-401029.html", "text": "Швейцарският тенисист Станислас Вавринка прогнозира, че следващият опонент за Григор Димитров в Откритото първенство на САЩ – Даниил Медведев, няма да спечели първия си трофей от Големия шлем сега. 34-годишният ветеран не остана впечатлен от продукцията, която световният №5 изнесе срещу него, за да го победи в четири сета. 23-годишният Медведев спечели доста комфортно дуела си с носителя на 3 трофея от Големия шлем – 7:6, 6:3, 3:6, 6:1 за 2 часа и 34 минути. Вавринка наблегна на факта, че в първия сет от техния двубой руснакът е поискал медицинска помощ заради проблем в лявото бедро. Заради травмата той доста време куцаше по корта, като явно в течение на срещата контузията отшумя. „Той може да спечели турнира, но не мисля, че ще го стори”, заяви Вавринка след срещата. „Ще му бъде наистина трудно. Това е моето мнение.” „Изглежда, че вече започва да се уморява”, добави доказаният швейцарец. Все пак Медведев игра финал във всеки турнир на твърди кортове, в който участва до момента, а в Синсинати дори победи световния №1 Новак Джокович, за да грабне първия си „Мастърс” трофей. „Сега го чака Григор в полуфинала, а после и самият финал евентуално. През последните няколко седмици той доказа, че всичко може да се случи. Затова има и своя шанс да грабне трофея”, добави Вавринка.", "date": "2019.09.05", "title": "Вавринка ще стиска палци за Димитров"}
{"url": "https://www.standartnews.com/sport/kostov-oshche-ima-problemi-401022.html", "text": "Станислав Костов ще продължи да се готви на специален режим по време на лагера на Левски в Добринище. Състоянието му все още не се е подобрило, въпреки че от юли не е участвал в мач. Петър Хубчев не иска да рискува със здравето му и иска той да бъде възстановен напълно. Това обаче не се случва до момента, въпреки усилията, които хвърлят на \"Герена\". Така почти сигурно е, че Костов ще отпадне от сметките на Хубчев и за четирите мача, които остават до края на септември. Три от тях са за първенство - с Черно море, Славия и Ботев (Вр). Освен това на \"сините\" им предстои и гостуване на Спартак (Вн) в турнира за Купата на България. Дербито с Лудогорец пък е на 5 октомври в Разград. На \"Герена\" се надяват, че до тогава проблемите на Костов с аддукторите ще отшумят напълно, съобщава \"Меридиан Мач\". Костов е нужен, за да се увеличи конкуренцията в атака. Найджъл Робърта се справя в негово отсъствие, но същото не може да се каже за Дени Алар, който бе взет под наем от Рапид (Виена).", "date": "2019.09.05", "title": "Костов още има проблеми"}
{"url": "https://standartnews.com/sport/loko-pd-vze-zvezdi-ot-angliya-i-frantsiya-401050.html", "text": "Локомотив (Пд) подписа днес с две нови попълнения играли за последно във Франция и Англия. Те бяха представени лично от новия спортно-технически директор на клуба Георги Иванов и треньора Бруно Акрапович. Диниш Алмейда за последно е играл за бившия френски шампион Монако. Силвен Десландес пък идва под наем за 1 година от английския евробоец Уувърхемптън. Двамата играчи преминаха успешно медицински прегледи и се очаква да участват в съботната контрола на новия си тим с Рилски спортист в Пловдив. \"Локомотив е много сериозен отбор. Чувствам се много добре тук. Надявам се да помогна на отбора да постигне бъдещи успехи\", заяви Диниш Алмейда. \"Идването ми в Локомотив е страхотна въможност да продължа развитието си. Очаквам бързо да опозная новите ми съотборници и да спечелим много победи\", каза от своя страна Силвен Десландес. И двамата нови футболисти са защитници и с тяхното привличане Локомотив сериозно подсилва отбраната си.  Диниш Алмейда е роден на 28 май 1995 година в Португалия. Играл е за Ксанти, Брага, Монако. Има мачове и за юношеския национален отбор на своята страна. Неговият контракт е за срок от 2 години. Силвен Десландес идва в Локомотив за 1 година под наем от Уулвърхямптън. Той е роден на 25 април 1997 година в Камерун, но има и френски паспорт. Състезавал се е още за Портсмут, Бъри, Хумила, Каен. \"Трансферите се реализираха бързо. Радваме се на навите футболисти и им пожелаваме успехи. Надявам се да се адаптират бързо в тима и да вдигнат нивото му Продължаваме да работим със старши треньора Бруно Акрапович върху селекцията, може да привлечем още един футболист\", заяви Георги Иванов.  \"Желая успех и на двамата. Те не идват от случайни отбори и вярвам, че може да подсилят отбора ни\", заяви Бруно Акрапович.", "date": "2019.09.05", "title": "Локо (Пд) взе звезди от Англия и Франция"}
{"url": "https://standartnews.com/sport/grisho-se-naredi-do-dzhimi-konrs-401032.html", "text": "Григор Димитров се нареди до легендата Джими Конърс след паметната си победа над Роджър Федерер. Българинът, който все още заема 78-о място в световната ранглиста, се превърна в най-нископоставения полуфиналист на Откритото първенство по тенис на САЩ от 28 години насам. През 1991 г. сред най-добрите четирима попадна именно Конърс. По това време американецът - единственият освен Федерер с повече от 100 титли в кариерата си - бе под №174. 39-годишният Конърс е далеч от най-добрите си дни на корта, но въпреки това осъществява една от най-запомнящите се победни серии в историята на турнирите от Големия шлем. Още в първия кръг Джими губи с 0-2 сета от Патрик Макенроу, но прави впечатляващ обрат и прелита чак до полуфиналите, където го спира Джим Къриър. Иначе Димитров е тенисистът с най-ниска позиция в тази фаза на която и да е надпревара от Големия шлем от 2008 г. насам. Тогава 94-ият Райнер Шутлер от Германия достига до заключителния етап на Уимбълдън. \r\n \r\nЗа Гришо полуфиналът на най-високото възможно ниво в тениса е трети в кариерата след Откритото първенство на Австралия (2017) и Уимбълдън (2014). Благодарение на пробива си в САЩ той ще се изстреля минимум до 25-ата позиция в ранглистата.", "date": "2019.09.05", "title": "Гришо се нареди до Джими Конърс"}
{"url": "https://www.standartnews.com/sport/italiantsi-sviryat-na-angliya-blgariya-401023.html", "text": "Съдийска бригада от Италия ще ръководи гостуването на българския национален отбор в Лондон на 7 септември, пише сайтът на БФС. Главен рефер на двубоя ще бъде Марко Гуида, а имената на неговите асистенти са Матео Пасери и Джорджо Перети. Четвърти арбитър е Микаел Фабри. Делегат на УЕФА е финландецът Петер Лундстрьом. Битката срещу полуфиналиста от последното Световно първенство от 19:00 часа на стадион \"Уембли\". На следващата сутрин съставът ни пътува към Дъблин, където на 10 септември ще се изправи в приятелски двубой срещу Република Ирландия.", "date": "2019.09.05", "title": "Италианци свирят на Англия - България"}
{"url": "https://standartnews.com/sport/otnovo-shche-prodavat-bileti-v-denya-na-derbitata-401034.html", "text": "След предложение на министъра на младежта и спорта Красен Кралев беше постигнато единодушно съгласие да отпаднат алинеи 3 и 5 от член 11 в Закона за опазване на обществения ред при провеждане на спортни мероприятия. Двете алинеи засягат продажбата на билети за спортни събития. При най-рисковите мачове, които са и най-посещавани, организаторите на големите футболни дербита нямаха право да продават билети в деня на мачовете. Няколко футболни клуба сезираха Министерство на младежта и спорта и Комисията по въпросите на децата, младежта и спорта относно затрудненията, които се създават за футболните фенове. Във връзка с писмата от клубовете председателят на ресорната парламентарна Комисия Славчо Атанасов инициира дискусия. В срещата днес участваха министър Красен Кралев, зам.-министърът на вътрешните работи Милко Бернер, народните представители Иван Ченчев, Боряна Георгиева, Маноил Манев, Йордан Йорданов и Севим Али, както и съветникът на министър Кралев Гошо Гинчев. От страна на БФС присъстваха изпълнителният директор на футболния съюз Борислав Попов и неговият заместник Антон Попов. В дискусията участваха и представители на Национална спортна база. В началото на срещата министър Кралев направи предложение въпросните текстове от Закона, които имат нужда от по-широк дебат и прецизиране, да отпаднат. Освен забраната на продажба на билети в деня на големи футболни дербита спортният министър направи предложение да се отмени и изискването за персонализиране на  входните талони. Двете предложения бяха обсъдени и приети от всички парламентарно представени политически партии, от представителите на МВР и на БФС.  Славчо Атанасов и присъстващите депутати поеха ангажимент да внесат в Народното събрание законопроект, с който да бъдат отменени тези изисквания в кратък срок. “Забраната за продажба на билети в деня на мачовете среща огромно недоволство у феновете и по наблюдения до момента има по-скоро обратен ефект. За пътувания в други градове привържениците се организират предварително, закупуват много билети, които препродават в деня на мача. По този начин не се избягва струпване на  фенове извън стадионите, а напротив”, заяви Кралев. Присъстващите народни представители са и членове на Работната група, която изработва нов Закон за безопасността и сигурността по време на спортни мероприятия. В тази връзка депутатите изтъкнаха, че отмяната на двата текста не означава отстъпление от по-строгите мерки за сигурност на спортни събития.  Те ще бъдат заложени в новия закон след прецизиране. Освен това основа на закона ще бъде Конвенцията на Съвета на Европа за интегриран подход за безопасност, сигурност и начин на обслужване по време на футболни мачове и други спортни мероприятия, която обединява европейския опит. Предстои Конвенцията да бъде ратифицирана в пленарна зала. ", "date": "2019.09.05", "title": "Отново ще продават билети в деня на дербитата"}
{"url": "https://standartnews.com/sport/yasni-sa-polufinalite-pri-damite-na-us-open-401046.html", "text": "Белинда Бенчич (на снимката) се класира за полуфиналите на Откритото първенство по тенис на САЩ. Поставената под №13 в спемата на турнира швейцарка победи със 7:6 (5), 6:3 Дона Векич, която е №23 на US Open. Хърватската тенисистка направи пробив за 5:4 в първия сет, но след това сервира неуспешно, за да поведе в резултата. В последвалия тайбрек Бенчич поведе с 6:3 и взе аванс в мача след 7:5. В седмия и деветия гейм на втората част 22-годишната Белинда Бенчич отново спечели подаването на Векич и от третата си възможност завърши двубоя, който продължи 103 минути. Швейцарката достигна до полуфинал в турнир от \"Големия шлем\" за първи път в своята кариера. В следващата фаза Бенчич ще се изправи срещу канадката Бианка Андреску, която се наложи над белгийката Елизе Мертенс с 3:6, 6:2 и 6:3. Програма на полуфинали при дамите: Централен корт \"Артър Аш\", след 02,00 часа в петък: Елина Свитолина - Серина Уилямс следва: Белинда Бенчич - Бианка Андрееску", "date": "2019.09.05", "title": "Ясни са полуфиналите при дамите на US Open"}
{"url": "https://www.standartnews.com/sport/pevitsa-poludya-ot-radost-za-grigor-401028.html", "text": "Певицата Михаела Филева не пропусна да сподели радостта си от знаменитата победа на Григор Димитров над Роджър Федерер. Преди време тя беше спрягана за гадже на Гришо, след като той публично призна, че харесва музиката й и пусна видео как работи във фитнеса на една от песните й. Сега Филева му върна жеста и показа, че е харесала играта му на корта.  \"Всички знаем, че успехът е нещо временно, особено, ако не работиш с постоянство и отдаденост всеки ден за него! Тази сутрин обаче, нагледно видяхме как мечтите се сбъдват и само от личността зависи дали и колко време ще си в играта!!\", написа Филева в социалните мрежи.", "date": "2019.09.05", "title": "Певица полудя от радост за Григор"}
{"url": "https://www.standartnews.com/sport/magi-maleeva-strakhoten-uspekh-za-grisho-401024.html", "text": "Магдалена Малеева изрази впечатленията си след стигането до полуфинал от Григор Димитров на US Open. Легендарната българска тенисистка призна, че успехът е повече от страхотен, а следващият опонент на Димитров – Даниил Медведев, е изключително опасен противник. „Страхотен резултат. Аз много се зарадвах сутринта, като видях, още спях, имах болно дете. Не можах да спя през нощта, казах си как ще стана да гледам мача, но видях, в 06:00 ч., че са по два сета и тамън щях да ставам да го гледам и много бързо свърши петият сет, така че … Страшно се зарадвах, отидох в другата стая, бяха друго дете и мъж. Казах нали: „Григор е бил Роджър!”, и така. Много се радвам и е много вълнуващо, защото е Голям шлем, защото такава победа над такъв състезател, защото продължава напред и така строхотно”, коментира Малеева пред NOVA. „Григор изглежда е имал много сериозна контузия. Контузия в рамото е ужасно неприятно нещо, защото така трудно минава. Чудиш се дали трябва да се оперираш, дали да пробваш без операция. Това нещо аз съм го преживявала с рамо и е много досадно, защото не знаеш кога точно ще ти мине и какво ще стане, но той доколкото разбирам през цялото време се е борил, не губи надежда. Тренира здраво и тъй като Григор има невероятен потенциал сега виждаме резултатите от неговия труд. Дано да не е само тази седмица, да успее да е здрав и да продължи с тези хубави резултати и нататък”, продължи най-великата ни тенисистка. „Този Медведев е много странен играч, нали го гледахме тук в София. Аз много исках да гледам и мача с Вавринка вчера. Трябва Григор наистина да е железен, ужасно търпелив, този е много неприятен играч, защото не прави никакви грешки. Имаш чувството, че не прави нищо, а всъщност въобще пък не бърка. Ще е много труден мач, но Григор според мен има шанса, възможността да спечели целия турнир, просто той е… възможно е всичко да направи. Възможно е да бъде 3-ти, възможно е да бъде 83-ти. Възможно е да бие Роджър Федерер на US Open, така че дано да е силен, здрав, свеж, мобилизиран и да издържи до края”, завъrши Маги Малеева.", "date": "2019.09.05", "title": "Маги Малеева: Страхотен успех за Гришо"}
{"url": "https://standartnews.com/sport/bost-na-loko-pd-na-sreshcha-s-shefovete-na-indipendiente-401054.html", "text": "Собственикът на Локомотив Пловдив Христо Крушарски проведе нова работна среща в Аржентина – този път с представители на Индепендиенте. Той бе приветстван от директори на „червените дяволи“, начело с Атилио Буза. След покана към Бока Хуниорс за следващото издание на международния юношески турнир под егидата на Христо Бонев, провеждащ се всяко лято на високопланинската база в Говедарци, такава бе отправена и към Индепендиенте. Обсъждана бе възможността да бъдат изпратени едни от най-добрите играчи от представителния отбор на Локомотив под наем в аржентинския гранд. Идеята за размяна на специалисти и състезатели от школата, които да трупат опит, също бе дискутирана. Христо Крушарски отново се запозна и с модела на финансиране и на този клуб – 40,000 акционери инвестират чрез закупуване на членски карти, а част от тях си взимат и билет за всеки двубой. Срещата завърши с размяна на подаръци, а собственикът на Локомотив имаше възможността да посети стадиона и базата на клуба, който разполага с общо 16 тренировъчни терена, част от тях закрити.", "date": "2019.09.05", "title": "Локо (Пд) ще праща под наем играчи в Индипендиенте"}
{"url": "https://www.standartnews.com/sport/semeystvo-agasi-vika-za-blgarina-prez-televizora-401030.html", "text": "Въпреки че не е с Григор Димитров в Ню Йорк по време на похода му към титлата, Андре Агаси не спира да следи изявите на подопечния си. 17-годишният син на американската легенда качи клип в социалните мрежи как той и семейството му гледат грандиозния успех на първата ни ракета над Роджър Федерер. Гришо вече бе запитан защо треньорите му Радек Щепанек и Андре Агаси не са в щаба му по време на турнира, на което той отговори уклончиво, че така са решили. Той допълни, че се чува всеки ден по телефона и с двамата.", "date": "2019.09.05", "title": "Семейство Агаси вика за българина през телевизора"}
{"url": "https://www.standartnews.com/sport/vavrinka-shche-stiska-paltsi-za-dimitrov-401029.html", "text": "Швейцарският тенисист Станислас Вавринка прогнозира, че следващият опонент за Григор Димитров в Откритото първенство на САЩ – Даниил Медведев, няма да спечели първия си трофей от Големия шлем сега. 34-годишният ветеран не остана впечатлен от продукцията, която световният №5 изнесе срещу него, за да го победи в четири сета. 23-годишният Медведев спечели доста комфортно дуела си с носителя на 3 трофея от Големия шлем – 7:6, 6:3, 3:6, 6:1 за 2 часа и 34 минути. Вавринка наблегна на факта, че в първия сет от техния двубой руснакът е поискал медицинска помощ заради проблем в лявото бедро. Заради травмата той доста време куцаше по корта, като явно в течение на срещата контузията отшумя. „Той може да спечели турнира, но не мисля, че ще го стори”, заяви Вавринка след срещата. „Ще му бъде наистина трудно. Това е моето мнение.” „Изглежда, че вече започва да се уморява”, добави доказаният швейцарец. Все пак Медведев игра финал във всеки турнир на твърди кортове, в който участва до момента, а в Синсинати дори победи световния №1 Новак Джокович, за да грабне първия си „Мастърс” трофей. „Сега го чака Григор в полуфинала, а после и самият финал евентуално. През последните няколко седмици той доказа, че всичко може да се случи. Затова има и своя шанс да грабне трофея”, добави Вавринка.", "date": "2019.09.05", "title": "Вавринка ще стиска палци за Димитров"}
{"url": "https://standartnews.com/sport/yasni-sa-prizorite-ot-tretiya-turnir-ot-verigata-17-401064.html", "text": "Завърши третият турнир от тенис веригата 17+. Той се проведе на кортовете на ТК \"Хепи Уин\" до стадион \"Славия\" и отново станахме свидетели на много интересен и качествен тенис. Двоен победител и в игрите поединично и на двойки стана Стоян Плугаров. Отлично представяне направи и дебютантът във веригата Калоян Николов, който спечели два сребърни медала.  Във финалният мач Плугаров победи Николов с резултат 4:2, 4:1. По пътя до финала и двамата състезатели победиха класни съперници преди да се изправят един срещу друг. Интересното бе, че до този момент Плугаров, не се беше класирал дори за полуфинал поединично, откакто съществува веригата и той участва в нея. Голямата изненада на турнира бе и отпадането още на осминафинал на миналогодишния краен победител във веригата - Петър Трендафилов. До този момент българският национал без особени затруднения печелеше всички турнири на сингъл, в които взимаше участие. В своя първи мач, той загуби от Ваньо Василев с резулат 6/3, което бе и негова първа загуба в игрите поединично. Петката, както е известен в тенис средите направи своя дебют в първия турнир от веригата, който се проведе през месец май! \r\nЗагубилите своя  първи мач им се дава право да се запишат и в утешителен турнир. В него победител стана друг дебютант - Никос Панатимитакис, който победи Радостин Радославов с 5:4 (2), 4/0.Веднага след финалите поединично стартираха и игрите по двойки. Всички двойки бяха разделени в две групи по пет и играха на принципа \"всеки срещу всеки\" като първите две двойки от всяка група излизаха на полуфинала. Там първите от едната група се изправиха срещу вторите от другата.  След дълги и интересни битки на полуфиналите излезнаха двойките Стоян Плугаров и Георги Мирчев срещу Иво Божилов и Стефан Божинов. Двойката Плугаров/Мирчев победи с 6/2. В другият полуфинален мач Калоян Николов в тандем с Ваньо Василев победиха Даниил Иванов и Богдан Владимиров с 6/0. Въпреки натрупаната умора и много изиграни сетове и четиримата състезатели показаха борбен дух и желание за победа. В крайна сметка със златните медали се окичи двойката Плугаров/Мирчев, които победиха Николов/Василев с резултат 5:4 (6), 4:2. Призьорите, както и всички участници получиха награди от партньорите на лигата: изотонични напитки - “4MOVE”, подходящи за тонус по време на физически натоварвания и големите горещини. От “Doppel Herz” бяха подготвили високачествени немски хранителни добавки, освен това от организаторите бяха подготвили и брандирани тениски с бранда “Рефригеранс”. На 15 септември следва и четвъртият пореден турнир, който ще бъде само по двойки и ще се проведе на кортовете на СК \"ДЕМА\".", "date": "2019.09.05", "title": "Ясни са призьорите от третия турнир от веригата 17+"}
{"url": "https://www.standartnews.com/sport/grisho-se-naredi-do-dzhimi-konrs-401032.html", "text": "Григор Димитров се нареди до легендата Джими Конърс след паметната си победа над Роджър Федерер. Българинът, който все още заема 78-о място в световната ранглиста, се превърна в най-нископоставения полуфиналист на Откритото първенство по тенис на САЩ от 28 години насам. През 1991 г. сред най-добрите четирима попадна именно Конърс. По това време американецът - единственият освен Федерер с повече от 100 титли в кариерата си - бе под №174. 39-годишният Конърс е далеч от най-добрите си дни на корта, но въпреки това осъществява една от най-запомнящите се победни серии в историята на турнирите от Големия шлем. Още в първия кръг Джими губи с 0-2 сета от Патрик Макенроу, но прави впечатляващ обрат и прелита чак до полуфиналите, където го спира Джим Къриър. Иначе Димитров е тенисистът с най-ниска позиция в тази фаза на която и да е надпревара от Големия шлем от 2008 г. насам. Тогава 94-ият Райнер Шутлер от Германия достига до заключителния етап на Уимбълдън. \r\n \r\nЗа Гришо полуфиналът на най-високото възможно ниво в тениса е трети в кариерата след Откритото първенство на Австралия (2017) и Уимбълдън (2014). Благодарение на пробива си в САЩ той ще се изстреля минимум до 25-ата позиция в ранглистата.", "date": "2019.09.05", "title": "Гришо се нареди до Джими Конърс"}
{"url": "https://www.standartnews.com/sport/otnovo-shche-prodavat-bileti-v-denya-na-derbitata-401034.html", "text": "След предложение на министъра на младежта и спорта Красен Кралев беше постигнато единодушно съгласие да отпаднат алинеи 3 и 5 от член 11 в Закона за опазване на обществения ред при провеждане на спортни мероприятия. Двете алинеи засягат продажбата на билети за спортни събития. При най-рисковите мачове, които са и най-посещавани, организаторите на големите футболни дербита нямаха право да продават билети в деня на мачовете. Няколко футболни клуба сезираха Министерство на младежта и спорта и Комисията по въпросите на децата, младежта и спорта относно затрудненията, които се създават за футболните фенове. Във връзка с писмата от клубовете председателят на ресорната парламентарна Комисия Славчо Атанасов инициира дискусия. В срещата днес участваха министър Красен Кралев, зам.-министърът на вътрешните работи Милко Бернер, народните представители Иван Ченчев, Боряна Георгиева, Маноил Манев, Йордан Йорданов и Севим Али, както и съветникът на министър Кралев Гошо Гинчев. От страна на БФС присъстваха изпълнителният директор на футболния съюз Борислав Попов и неговият заместник Антон Попов. В дискусията участваха и представители на Национална спортна база. В началото на срещата министър Кралев направи предложение въпросните текстове от Закона, които имат нужда от по-широк дебат и прецизиране, да отпаднат. Освен забраната на продажба на билети в деня на големи футболни дербита спортният министър направи предложение да се отмени и изискването за персонализиране на  входните талони. Двете предложения бяха обсъдени и приети от всички парламентарно представени политически партии, от представителите на МВР и на БФС.  Славчо Атанасов и присъстващите депутати поеха ангажимент да внесат в Народното събрание законопроект, с който да бъдат отменени тези изисквания в кратък срок. “Забраната за продажба на билети в деня на мачовете среща огромно недоволство у феновете и по наблюдения до момента има по-скоро обратен ефект. За пътувания в други градове привържениците се организират предварително, закупуват много билети, които препродават в деня на мача. По този начин не се избягва струпване на  фенове извън стадионите, а напротив”, заяви Кралев. Присъстващите народни представители са и членове на Работната група, която изработва нов Закон за безопасността и сигурността по време на спортни мероприятия. В тази връзка депутатите изтъкнаха, че отмяната на двата текста не означава отстъпление от по-строгите мерки за сигурност на спортни събития.  Те ще бъдат заложени в новия закон след прецизиране. Освен това основа на закона ще бъде Конвенцията на Съвета на Европа за интегриран подход за безопасност, сигурност и начин на обслужване по време на футболни мачове и други спортни мероприятия, която обединява европейския опит. Предстои Конвенцията да бъде ратифицирана в пленарна зала. ", "date": "2019.09.05", "title": "Отново ще продават билети в деня на дербитата"}
{"url": "https://standartnews.com/sport/levski-remontira-trenirovchnata-baza-401057.html", "text": "Като част от цялостното подобряване и модернизиране на инфраструктурата около и на стадион „Виваком Арена – Георги Аспарухов“, Левски предприе мащабен ремонт на терен 2 на „Герена“. Игрището е основното поле за провеждането на тренировките на първия отбор, както и терен за двубоите на юношеските формации на „синята“ академия от елитните групи. По време на ремонтните дейности ще бъде изцяло подменено тревното покритие, така че да отговаря на всички съвременни изисквания, а в същото време ще бъде подобрена и инфраструктурата на съоръжението. Редом с това клубът продължава да подобрява условията за работа и тренировки в детско-юношеската школа. В момента текат довършителни дейности по два терена за Футбол 5 и Футбол 9 и ще бъде стартиран мащабен ремонт на съблекалните за нуждите на децата от ДЮШ.", "date": "2019.09.05", "title": "Левски ремонтира тренировъчната база"}
{"url": "https://www.standartnews.com/sport/yasni-sa-polufinalite-pri-damite-na-us-open-401046.html", "text": "Белинда Бенчич (на снимката) се класира за полуфиналите на Откритото първенство по тенис на САЩ. Поставената под №13 в спемата на турнира швейцарка победи със 7:6 (5), 6:3 Дона Векич, която е №23 на US Open. Хърватската тенисистка направи пробив за 5:4 в първия сет, но след това сервира неуспешно, за да поведе в резултата. В последвалия тайбрек Бенчич поведе с 6:3 и взе аванс в мача след 7:5. В седмия и деветия гейм на втората част 22-годишната Белинда Бенчич отново спечели подаването на Векич и от третата си възможност завърши двубоя, който продължи 103 минути. Швейцарката достигна до полуфинал в турнир от \"Големия шлем\" за първи път в своята кариера. В следващата фаза Бенчич ще се изправи срещу канадката Бианка Андреску, която се наложи над белгийката Елизе Мертенс с 3:6, 6:2 и 6:3. Програма на полуфинали при дамите: Централен корт \"Артър Аш\", след 02,00 часа в петък: Елина Свитолина - Серина Уилямс следва: Белинда Бенчич - Бианка Андрееску", "date": "2019.09.05", "title": "Ясни са полуфиналите при дамите на US Open"}
{"url": "https://www.standartnews.com/sport/loko-pd-vze-zvezdi-ot-angliya-i-frantsiya-401050.html", "text": "Локомотив (Пд) подписа днес с две нови попълнения играли за последно във Франция и Англия. Те бяха представени лично от новия спортно-технически директор на клуба Георги Иванов и треньора Бруно Акрапович. Диниш Алмейда за последно е играл за бившия френски шампион Монако. Силвен Десландес пък идва под наем за 1 година от английския евробоец Уувърхемптън. Двамата играчи преминаха успешно медицински прегледи и се очаква да участват в съботната контрола на новия си тим с Рилски спортист в Пловдив. \"Локомотив е много сериозен отбор. Чувствам се много добре тук. Надявам се да помогна на отбора да постигне бъдещи успехи\", заяви Диниш Алмейда. \"Идването ми в Локомотив е страхотна въможност да продължа развитието си. Очаквам бързо да опозная новите ми съотборници и да спечелим много победи\", каза от своя страна Силвен Десландес. И двамата нови футболисти са защитници и с тяхното привличане Локомотив сериозно подсилва отбраната си.  Диниш Алмейда е роден на 28 май 1995 година в Португалия. Играл е за Ксанти, Брага, Монако. Има мачове и за юношеския национален отбор на своята страна. Неговият контракт е за срок от 2 години. Силвен Десландес идва в Локомотив за 1 година под наем от Уулвърхямптън. Той е роден на 25 април 1997 година в Камерун, но има и френски паспорт. Състезавал се е още за Портсмут, Бъри, Хумила, Каен. \"Трансферите се реализираха бързо. Радваме се на навите футболисти и им пожелаваме успехи. Надявам се да се адаптират бързо в тима и да вдигнат нивото му Продължаваме да работим със старши треньора Бруно Акрапович върху селекцията, може да привлечем още един футболист\", заяви Георги Иванов.  \"Желая успех и на двамата. Те не идват от случайни отбори и вярвам, че може да подсилят отбора ни\", заяви Бруно Акрапович.", "date": "2019.09.05", "title": "Локо (Пд) взе звезди от Англия и Франция"}
{"url": "https://standartnews.com/biznes/otkrikha-grozdobera-vv-vidinsko-401069.html", "text": "\"За мен е изключително удоволствие за поредна година да съм част от емоцията и цялото това изживяване, когато се събират плодовете от труда на хората, които цяла година са се грижили за тези прекрасни лозови масиви\". Това каза областният управител На Видин Албена Георгиева, която бе гост на празника по повод откриването на гроздобера в лозовите масиви на „Бонония Естейт“ ООД. На официалния старт на гроздобера във Видинско, който се състоя между селата Гомотарци и Кошава, присъстваха още кметът на община Видин Огнян Ценков, председателят на Общинския съвет Генади Велков и заместник-кметът Венци Пасков. Празникът започна с водосвет за успешно начало на гроздобера, който бе отслужен от архимандрит Исаак. По стара традиция, за да е хубаво виното, боси девойки, облечени в национални носии, влязоха във ведрата с набраното грозде и го намачкаха с крака. Самодейни състави от селата Гомотарци и Кошава представиха фолклорна програма.", "date": "2019.09.05", "title": "Откриха гроздобера във Видинско"}
{"url": "https://standartnews.com/regionalni/blagoevgrad-iska-da-izgradi-interaktiven-mladezhki-tsentr-401058.html", "text": "Община Благоевград ще кандидатства с проектно предложение пред Финансовия механизъм на Европейското икономическо пространство (ФМ на ЕИП) 2014-2021 г. за изграждане на Съвременен младежки образователен център. Идеята е той бъде ситуиран в парк “Македония“, а целта е да бъдат осигурени нови възможности за развитие на образователните и спортни умения при младите хора. В новия център ще бъдат обособени различни по функционалност зони и помещения - мултифункционално игрище с възможност за занимания по волейбол, баскетбол, шах и др. Ще бъде изградена и атракцион – стена за катерене. Младежкият център ще разполага с библиотека, зали за провеждане на конференции, кръгли маси и форуми, както и със зони за хранене и леглова база. В зоната на парка ще има и уреди за фитнес на открито. В Центъра ще бъде осигурен и достъп за хора в неравностойно положение. Изборът на място за изграждане на младежкия образователен център не е случаен. След обособяването му, парк „Македония“ се превърна в място, на което се организират фестивали, концерти, което от своя страна обединява хиляди млади хора. Мисията на центъра е да подпомага личностното развитие на младежите чрез участието им в образователни програми и в общественополезни дейности.", "date": "2019.09.05", "title": "Благоевград иска да изгради интерактивен младежки център"}
{"url": "https://www.standartnews.com/sport/bost-na-loko-pd-na-sreshcha-s-shefovete-na-indipendiente-401054.html", "text": "Собственикът на Локомотив Пловдив Христо Крушарски проведе нова работна среща в Аржентина – този път с представители на Индепендиенте. Той бе приветстван от директори на „червените дяволи“, начело с Атилио Буза. След покана към Бока Хуниорс за следващото издание на международния юношески турнир под егидата на Христо Бонев, провеждащ се всяко лято на високопланинската база в Говедарци, такава бе отправена и към Индепендиенте. Обсъждана бе възможността да бъдат изпратени едни от най-добрите играчи от представителния отбор на Локомотив под наем в аржентинския гранд. Идеята за размяна на специалисти и състезатели от школата, които да трупат опит, също бе дискутирана. Христо Крушарски отново се запозна и с модела на финансиране и на този клуб – 40,000 акционери инвестират чрез закупуване на членски карти, а част от тях си взимат и билет за всеки двубой. Срещата завърши с размяна на подаръци, а собственикът на Локомотив имаше възможността да посети стадиона и базата на клуба, който разполага с общо 16 тренировъчни терена, част от тях закрити.", "date": "2019.09.05", "title": "Локо (Пд) ще праща под наем играчи в Индипендиенте"}
{"url": "https://standartnews.com/regionalni/v-chervena-voda-kanyat-na-komitski-sbor-401074.html", "text": "На 7 и 8 септември в русенското село Червена вода ще има \"Комитски събор\". Поводът за него е годишнина от подвига на Червеноводската чета, съобщиха организаторите от местната структура на ВМРО в Русе и сдружението за военно-патриотично възпитание на младежта \"Приказки за България\". За начало в църквата на селото ще бъде осветено знамето на Червеноводската чета, ще има панихида и молебен за загиналите в националноосвободителните борби. После ще тръгне шествие до мястото на събора. В \"Комитския събор\" ще се включат доброволци, облечени в четнически униформи. Програмата на събора включва фолклорни певчески и танцови изпълнения и различни исторически възстановки. Посетителите ще могат да видят стари оръжия в музей на открито, ще има състезания по стрелба с пушка, с пистолет и с лък. Предвидени са и няколко конкурса - за комитска песен и танц, за комитско вино и ракия, за женска фолклорна носия \"Магията на миналото\". За посетителите ще има също хайдушки боб, комитски гювеч и печено агне.", "date": "2019.09.05", "title": "В Червена вода канят на \"Комитски събор\""}
{"url": "https://standartnews.com/regionalni/bezplaten-internet-v-shumen-ot-dnes-401073.html", "text": "Жителите и гостите на град Шумен от днес могат да използват безплатно безжичен интернет на пет обществени места в града, съобщиха от пресслужбата на общинската администрация. WiFi системата вече работи в Градската градина, Мемориалния комплекс \"Създатели на българската държава\", Шуменската крепост, НИАР \"Мадара\" и във Възрожденския комплекс в града. Община Шумен получи средства на стойност 15 000 евро по инициативата на Европейския съюз WiFi4EU за изграждането на мрежа, която осигурява свободен достъп до висококачествен интернет на обществени места. Новата услуга ще даде възможност на жителите и гостите на града да ползват безжичен WiFi в централната градска част и обектите, които се посещават от много млади хора и туристи. \r\n ", "date": "2019.09.05", "title": "Безплатен интернет в Шумен от днес"}
{"url": "https://www.standartnews.com/sport/levski-remontira-trenirovchnata-baza-401057.html", "text": "Като част от цялостното подобряване и модернизиране на инфраструктурата около и на стадион „Виваком Арена – Георги Аспарухов“, Левски предприе мащабен ремонт на терен 2 на „Герена“. Игрището е основното поле за провеждането на тренировките на първия отбор, както и терен за двубоите на юношеските формации на „синята“ академия от елитните групи. По време на ремонтните дейности ще бъде изцяло подменено тревното покритие, така че да отговаря на всички съвременни изисквания, а в същото време ще бъде подобрена и инфраструктурата на съоръжението. Редом с това клубът продължава да подобрява условията за работа и тренировки в детско-юношеската школа. В момента текат довършителни дейности по два терена за Футбол 5 и Футбол 9 и ще бъде стартиран мащабен ремонт на съблекалните за нуждите на децата от ДЮШ.", "date": "2019.09.05", "title": "Левски ремонтира тренировъчната база"}
{"url": "https://standartnews.com/regionalni/uikend-marshrut-ot-baba-vida-do-lvovete-na-kalafat-401077.html", "text": "Чудите се къде да отидете през уикендите на септември? Ето ви едно предложение за културно-исторически туризъм. От Видин до Калафат. От Баба до лъвовете, които ще ви посрещнат на входа на музея в Калафат. \r\nВидин се радва на завиден туристически интерес заради една от най-запазените средновековни крепости у нас – „Баба Вида“, а историците от местния музей непрекъснато откриват нови факти от бурната история на крепостта. Все пак, била е родово имение на последната царска династия –Шишмановите, когато Видин е бил последната столица на завладяваната от турците България. Екскурзоводите разказват и според която тя била построена от най-голямата от трите дъщери на богат болярин –Вида. В нея Вида доживяла до дълбока старост, оставайки вярна на крепостта дори за сметка на голямата си любов – нейният архитект. \r\nПо каменните дворове на крепостта се разхождат наши, но и много чужди туристи. Американци, французи, австралийци слизат от круизните кораби, за да я видят. Впечатлява ги местоположението на каменната твърдина, сигурността на стените й, служили еднакво добре и на траки, римляни, българи и турци. Всяка събота и неделя цитаделата отваря врати за поне 300 души. \r\nПосетителите са впечатлени от здравата каменна сграда с квадратна форма, устояла на всички набези, битки за превземане и разрушаване. В основата й стои римски градеж, а след това \r\nвсеки владетел е прибавял нови стени, кули и бойници в зависимост от съвременните въоръжения. \r\nЗапазен е ровът около нея, който се пълнел с вода от Дунава и това увеличавало сигурността й. Днес ровът се пълни само при пълноводие и наводнение. На ъглите на сградата са оцелели квадратни кули, едни от които се издигат високо, а други – до височината на крепостния зид. Бойниците са от турско време, тъй като крепостта е била използвана през всички епохи като важен военно-стратегически пункт. Освен за военни цели, турците са я използвали и за затвор. По време на руско-турската освободителна война към нея е бил насочен първият снаряд, изстрелян от румънски войни \r\nпреди пристигането им във Видин на бой за неговото освобождение. Последно като военно съоръжение е използвана по време на Сръбско-българската война. Тогава е отбранявана от малобройна българска войска, командвана от капитан Атанас Узунов. Командващият Тимошката многохилядна армия генерал Лакашин е заповядал на капитана да се предаде с войниците си, но той му отговаря: От две години към крепостта има и лапидариум. Каменните паметници са изложени в специална за целта сграда – бивш турски склад, престоял празен почти от Освобождението до днес. Повечето от посетителите в „Баба Вида“ разглеждат и тези каменни свидетелства на миналото. \r\nПрез последните години крепостта често се оживява от културни събития и фестивали. В един от дворовете й е изграден летен театър, който е сцена на концерти, спектакли и необичайни срещи. През това лято до една от стените й бе издигната временна сцена за оперни спектакли. Крепостта стана място на оперен фестивал, продължил три дни. Самата крепост е сцена на исторически възстановки. Преди дни „римляни“ от Първи италийски легион –група от Свищов, показаха средновековни дуели, битки и занаяти. Показаха и щурм за превземането на крепостта. Историята й чрез реално случили се събития оживява сред нейния естествен декор. Средновековието на Видин привлича най-вече любопитните деца и ученици. \r\nМостът над Дунава при Видин, открит през юни 2013 година,  направи възможно разглеждането едновременно на Видин и на отстрещния румънски град Калафат за един уикенд. \r\nПътешествието започва от „Баба Вида” и продължава в отсрещния  град. В него посетителите се оказват само половин час след „Баба Вида“. но заради задължителната проверка на граничния пункт, който се намира на румънска територия, пътят се увеличава с 5 км. Калафат е град от област Долж, чиито главен град е Крайова. Видин е свързан с Крайова и с влак. Той тръгва всеки ден от видинската гара в 12,45 часа. Тази връзка използват студенти от България, които учат в Крайова, един от големите университетски центрове на Румъния. Но я използват и туристи, решили да опознаят румънския град за един ден. \r\nКалафат няма древната история на Видин, защото е основан през 14-ти век от италиански собственици на кораби. Те харесали мястото на Дунав и създали колония, като наели местни жители за ремонт на корабите си. Работниците трябвало да намазват с черна смола външната страна на плавателните съдове, което се нарича калафатене. Така основното занимание дало и името на града. Това, че си личи по архитектурата. В града може да се видят сгради, които са шедьоври за западно-европейската архитектура. Такава е сградата на италианеца Адоти – дворецът Маринку. Днес той е музей на народното изкуство. Общината е успяла да го запази за обществени цели от реституцията като я е закупила. Сградата е впечатляваща с красотата и разкоша си. От двете страни на стълбището има внушителни колони, а отпред пазят и два лъва. Строена е в началото на 20-ти век. В нея може да се видят постиженията на съвременното румънско изкуство, творби на художници от област Долж. Колекцията от народно изкуство включва облекла, килими, домакински уреди, инструменти за бита. Интересна по своята архитектура е и сградата на кметството. И тя е спасена от реституцията чрез откуп. Кметът стига до кабинета си под сводове с красиви орнаменти. В разкошни помещения в италиански стил се трудят и другите общинари. Сградата може да бъде видяна само отвън. \r\nВ Калафат посетителите влизат в храма „Свети Николай”, известен още като „Независимост”. Строен е през 1730–1740 година. Става популярен в годините на борбата за независимост – 1877, откогато получава и неофициалното си име. \r\nВ област Долж недалеч от Калафат се намират и три резервата, които трябва да бъдат посетени. която е уникална за Европа. При село Буковат се намира вкаменелост на площ от 4 хектара с фосилни черупки и мекотели, датирани от палеолита. Открита е за посещения от 1949 година. Село Чуперчен ной е известено с орнитоложкия си резерват, който се простира на 500 хектара. \r\nИ в двата града има хотели за нощувка, има и заведения за хранене. Това, с което се отличават, са ястията от риба, уловена в Дунав и хубавите вина, произведени от грозде, отгледано по дунавските тераси. Риболовът и винарството са най-старите занаяти на местното население в двата града. И от храната може да се усети съхраненият бит и традиции, културата на крайречното население. Макар и с различна история и забележителности, човек разбира, че реката е ваяла с векове сходни характери, фолклор и изкуство със своя специфика и неповторимост. \r\nПътешествието из двата града може да се осъществи освен с автомобил и влак, също така  с колело. Видин и Калафат са част от европейски веломаршрут. Във Видин и Калафат има пунктове за наемане на електрически велосипеди. По Дунав мост 2 има и алея за велосипедисти, за която не се събира такса. Така посетителят може да разгледа забележителностите на двата града. А пътуването покрай Дунава, независимо с какво е, винаги е вълнуващо и незабравимо.", "date": "2019.09.05", "title": "Уикенд маршрут: От Баба Вида до лъвовете на Калафат"}
{"url": "https://standartnews.com/kultura/reynolds-i-layvli-darikha-2-miliona-za-detsa-401052.html", "text": "Райън Рейнолдс и Блейк Лайвли дариха 2 милиона долара за деца на имигранти, останали без родителите си. Звездите дават по 1 милион на организациите „NAACP Legal Defense and Educational Fund“ в Ню Йорк и „Young Center for Immigrant Children's Rights“ в Чикаго. „Зашеметени сме от работата на тези две фирми. През последните няколко години осъзнахме, че ние имаме задължение да насърчим състраданието и емпатията в света. В момента се пише история. С удоволствие помагаме на организациите, които дават гласове на безгласните“, коментира звездната двойка. Райън и Блейк се венчаха през 2012-а и имат две дъщери – Джеймс на четири и Инез на две. В момента те очакват третата си рожба.", "date": "2019.09.05", "title": "Рейнолдс и Лайвли дариха 2 милиона за деца"}
{"url": "https://www.standartnews.com/sport/yasni-sa-prizorite-ot-tretiya-turnir-ot-verigata-17-401064.html", "text": "Завърши третият турнир от тенис веригата 17+. Той се проведе на кортовете на ТК \"Хепи Уин\" до стадион \"Славия\" и отново станахме свидетели на много интересен и качествен тенис. Двоен победител и в игрите поединично и на двойки стана Стоян Плугаров. Отлично представяне направи и дебютантът във веригата Калоян Николов, който спечели два сребърни медала.  Във финалният мач Плугаров победи Николов с резултат 4:2, 4:1. По пътя до финала и двамата състезатели победиха класни съперници преди да се изправят един срещу друг. Интересното бе, че до този момент Плугаров, не се беше класирал дори за полуфинал поединично, откакто съществува веригата и той участва в нея. Голямата изненада на турнира бе и отпадането още на осминафинал на миналогодишния краен победител във веригата - Петър Трендафилов. До този момент българският национал без особени затруднения печелеше всички турнири на сингъл, в които взимаше участие. В своя първи мач, той загуби от Ваньо Василев с резулат 6/3, което бе и негова първа загуба в игрите поединично. Петката, както е известен в тенис средите направи своя дебют в първия турнир от веригата, който се проведе през месец май! \r\nЗагубилите своя  първи мач им се дава право да се запишат и в утешителен турнир. В него победител стана друг дебютант - Никос Панатимитакис, който победи Радостин Радославов с 5:4 (2), 4/0.Веднага след финалите поединично стартираха и игрите по двойки. Всички двойки бяха разделени в две групи по пет и играха на принципа \"всеки срещу всеки\" като първите две двойки от всяка група излизаха на полуфинала. Там първите от едната група се изправиха срещу вторите от другата.  След дълги и интересни битки на полуфиналите излезнаха двойките Стоян Плугаров и Георги Мирчев срещу Иво Божилов и Стефан Божинов. Двойката Плугаров/Мирчев победи с 6/2. В другият полуфинален мач Калоян Николов в тандем с Ваньо Василев победиха Даниил Иванов и Богдан Владимиров с 6/0. Въпреки натрупаната умора и много изиграни сетове и четиримата състезатели показаха борбен дух и желание за победа. В крайна сметка със златните медали се окичи двойката Плугаров/Мирчев, които победиха Николов/Василев с резултат 5:4 (6), 4:2. Призьорите, както и всички участници получиха награди от партньорите на лигата: изотонични напитки - “4MOVE”, подходящи за тонус по време на физически натоварвания и големите горещини. От “Doppel Herz” бяха подготвили високачествени немски хранителни добавки, освен това от организаторите бяха подготвили и брандирани тениски с бранда “Рефригеранс”. На 15 септември следва и четвъртият пореден турнир, който ще бъде само по двойки и ще се проведе на кортовете на СК \"ДЕМА\".", "date": "2019.09.05", "title": "Ясни са призьорите от третия турнир от веригата 17+"}
{"url": "https://standartnews.com/kultura/blum-poluchil-samo-175-khilyadi-za-vlastelina-401059.html", "text": "Орландо Блум разкри, че култовата му роля на Леголас в трилогията „Властелинът на пръстените“ му донесла само 175 хиляди долара. Самата поредица събра 2,9 милиарда долара в световния боксофис. „Реално нищо не получих – 175 бона на фона на цялата печалба. Обаче беше най-великото нещо, което ми се е случвало. Бих го направил отново за половината от това“, коментира актьорът. Големите пари дойдоха при Блум, когато се превъплъти в другия си култов герой – Уил Търнър от „Карибски пирати“. „Тогава вече бях в добро положение и преговорите минаха в моя полза. Успях да си купя две къщи, добре се уредих“, продължи красавецът. В момента той участва във фентъзи поредицата на Амазон „Carnival Row“ заедно с Кара Делевин в главните роли.", "date": "2019.09.05", "title": "Блум получил само 175 хиляди за „Властелина“"}
{"url": "https://standartnews.com/kultura/deyzi-ridli-razkriva-tayni-ot-mezhduzvezdni-voyni-401061.html", "text": "Дейзи Ридли подхвърли любопитки около финала на „Междузвездни войни: Възходът на Скайуокър“, с който завършва третата трилогия на култовата киновселена. „Финалът ще е не по-малко противоречив – като този в „Игра на тронове“, твърди актрисата, чиято героиня Рей преминава на тъмната страна, ако се съди по трейлъра. „Рей постъпи като Денерис Таргариен в края на „Играта“. Нека феновете да решат дали е добре или не. Но няма дим без огън. Всеки ще види какво е измислил Джей Джей Ейбрамс. Сюжетът наистина впечатлява и се надявам, че ще се окаже подходящ“, добавя Ридли. Що се отнася до персонажа на принцеса Лея, изиграна от починалата през 2016-а Кари Фишер, то в интервю за „Variety“ Джей Джей Ейбрамс обеща на феновете героинята да бъде все така важна в повествованието. „На финала на трилогията ще бъдат използвани кадри от „Силата се пробужда“. Лея е сърцето на историята – не можем да завършим деветте филма без нея“, категоричен е режисьорът.  ", "date": "2019.09.05", "title": "Дейзи Ридли разкрива тайни от „Междузвездни войни“"}
