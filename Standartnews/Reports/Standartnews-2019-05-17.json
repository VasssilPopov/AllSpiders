{"url": "https://standartnews.com/regionalni/aktsiya-abiturienti-startira-v-krdzhali-392301.html", "text": "Два акта по ЗДвП са съставени на водачи, превозващи абитуриенти в Кърджали, за преминаване на червен светофар през кръстовище с опасност за настъпване на пътнотранспортно произшествие, съобщават от ОД на МВР Кърджали. Оттам уточняват, че в региона вече е започнала традиционната кампания на Пътна полиция „Абитуриенти“ за осигуряване безопасността на зрелостниците по време на приключване на учебната година и баловете. Проведени са срещи с училищните ръководства и са планирани съвместни мерки за опазването на обществения ред и безопасността на движението по улиците по време на абитуриентските балове. \r\n      \r\nПо време на абитуриентските тържества ще бъде засилено полицейското присъствие в районите на училища с очаквано събиране на МПС за извозване на абитуриенти, също маршрутите за придвижване и местата за провеждане на балове. \r\n       \r\nПредварително са извършени проверки в ресторанти, барове, дискотеки, клубове, в които ще се провеждат празненства, като на собствениците е обърнато специално внимание на пропускателния режим за недопускането на лица с огнестрелно оръжие, агресивно поведение, в нетрезво състояние и видимо употребили наркотични вещества. \r\n         \r\nОт пресцентъра на ОД на МВР Кърджали съобщават също, че е осъществена координация и взаимодействие с РУО, и ОО „Автомобилна администрация” за набиране на информация за организирани екскурзии, както иизвършване на инструктажи на водачите на автобуси и други ППС, с които ще се придвижват учениците и абитуриентите.  ", "date": "2019.05.16", "title": "Акция „Абитуриенти“ стартира в Кърджали"}
{"url": "https://standartnews.com/regionalni/rim-krdzhali-se-vklyuchva-v-noshchta-na-muzeite-392286.html", "text": "Регионалният исторически музей в Кърджали за поредна година се включва в инициативата Нощ на музеите - една уникална възможност хората да споделят интереса си към историята, археологията, етнографията. \r\n        \r\nНа 18 май - Международният ден на музеите РИМ Кърджали ще отвори врати за стотици любители на богатото културно-историческо наследство на Източните Родопи, което музеят съхранява. „Екипът подготвя любопитна изложба „Минерали и благородни метали – красота в накита“, която представя как природните богатства намират своето приложение в човешката дейност през различните епохи. Експозицията включва накити /пръстени, фибули, гривни, нанизи от мъниста /, също уникални природни образци и предмети, изработени от сребро, злато, бронз от фонда на музея”,  обясни  Даниела Коджаманова, директор на РИМ в Кърджали.   \r\n        \r\nХудожественият отдел на музея - галерия „Станка Димитрова” също ще посреща посетители. Ще бъде представена изложбата „Избрани графики“, която включва възрожденски щампи и представителни колекции от графики от фондовете на галерията. Нощта на музеите ще започне в 19,30 часа с концерт на вокална формация „Сирун”от Пловдив. В богатия репертоар на групата са включени евъргрийни, арменски песни, джаз и френски шансони.       ", "date": "2019.05.16", "title": "РИМ Кърджали се включва в Нощта на музеите"}
{"url": "https://standartnews.com/regionalni/kambitov-dade-priem-za-zrelostnitsite-ot-vipusk-2019-392270.html", "text": "На официална церемония кметът д-р Атанас Камбитов посрещна абитуриентите на Благоевград. Той приветства всички завършващи и им пожела много успехи по пътя напред. Камбитов присъства и на честването 50 години от създаването на Професионална гимназия по туризъм и лека промишленост \"Гоце Делчев\"  в града. По време на тържеството директорът на гимназията Димитрина Иванова връчи на кмета грамота „За изключителни заслуги в развитието на училището и професионалното образование“. „Благодаря за поканата, за мен е особено приятно да бъда част от вашата церемония, част от вашия празник, 50 години от създаване на професионалната гимназия. През всички тези години гимназията постигна много. Адмирации за преподавателите, затова, че през всичките тези години осигурихте приемственост. Искам да поздравя и учениците, да им кажа, че са направили правилния избор, да учат в професионалната гимназия. Едно училище, което дава качествено образование, възможност за реализация, разбира се, сигурен съм, че много от вас ще продължат и ще завършат и висше образование. Желая ви успех! За мен е огромна чест да получа тази грамота! Приемам я като оценка за усилията на всички, не само за кмета, а и за екипа на общината. Тук е мястото да благодарим и на министерство на образованието и на министър Вълчев, не само за финансовата подкрепа, а и за съдействието, което винаги са ни оказвали“, каза кметът д-р Камбитов. Дни преди най-вълнуващия и дългоочакван ден - абитуриентския бал, зрелостниците от благоевградските гимназии се насладиха на коктейл и разказаха своите училищни истории пред д-р Камбитов. По време на празничната вечер Випуск 2019 имаха възможността да се снимат, да направят фотосесия за спомен от срещата с кмета. Ученичката Петя Пороминска от НХГ „Св.св. Кирил и Методий“ посрещна своя рожден ден на официалния прием. Кметът д-р Атанас Камбитов поздрави рожденичката и ѝ подари таблет. Петя Пороминска вече е приета студентка в АУБ, специалност „Бизнес администрация“. Общо 867 са абитуриентите тази година в Благоевград.", "date": "2019.05.16", "title": "Камбитов даде прием за зрелостниците от Випуск 2019"}
{"url": "https://standartnews.com/regionalni/sistema-za-videonablyudenie-izgrazhda-obshchina-momchilgrad-392254.html", "text": "Система за видеонаблюдение на обществени места ще изгражда община Момчилград. Предвидено е освен в града, видеокамери да бъдат поставени в по-големите населени места - Груево, Нановица, Звездел и Равен. По проекта за видеонаблюдението, с който общината ще кандидатства за финансиране, то ще се осигурява от 27 броя 4-мегапикселови видеозаписващи устройства. Те ще бъдат поставени на оживените улици, градския парк, на натоварените кръстовища, както и на изходите на Момчилград и големите села. \"Камерите ще записват 24 часа в денонощието, а записите ще бъдат съхранявани и ще се ползват при необходимост. Основната ни цел е да повишим сигурността на жителите на община Момчилград, както и пътната безопасност\", заяви  кметът на  община  Момчилград Сунай Хасан.", "date": "2019.05.16", "title": "Система за видеонаблюдение изгражда община Момчилград"}
{"url": "https://standartnews.com/regionalni/70-maystori-pokazvat-umeniya-v-plovdiv-392281.html", "text": "По време на традиционния Панаир на занаятите в Пловди уменията си в над 20 занаята ще покажат майстори от България, Сърбия и Румъния. Сергиите отвориха още сутринта на Малката главна улица, но официалото откриване на панаира ще бъде следобяд. Гостите на Панаира ще се потопят в магията на занаятите, а майсторите ще им покажат и разкажат за занаятите си -  дърворезба, изработване на накити с различни техники, шапкарство, художествена обработка на дърво, изработване на изделия от кожа, плъстене, ножарство, стъклопис, свещолеене,  художествена керамика и стъкло, изработване на стъклени изделия чрез издухване, леярство на чанове, килимарство, изработване на художествени тъкани, шекерджийство, металопластика, кошничарство и др. Наред с това Регионалната занаятчийска камара организира и феста \"Споделени нишки\", по време на който майстори-тъкачи ще изработят черга с дължина 2019 сантиметра.", "date": "2019.05.16", "title": "70 майстори показват умения в Пловдив"}
{"url": "https://standartnews.com/regionalni/drvo-rani-rabotnik-v-khaskovsko-392293.html", "text": "Работник по дърводобива е с опасност за живота, след като дърво е паднало върху него, съобщи ОД на МВР-Хасково. В хасковското управление е бил получен сигнал от областната болница, че в отделението с личен превоз е докаран 37-годишен мъж от бургаското село Ябълчево. След направени преглед и скенер са установени фрактура на черепа, фрактура на първи прешлен, въздух в черния дроб, липса на чувствителност на долните крайници. Работникът е с опасност за живота. Изпратеният на място автопатрул установил, че нараняванията на работника са причинени от дърво, стоварило се върху него при извършване на сеч в землището на село Мандра, община Хасково. Образувано е досъдебно производство. От Инспекцията по труда уточняват, че пострадалият е бил наемен служител, както и че институцията е започнала разследване на случая.  ", "date": "2019.05.16", "title": "Дърво рани работник в Хасковско"}
{"url": "https://standartnews.com/regionalni/tri-predstavleniya-na-tara-ra-bumbiya-dnes-392271.html", "text": "Наситена програма от интересни спектакли очаква почитателите на театъра днес на \"Тара-ра-бумбия\" в Благоевград. Тя започва в 14.00 часа с Модул „Памет“- 100 години театър в Благоевград. Ще бъде представен спектакълът „Нирвана“ от Константин Илиев, с режисьор Ставри Карамфилов. Спектакълът ще се играе на Камерната сцена в Драматичен театър „Никола Вапцаров“. „Аз, Фойербах“ излиза на Голямата сцена в театъра в 19.00 часа. Спектакълът е посветен на 75-годишнината на Стефан Мавродиев. Самият той се превъплъщава в ролята на Фойербах. Пиесата разказва за актьор, който след 7 години пауза, се завръща на театралната сцена, за да се яви на кастинг за желана от него роля пред великия режисьор Летау. След края на шедьовъра на Стефан Мавродиев, на сцената на градската художествена галерия излизат актьорите от театър „Реплика“ с представлението на режисьора Явор Гърдев - „Елхата у Иванови“. Постановката започва в 21.00 часа. Драматургичният опус е създаден през 1938 година и е преведен на български език от забележителния поет Георги Рупчев. \"Елхата у Иванови\" е творческа акция, създадена от съвместната работа на театър \"Реплика\" и Явор Гърдев. Пиесата не е подходяща за лица под 14 години. Входът е свободен, а броят на местата е ограничен. Не се допускат правостоящи!", "date": "2019.05.16", "title": "Три представления на „Тара-ра-бумбия“ днес"}
{"url": "https://standartnews.com/sport/krusharski-ne-sm-mignal-392324.html", "text": "Президентът на Локомотив (Пловдив) Христо Крушарски нямаше думи да изрази радостта си по време на празненствата за спечелването на Купата на България. \"Не съм спал. За първи път проливам сълзи\", сподели Крушарски, който допълни, че е плакал от радост. На въпрос какво да очакваме от Локомотив в бъдеще, той не пожела да уточни в този момент и каза, че това е \"тайна\".", "date": "2019.05.16", "title": "Крушарски: Не съм мигнал"}
{"url": "https://www.standartnews.com/sport/skatov-veche-e-v-bazoviya-lager-pod-kanchendzonga-392248.html", "text": "Българският алпинист Атанас Скатов, който вчера изкачи третия по височина връх в света Канчендзьонга (8586 м) вече е в базовия лагер. \"В телефонен разговор по сателитния си телефон Наско току- що поздравява всичките си приятели, съмишленици и спонсори с успешна експедиция Канчендзьонга 2019 от базов лагер на 5550 метра. Много изморен, но щастлив, обявиха от екипа му.  \r\nОт там разказаха още, че Скатов е вървял около 40 часа в условия на засилващ се вятър на слизане от върха.Тръгнал е от лагер 4 вчера около 18.00 ч. непалско време и е пристигнал на върха сутринта в 07.15 - 13 часа преход нагоре с положителна деневилация от + 1200 метра. Слиза надолу до базов лагер и преодолява отрицателна денивилация от 3000 метра. Всички около 40 човека алпинисти и шерпи са останали в лагер 4 да нощуват. Той сам самичък е пристигнал току- що на базовия лагер ( 00.15 ч) Носил е сам целия си багаж обратно до долу. “ Изключително труден връх! Изтощен съм много, вървях много дълго. Не си чувствам краката. Всички останаха да спят на лагер 4, а аз реших да тръгна сам и текущо пристигам в базов лагер.Носех и целия си багаж сам.Тук ме посрещнаха като Бог. \r\nЗа съжаление разбрах, че двама индийци от Калкута са починали под върха от изтощение, а трети е изчезнал. Очакват го да се появи отнякъде. Дано ! Така е защото тръгват на експедиции без да са тренирали и тръгват към върховете неподготвени. Много амбиция и хъс, но без подготовка не става! Жалко за тези хора! \r\nУтре сутринта ще изпратя снимки от върха със знамената на всички спонсори. \r\nПоздрави всички приятели, съмишленици, поддръжници и всички,които повярваха в мен и моята кауза в България от мен . Заедно продължаваме напред и нагоре! \r\nА сега си лягам в палатката и ще спя непробудно .Лека нощ ! До утре!”, написа самия Скатов в социалните мрежи. По-късно през деня Наско качи и своя снимка от връх Канчендзьонга.", "date": "2019.05.16", "title": "Скатов вече е в базовия лагер под Канчендзьонга"}
{"url": "https://www.standartnews.com/sport/bez-sharapova-na-rolan-garos-392244.html", "text": "Двукратната шампионка Мария Шарапова (Русия) обяви, че отказва участие в Откритото първенство на Франция по тенис заради контузия на дясното рамо. 32-годишната рускиня получи травмата в края на януари и оттогава не е играла, заради което се смъкна до 35-ото място в световната ранглиста. Тя достигна до осминафиналите на Откритото първенство на Австралия, а след това се включи в турнира на родна земя в Санкт Петербург, но заради проблема прекрати участие преди срещата си от втория кръг, след което се подложи на лечение.  \r\n\"Решението ми да се оттегля от \"Ролан Гарос\" не беше лесно, макар че е най-правилното за мен. Добрата новина е, че се завърнах на тренировъчния корт и бавно възвръщам силата на рамото ми\", коментира шампионката в Париж от 2012 и 2014 година. \r\nОткритото първенство на Франция по тенис стартира на 26 май в Париж. ", "date": "2019.05.16", "title": "Без Шарапова на \"Ролан Гарос\""}
{"url": "https://standartnews.com/sport/lesen-start-za-federer-i-nadal-v-rim-392295.html", "text": "Две от големите звезди на тениса Роджър Федерер и Рафаел Надал започнаха с бързи победи участието си на Мастърс 1000 турнира в Рим. Поставеният под №3 Федерер се наложи с 6:4, 6:3 над Жоао Соуса (Порт). Следващият съперник на Маестрото е №13 в схемата Борна Чорич (Хърв). Заради дъждовното време в Рим, което обърка програмата мачът ще е тази вечер. Осемкратният шампион в турнира Рафаел Надал, който е под №2 в схемата даде само гейм на Жереми Шарди (Фр). Испанецът спечели скоростно с 6:0, 6:1. Надал ще играе по-късно днес срещу Николоз Басилашвили (Груз). №5 в схемата Доминик Тийм (Ав) изненадващо допусна обрат срещу испанския ветеран Фернандо Вердаско и загуби с 6:4, 4:6, 5:7.", "date": "2019.05.16", "title": "Лесен старт за Федерер и Надал в Рим"}
{"url": "https://standartnews.com/sport/ayaks-vze-34-a-titla-v-kholandiya-392296.html", "text": "Отборът на Аякс стана шампион на Холандия за 34-ти път в историята си и първи от сезон 2013/14 насам, след като победи Де Граафшап с 4:1 като гост в мач от последния кръг на Ередивизи. Така Аякс завърши с 3 точки преднина пред конкурента си за титлата ПСВ Айндховен, който победи Фортуна Ситард у дома също с 4:1. По-рано през сезона Аякс спечели и Купата на Холандия, като така стигна до първия си домашен дубъл от 17 години насам. В Шампионската лига ще играят тима от Амстердам и ПСВ. Фейенорд и АЗ Алкмаар ще участват в Лига Европа. В Плейоф за място в този турнир ще играят Хераклес - Утрехт и Грьонинген - Витес. В плейоф за влизане в Ередивизи отборът на Стефан Велков Ден Бош ще играе срещу Го Ахед Ийгълс.", "date": "2019.05.16", "title": "Аякс взе 34-а титла в Холандия"}
{"url": "https://standartnews.com/sport/balkov-vze-trima-ot-etr-za-evrokvalifikatsiite-392292.html", "text": "Селекционерът на българския национален отбор Красимир Балъков повика 27 футболисти за европейските квалификации срещу Чехия на 7 юни и Косово на 10 юни. Абсолютни дебютанти са вратарят на Етър Христо Иванов и нападателят на Левски Станислав Иванов. Националите се събират на 29 май в Национална футболна база \"Бояна\". \r\nНиколай Михайлов (Левски), Пламен Илиев (Лудогорец), Христо Иванов (Етър) \r\nСтрахил Попов (Касъмпаша), Васил Божиков (Слован Братислава), Николай Бодуров (ЦСКА-София), Иван Турицов (ЦСКА-София), Камен Хаджиев (Академия Пушкаш), Антон Недялков (Лудогорец), Иван Горанов (Левски), Кристиан Димитров (Ботев Пд), Виктор Генев (Черно море), Крум Стоянов (Етър). \r\nИвелин Попов (Ростов), Георги Костадинов (Арсенал Тула), Кирил Десподов (Каляри), Тодор Неделев (Ботев Пд), Галин Иванов (Халадаш), Марселиньо (Лудогорец), Кристиян Малинов (ЦСКА-София), Мартин Минчев (Черно море), Георги Илиев (Черно море), Янис Карабельов (Славия), Георги Сърмов (Етър), Станислав Иванов (Левски), Станислав Костов (Левски), Исмаил Иса (Дунав).", "date": "2019.05.16", "title": "Балъков взе трима от Етър за евроквалификациите"}
{"url": "https://standartnews.com/sport/skatov-veche-e-v-bazoviya-lager-pod-kanchendzonga-392248.html", "text": "Българският алпинист Атанас Скатов, който вчера изкачи третия по височина връх в света Канчендзьонга (8586 м) вече е в базовия лагер. \"В телефонен разговор по сателитния си телефон Наско току- що поздравява всичките си приятели, съмишленици и спонсори с успешна експедиция Канчендзьонга 2019 от базов лагер на 5550 метра. Много изморен, но щастлив, обявиха от екипа му.  \r\nОт там разказаха още, че Скатов е вървял около 40 часа в условия на засилващ се вятър на слизане от върха.Тръгнал е от лагер 4 вчера около 18.00 ч. непалско време и е пристигнал на върха сутринта в 07.15 - 13 часа преход нагоре с положителна деневилация от + 1200 метра. Слиза надолу до базов лагер и преодолява отрицателна денивилация от 3000 метра. Всички около 40 човека алпинисти и шерпи са останали в лагер 4 да нощуват. Той сам самичък е пристигнал току- що на базовия лагер ( 00.15 ч) Носил е сам целия си багаж обратно до долу. “ Изключително труден връх! Изтощен съм много, вървях много дълго. Не си чувствам краката. Всички останаха да спят на лагер 4, а аз реших да тръгна сам и текущо пристигам в базов лагер.Носех и целия си багаж сам.Тук ме посрещнаха като Бог. \r\nЗа съжаление разбрах, че двама индийци от Калкута са починали под върха от изтощение, а трети е изчезнал. Очакват го да се появи отнякъде. Дано ! Така е защото тръгват на експедиции без да са тренирали и тръгват към върховете неподготвени. Много амбиция и хъс, но без подготовка не става! Жалко за тези хора! \r\nУтре сутринта ще изпратя снимки от върха със знамената на всички спонсори. \r\nПоздрави всички приятели, съмишленици, поддръжници и всички,които повярваха в мен и моята кауза в България от мен . Заедно продължаваме напред и нагоре! \r\nА сега си лягам в палатката и ще спя непробудно .Лека нощ ! До утре!”, написа самия Скатов в социалните мрежи. По-късно през деня Наско качи и своя снимка от връх Канчендзьонга.", "date": "2019.05.16", "title": "Скатов вече е в базовия лагер под Канчендзьонга"}
{"url": "https://standartnews.com/biznes/evrofondove-i-ptishcha-stimulirat-stroitelstvoto-392313.html", "text": "Растежът на строителната индустрия в България се забави през 2018-а година до 3,7% от 4,4% през 2017-а година. Очаква се обаче стойността на продукцията в строителния сектор да се повиши на годишна база в реално изражение с 4,4% между 2018-а и 2023-а година, показва анализ на базираната в Лондон водеща компания за данни и анализи GlobalData Plc. Докладът на GlobalData \"Строителството в България - ключови тенденции и възможности до 2023-а година\" разкрива, че стойността на продукцията в строителната индустрия се очаква да нарасне от 8,7 млрд. долара през 2018-а година до 10,7 млрд. долара през 2023-а година при константен обменен курс на щатската валута. Водещият икономист на GlobalData - Дани Ричард коментира: \"Очаква се българската строителна индустрия да бъде движена от усилията на правителството да развие транспортната инфраструктура и пазара на жилища в страната\". Според него финансовата помощ от ЕС също ще подкрепи растежа в строителния сектор през прогнозния период, като се очаква България да получи 4,5 млрд. лева (около 2,7 млрд. долара) от бюджета на ЕС за 2019-а година, от които 1,5 млрд. лева (около 903,9 млн. долара) ще бъдат разпределени за инфраструктурни проекти в страната\". Според анализа GlobalData инфраструктурното строителство ще бъде най-големият пазар в българската строителна индустрия през разглеждания период, формирайки 36,1% от общата му стойност през 2018-а година. Очаква се пазарът да остане доминиращ сектор през прогнозния период, въпреки че изграждането на инфраструктура ще загуби известен дял, достигайки през 2023-а година 33,9% от общата стойност на строителната индустрия в България. Растежът в сектора ще бъде подкрепен от правителствени инвестиции в проекти за строителство на железопътна инфраструктура и на пътища за автомобилния транспорт. В бюджета за 2019-а година българското правителство обяви планове да инвестира 550 млн. лева (около 331,4 млн. долара) за инфраструктурно развитие.", "date": "2019.05.16", "title": "Еврофондове и пътища стимулират строителството"}
{"url": "https://www.standartnews.com/sport/loko-pokaza-kupata-v-plovdiv-392320.html", "text": "Феновете на Локомотив направиха шествие по улиците на Пловдив след спечелената Купа на България. \"Смърфовете\" спечелиха с 1:0 финалната битка с 1:0. Шествието започна от стадиона в парк \"Лаута\", а играчите бяха качени на специален автобус, както и пилотна кола, легендарен Трабант, в който бяха собственикът Христо Крушарски и Атанас Узунов. \r\nА около 18:00 часа днес Купата на България беше официално показана пред общината на града, носена от футболистите на Локомотив. Обстановката на площада пред общината е уникална. 15 години след първата титла за Локомотив, отново \"черно-бялата\" част на Пловдив празнува. \"Черно-белите\" бяха приветствани от кмета на града Иван Тотев и от областния управител Здравко Димитров.", "date": "2019.05.16", "title": "Локо показа Купата в Пловдив"}
{"url": "https://www.standartnews.com/sport/albena-kp-2019-s-rekorden-broy-uchastnitsi-392304.html", "text": "Рекорден брой отбори на Албена Къп 2019, наградният фонд на футболния \r\nтурнир е 12 000 лв. \r\nРекорден брой отбори ще участват в най-големия и престижен футболен \r\nтурнир за аматьори Албена къп 2019. Осмото издание е насрочено от 13 до \r\n16 юни 2019 г. с награден фонд от 12 000 лева. Надпреварата се \r\nорганизира от „Албена“ АД и „Турист Спорт Холидейс“ ЕООД и има за цел \r\nучастниците да съчетаят приятно летуване в курорта с емоциите от \r\nпрестижния аматьорски футболен шампионат. \r\nТрадиционно в турнира участват най-добрите отбори по минифутбол от \r\nцялата страна, многократни победители в други аматьорски футболни \r\nформати. Очакванията са тази година броят отбори да бъде рекорден и да \r\nнадхвърли 30. На участниците се предлагат отличните условия за летуване \r\nи перфектните терени в КК „Албена“. Отборите ще бъдат разпределени чрез \r\nжребий в осем групи и след изиграването на предварителния кръг първите \r\nдва тима от всяка група ще продължат в елиминационна фаза. \r\nПобедителите в турнира ще спечелят 3200 лева, подгласниците им – 2400 \r\nлв., тимовете на трето и четвърто място по 1600 лв., а отборите от пето \r\nдо осмо място по 800 лева. \r\nОфициален патрон на турнира е Димитър Пенев – треньор №1 на 20 век. \r\nСпечелването на титлата „Европейски курорт на спорта за 2019 г.“ \r\nпредизвиква сериозен интерес към българската морска перла Албена. \r\nКурортният комплекс бе удостоен със званието на Годишната церемония на \r\nACES Europe през декември м.г. в Брюксел. Титлата се дава за първи път в \r\nисторията и очевидно е причина за увеличените заявки за почивка това \r\nлято. \r\nБогатият календар се допълва от събития както на ниво професионален \r\nспорт, така и от турнири за аматьори. Насърчават се детските турнири и \r\nпара-спортовете. Наскоро в обновеният вътрешен басейн с минерална вода в \r\nсърцето на Албена, стартира и училище по плуване за деца и възрастни. \r\nНаред с това курортът е домакин на над 100 спортни събития тази година, \r\nсред които няколко спартакиади, олимпийски младежки фестивал на БОК, \r\nтренировъчен лагер на тежкоатлети от Канада, а по инвестиционната \r\nпрограма се реновира инфраструктурата на залата, на футболния комплекс, \r\nна игрищата в Оброчище и на плажа се оформят специални площадки за \r\nвъвличане на повече хора в спортни занимания чрез анимациите за \r\nпочиващите. Общо над 25 000 души ще се възползват през 2019 г. от \r\nспортната база на един от най-добрите световни комплекси в това \r\nотношение. Същевременно това лято Албена ще отбележи своя 50-годишен \r\nюбилей.", "date": "2019.05.16", "title": "Албена къп 2019 с рекорден брой участници"}
{"url": "https://www.standartnews.com/sport/lesen-start-za-federer-i-nadal-v-rim-392295.html", "text": "Две от големите звезди на тениса Роджър Федерер и Рафаел Надал започнаха с бързи победи участието си на Мастърс 1000 турнира в Рим. Поставеният под №3 Федерер се наложи с 6:4, 6:3 над Жоао Соуса (Порт). Следващият съперник на Маестрото е №13 в схемата Борна Чорич (Хърв). Заради дъждовното време в Рим, което обърка програмата мачът ще е тази вечер. Осемкратният шампион в турнира Рафаел Надал, който е под №2 в схемата даде само гейм на Жереми Шарди (Фр). Испанецът спечели скоростно с 6:0, 6:1. Надал ще играе по-късно днес срещу Николоз Басилашвили (Груз). №5 в схемата Доминик Тийм (Ав) изненадващо допусна обрат срещу испанския ветеран Фернандо Вердаско и загуби с 6:4, 4:6, 5:7.", "date": "2019.05.16", "title": "Лесен старт за Федерер и Надал в Рим"}
{"url": "https://www.standartnews.com/sport/balkan-sreshchu-levski-lukoyl-v-spora-za-titlata-392319.html", "text": "Баскетболистите на Балкан се класираха за финалите в НБЛ за втора поредна година. Тимът от Ботевград воден от Небойша Видич спечели решителния пети мач като гост на Берое с 81:65 и след като изоставаха с 1-2 в серията, стигнаха до пълен обрат с 3:2. Зала \"Общинска\" в Стара Загора се пукаше по шевовете от привърженици и на двата отбора, като имаше и много правостоящи. Феновете нито за миг не спряха да подкрепят своите любимци и създадоха невероятна атмосфера по време на целия мач. В спор за място на финала победителите днес ще се изправят срещу Левски Лукойл, докато загубилите ще играят за третото място с Рилски спортист. И двете серии започват в началото на следващата седмица.", "date": "2019.05.16", "title": "Балкан срещу Левски Лукойл в спора за титлата"}
{"url": "https://www.standartnews.com/sport/balkov-vze-trima-ot-etr-za-evrokvalifikatsiite-392292.html", "text": "Селекционерът на българския национален отбор Красимир Балъков повика 27 футболисти за европейските квалификации срещу Чехия на 7 юни и Косово на 10 юни. Абсолютни дебютанти са вратарят на Етър Христо Иванов и нападателят на Левски Станислав Иванов. Националите се събират на 29 май в Национална футболна база \"Бояна\". \r\nНиколай Михайлов (Левски), Пламен Илиев (Лудогорец), Христо Иванов (Етър) \r\nСтрахил Попов (Касъмпаша), Васил Божиков (Слован Братислава), Николай Бодуров (ЦСКА-София), Иван Турицов (ЦСКА-София), Камен Хаджиев (Академия Пушкаш), Антон Недялков (Лудогорец), Иван Горанов (Левски), Кристиан Димитров (Ботев Пд), Виктор Генев (Черно море), Крум Стоянов (Етър). \r\nИвелин Попов (Ростов), Георги Костадинов (Арсенал Тула), Кирил Десподов (Каляри), Тодор Неделев (Ботев Пд), Галин Иванов (Халадаш), Марселиньо (Лудогорец), Кристиян Малинов (ЦСКА-София), Мартин Минчев (Черно море), Георги Илиев (Черно море), Янис Карабельов (Славия), Георги Сърмов (Етър), Станислав Иванов (Левски), Станислав Костов (Левски), Исмаил Иса (Дунав).", "date": "2019.05.16", "title": "Балъков взе трима от Етър за евроквалификациите"}
{"url": "https://www.standartnews.com/sport/bfs-globi-loko-pd-s-5300-lv-392303.html", "text": "Сериозни глоби наложи Дисциплинарната комисия на БФС на Локо (Пд) и Ботев (Пд) за изцепки свързани с финала на Купата на България на ст. \"Васил Левски\". От Ботев ще трябва да се бръкнат с 3300 лева за нерегламентирано използване на димки и бомбички и за обидни и нецензурни скандирания, като \"канарчетата\" ще трябва и да възстановят нанесените щети от феновете им на стадиона. За Локомотив санкцията е още по-солидна - 5300 лева за нерегламентирано използване на димки и бомбички, за обидни и нецензурни скандирания, за навлизане на публиката и за лице от футболния клуб, невписано в протокола на срещата. Носителите на купата ще трябва да възстановят нанесените щети по стадиона. Глоба от 1000 лева за оспорване на съдийско решение ще трябва да заплати помощник-треньорът на Локомотив Александър Тунчев, като той е и наказан за една среща. ", "date": "2019.05.16", "title": "БФС глоби Локо (Пд) с 5300 лв"}
{"url": "https://standartnews.com/kultura/izlozhbata-na-vasil-ivanov-aktsent-v-noshchta-na-muzeite-392285.html", "text": "В Нощта на музеите на 18 май в Националната галерия/Двореца публиката ще има последен шанс да се наслади на забележителната изложба с творби на Васил Иванов от Колекция Борис Бекров, представена по повод 110 години от рождението на големия художник. Продължила повече от два месеца при изключителен интерес, тя затваря врати на 19 май. Вече има планове експозицията да бъде показана в други български градове и в чужбина. Освен на произведенията на  уникалния художник от изключителната колекция, поставени в специално създадена изложбена среда, зрителите могат да обърнат внимание на мултимедийната зала. 3D мапинг и анимация разказват за живота на Васил Иванов в „Изгрев“ на Петър Дънов  и за връзките му с Учителя. Залата е озвучена с автентична музика на Учителя. Луксозен каталог, принтове с работи на художника и специална флашка с дигитална версия на каталога, филми и документални снимки съпровождат изложбата – има ги в магазина на галерията, който ще бъде отворен през цялата Нощ на музеите.  ", "date": "2019.05.16", "title": "Изложбата на Васил Иванов – акцент в Нощта на музеите"}
{"url": "https://standartnews.com/kultura/bg-pevitsa-s-khit-v-rumniya-392282.html", "text": "Пламена Петрова, която е добре познато лице като една от финалистките във втория сезон на популярното шоу “Music idol”,  завладя сърцата и класациите в Румъния със страхотен хит. Музикалният път на хубавото момиче започва още, когато е на 10 с участия в конкурси, от които печели редица големи награди. Завършва Софийския университет “Свети Климент Охридски”, специалност  “Музикална педагогика с поп и джаз пеене“. След излизането си от „Music Idol“ кариерата й продължава с клубни изяви. Участва в конкурса за българска песен в “Евровизия 2011” с “Без теб”. През 2014-а стопира за извество време музикалната си кариера и предприема рискована стъпка -  влиза в “Биг Брадър – All stars”.  Талантливото момиче  има издадени поп, поп фолк, ар ен би парчета и е от малкото ни изпълнители, изявяващи се в различни жанрове. Плами не обича рамките и смята, че не трябва да има делене и противопоставяне в музиката - най-универсалното и обединяващо хората изкуство.", "date": "2019.05.16", "title": "БГ певица с хит в Румъния"}
{"url": "https://standartnews.com/svyat/ptitsa-se-udari-v-f-35b-nanese-shcheti-za-milioni-392290.html", "text": "Птица нанесе щети за милиони долари на американски стелт бомбардировач F-35, след като бойната машина се ударила в нея при излитане от база на ВВС в Япония. \"На 7 май 2019 г. F-35B прекъсна излитането си заради удар с птица във ВВС базата на корпуса на морската пехота Ивакуни \", се казва в изявлението. Пилотът не е пострадал в инцидента. Докладът за оценка на щетите все още не е завършен, но от морската пехота класифицираха инцидента с категория \"А\", което означава, че сметката за отстраняване на щетите ще надхвърли 2 милиона долара. Миналия месец изтребител F-16, действащ в Съединените щати, е бил ударен от ястреб, съобщиха американските военновъздушни сили на уебсайт с военни цели. Снимки от инцидента от 17 април показаха размазаните останки от птица в шасито на самолета. Програмата F-35 стартира през 90-те години и струва почти 400 милиарда долара, което я прави най-скъпата оръжейна система, разработена някога от Пентагона. Министерство на отбраната планира да построи около 2500 бойни самолета през следващите десетилетия. F-35B е вариантът на бойната машина с къс пробег за излитане и кацане, разработен за морската пехота. Всеки самолет струва 115 милиона долара. През април един F-35A катастрофира край бреговете на Япония, предизвиквайки продължително търсене от японски и американски спасителни екипажи. Някои отломки бяха открити, но тялото на пилота не бе намерено и американският военноморски флот обяви по-рано този месец, че е прекратил търсенето.  ", "date": "2019.05.16", "title": "Птица се удари в F-35B, нанесе щети за милиони"}
{"url": "https://www.standartnews.com/sport/atanas-uzunov-se-poyavi-kato-smrf-v-obshchinskiya-svet-392321.html", "text": "Административният директор на Локомотив Пловдив Атанас Узунов направи страхотно шоу на днешната сесия на Общинския съвет в Пловдив. Узунов се появи облечен с костюма на талисмана на клуба – смърф. „Малко съм развълнуван, не съм спал. От името на ръководството на Локомотив Пловдив искаме да изразим нашата благодарност за феърплея, който показаха двете агитки, както на Локомотив, така и на Ботев, а от . самите футболисти. Искаме да благодарим за самата организацията, която направиха Община Пловдив и полицията - никакви произшествия на отиване и връщане. Показахме, че освен Европейска столица на културата, Пловдив е и столица на футбола. Доказахме наистина, че футболът е една социална магия, която обединява много хора”, заяви облеченият като смърф Наско Узунов от трибуната на Обищинския съвет и разкри за обаждане от премиера, в което той е поздравил клуба за спечелената купа и е благодарил за шоуто, което представиха двете агитки. Узунов също така подари жълта купа на свой колега, а цялата сцена бе заснета от много от присъстващите. „Имам една закачка с един мой колега - както по политическа, така и по спортна линия. Това е колегата Иван Петков. От Ботев казваха, че купата е жълта. Трофеят обаче е сребрист. Но аз наистина съм му купил една купа и тя е жълта. Да прави салата. Вътре има малко бонбони”, заяви с широка усмивка Атанас Узунов.", "date": "2019.05.16", "title": "Атанас Узунов се появи като смърф в Общинския Съвет"}
{"url": "https://www.standartnews.com/sport/balkov-razmakha-prst-na-ventsi-stefanov-392323.html", "text": "Новият селекционер на националния отбор на България по футбол Красимир Балъков коментира изказването на Венци Стефанов. Босът на Славия изрази разочарование от част от повиквателните на Бала за мачовете с Чехия и Косово. \"Не ме учудва ни най-малко. Нарочно обявих разширения състав толкова рано, за да могат змиите да се насъскат още сега и да оставят футболистите на спокойствие от 29 май, когато стартира лагерът. Това е моят избор, а целта е България да се представи възможно най-добре срещу Чехия и Косово. Венци Стефанов все пак член на Изпълкома на БФС и трябва да е наясно, че не е добре за националния отбор да прави такива изказвания, само ден след назначаването ми. Би трябвало всички заедно да имаме една основна цел и тя е България да играе на Евро 2020.  Да не забравяме, че сега на мен и Етър предстои мач със Славия за първото място във втората осмица, което дава право на участие на бараж. Ако целта е да бъде вкарано напрежение, няма да му мине номера\", сподели с усмивка пред Sportal.bg специалистът от Велико Търново.", "date": "2019.05.16", "title": "Балъков размаха пръст на Венци Стефанов"}
{"url": "https://www.standartnews.com/sport/krusharski-ne-sm-mignal-392324.html", "text": "Президентът на Локомотив (Пловдив) Христо Крушарски нямаше думи да изрази радостта си по време на празненствата за спечелването на Купата на България. \"Не съм спал. За първи път проливам сълзи\", сподели Крушарски, който допълни, че е плакал от радост. На въпрос какво да очакваме от Локомотив в бъдеще, той не пожела да уточни в този момент и каза, че това е \"тайна\".", "date": "2019.05.16", "title": "Крушарски: Не съм мигнал"}
{"url": "https://standartnews.com/kultura/mozayki-ot-dreven-rim-pokazvat-v-arkheologicheskiya-muzey-392230.html", "text": "21 древни мозайки от Капитолийските музеи в Рим ще бъдат изложени от днес в Националния археологически институт с музей при БАН. Експозицията, озаглавена \"Цветни визии на Древен Рим\", за първи път напускат пределите на Италия. Паралелно с тази изложба ще бъде открита и втора - постерна, с римски мозайки от България. Директорът на археологическия институт доцент Христо Попов окачестви римските мозайки като специфични паметници на културата, тъй като „трудно се запазват и трудно се реставрират, както и трудно се експортират“. „Затова възможността да имаме на живо едни от най-прекрасните паметници от територията на Древен Рим на античното мозаечно изкуство е нещо извънредно за нас като възможност. Аз поне не се сещам на територията на съвременна България да е имало изложба с живи мозайки, които да се транспортирани и показани на място в някои от нашите музеи“, добави той.", "date": "2019.05.16", "title": "Мозайки от Древен Рим в Археологическия музей"}
{"url": "https://standartnews.com/biznes/rayfayzen-pusna-bankova-karta-s-igra-na-tronove-392294.html", "text": "Първата банкова карта „Игра на тронове“ в семейството на HBO Европа вече се предлага в офисите на Райфайзенбанк, а най-нетърпеливите фенове на хитовия сериал, които направиха предварителна заявка, вече я държат в ръцете си. Първите данни от продажбите сочат, че заявките за дебитни карти на Райфайзенбанк се увеличават с 20% на седмична база, в сравнение с период, в който не се предлагаше карта „Игра на тронове“. От друга страна, апликациите за продукта сметка За всеки ден, към който се предлага картата, се увеличават със 126%. Над 50% от заявленията са на клиенти от София, следвана от Варна, Русе, Плевен и Панагюрище, като жените имат лек превес спрямо мъжете – 53% спрямо 47%. 10% от клиентите заявяват и допълнителна карта за семейството или приятели. „Въпреки, че сериалът е към своя край, частица от света на „Игра на тронове“ ще остане у феновете, като с нея 24/7 ще могат да плащат, да теглят, да пазаруват и да гледат любимите си филми и сериали по HBO GO“, каза Мариела Атанасова, директор „Индивидуално банкиране“ в Райфайзенбанк. Съвместната кампания започна със специално разработена онлайн игра, в която Райфайзенбанк търси най-големите фенове на сериала. Посетили са я близо 20 000 потребители, които са изиграли 240 000 игри. Повече от 2000 души са отговорили правилно на всички въпроси и участват в томболата за артефакти от играта. Резултатите от нея са качени на сайта на играта. „Феноменът, в който „Игра на тронове“ се превърна за тези 9 години, не подминава и България. У нас по последни данни от този месец сериалът е най-гледаното съдържание в онлайн стрийминг платформата ни HBO GO. Сумарно сезоните му до момента достигат дял по гледаемост от 60% от цялото ни съдържание, като имаме предвид, че в платформата има над 6000 часа под формата на филми и сериали. Най-гледани от българите са сезони 8, 7 и първият сезон, като последното се дължи на това, че много хора са започнали да гледат сериала за първи път едва тази година, когато излезе неговият финален сезон. Това ни показва още веднъж магията му и качеството, което са вложили в работата си всички в HBO и вярвам, че той ще продължи да живее и да привлича нови фенове, въпреки точката, която ще поставим в тази линия от историята на Вестерос в понеделник. Банковата карта с дизайн „Игра на тронове“ също е част от това приключение“, каза Димитър Нойков (на снимката), мениджър на HBO за България. Последният осми сезон на „Игра на тронове“, чието излъчване в България започна на 15 април в HBO GO и по HBO, ще завърши на 20 май с финалния въобще за сагата 6-и епизод.   ", "date": "2019.05.16", "title": "Райфайзен пусна банкова карта с „Игра на тронове“"}
{"url": "https://standartnews.com/kultura/dnk-na-fotografite-v-izlozhba-na-lyudmila-kapitanova-392229.html", "text": "Фотографката Людмила Капитанова представя екзотични снимки от цял свят в първата си самостоятелна изложба „Светът през моя обектив“. В галерията на „Оборище 5“ до 21 май могат да бъдат разгледани, уловените от нейния обектив подножия на Еверест и Килиманджаро, пустини на Африка и живописни реки из Азия. Людмила е носител на титлата „мастер“, последната преди най-високата „гуру“ титла в световната игра-конкурс GuruShots. Едва 50 снимки достигат до финал на тази популярна игра, но успехът им отваря път към специализираните галерии. Така през април фотография на Людмила Капитанова е показана на изложба в Берлин. Специален гост в първата изложба на фотографката е Роберто Паци – автор на седем фотографски книги, публикувал свои снимки в National Geographic и собственик на две галерии в Палма де Майорка и Сингапур. Роберто също участва с няколко фотографии в изложбата „Светът през моя обектив“, макар с Людмила да се познават от съвсем скоро. Италианският фотограф дори я покани на предстоящата си експедиция в Иран. Повече за съвместния им поглед върху фотографията и за това какъв е светът през обектива на Людмила Капитанова и Роберто Паци чуйте в интервюто с фотографите.", "date": "2019.05.16", "title": "ДНК на фотографите в изложба на Людмила Капитанова"}
{"url": "https://standartnews.com/biznes/sindikatite-sa-protiv-prestrukturirane-na-nek-392312.html", "text": "С отворено писмо до премиера Бойко Борисов, вицепремиера Томислав Дончев и министъра на енергетиката Теменужка Петкова енергийните федерации на КНСБ и \"Подкрепа\" се обявиха против искането на работодателските организации за преструктуриране на Националната електрическа компания (НЕК). Преди седмица национално представителните работодателски организации също излязоха с отворено писмо до премиера заради цените на тока и настояха за смяна на ръководството на НЕК. Повод за писмото на синдикалистите е искането на Асоциацията на организациите на българските работодатели за преструктуриране на НЕК чрез разделяне на дейностите по обществена доставка и по производство и търговия с електрическа енергия с цел избягване на манипулации. От Асоциацията смятат, че високите цени в началото на май са породени от резки спадове на предлагането на електроенергия от страна на НЕК. Синдикатите заявяват в отвореното си писмо, че буди абсолютно недоумение искането за преструктуриране на компанията и твърдят, че обвиненията към НЕК са необосновани. Те смятат, че компанията има адекватно поведение и управление. Относно твърденията, че НЕК продължава да предлага количества, които са крайно недостатъчни, синдикалистите пишат, че има производители, които притежават лицензии за производство на електроенергия, но не предоставят никакви количества на борсата. Според КНСБ и \"Подкрепа\" упреците, че държавните централи и НЕК не правят каквито и да било усилия за намаляване на разходите си не отговарят на истината.", "date": "2019.05.16", "title": "Синдикатите са против преструктуриране на НЕК"}
{"url": "https://standartnews.com/sport/latsio-specheli-kupata-na-italiya-392243.html", "text": "Лацио спечели купата на Италия по футбол след победа над Аталанта с 2:0 на \"Олимпико\" в Рим. Трофеят е седми за Лацио. Столичани стигнаха до успеха с два късни гола. Сергей Милинкович-Савич откри с глава в 82-ата минута след центриране на Лукас Лейва от корнер от ляво. В последните секунди на редовното време след контраатака Лацио реши всичко. Фелипе Кайседо изчисти напред една топка от пеналта на римляните, Хоакин Кореа овладя и напредна по дясното крило, преодоля Ремо Фройлер, след което навлезе в наказателното поле, финтира и вратаря Пиерлуиджи Голини и вкара за 2:0. За последно Лацио бе печелил купата през 2013. фото ЕПА/БГНЕС", "date": "2019.05.16", "title": "Лацио спечели купата на Италия"}
{"url": "https://standartnews.com/sport/bfs-globi-loko-pd-s-5300-lv-392303.html", "text": "Сериозни глоби наложи Дисциплинарната комисия на БФС на Локо (Пд) и Ботев (Пд) за изцепки свързани с финала на Купата на България на ст. \"Васил Левски\". От Ботев ще трябва да се бръкнат с 3300 лева за нерегламентирано използване на димки и бомбички и за обидни и нецензурни скандирания, като \"канарчетата\" ще трябва и да възстановят нанесените щети от феновете им на стадиона. За Локомотив санкцията е още по-солидна - 5300 лева за нерегламентирано използване на димки и бомбички, за обидни и нецензурни скандирания, за навлизане на публиката и за лице от футболния клуб, невписано в протокола на срещата. Носителите на купата ще трябва да възстановят нанесените щети по стадиона. Глоба от 1000 лева за оспорване на съдийско решение ще трябва да заплати помощник-треньорът на Локомотив Александър Тунчев, като той е и наказан за една среща. ", "date": "2019.05.16", "title": "БФС глоби Локо (Пд) с 5300 лв"}
{"url": "https://standartnews.com/sport/bez-sharapova-na-rolan-garos-392244.html", "text": "Двукратната шампионка Мария Шарапова (Русия) обяви, че отказва участие в Откритото първенство на Франция по тенис заради контузия на дясното рамо. 32-годишната рускиня получи травмата в края на януари и оттогава не е играла, заради което се смъкна до 35-ото място в световната ранглиста. Тя достигна до осминафиналите на Откритото първенство на Австралия, а след това се включи в турнира на родна земя в Санкт Петербург, но заради проблема прекрати участие преди срещата си от втория кръг, след което се подложи на лечение.  \r\n\"Решението ми да се оттегля от \"Ролан Гарос\" не беше лесно, макар че е най-правилното за мен. Добрата новина е, че се завърнах на тренировъчния корт и бавно възвръщам силата на рамото ми\", коментира шампионката в Париж от 2012 и 2014 година. \r\nОткритото първенство на Франция по тенис стартира на 26 май в Париж. ", "date": "2019.05.16", "title": "Без Шарапова на \"Ролан Гарос\""}
{"url": "https://standartnews.com/kultura/kompozitori-i-poeti-pishat-pesni-v-borovets-392280.html", "text": "Sofia Songwriting сamp - първият у нас международен творчески лагер за писане на песни - привлича 16 топ композитори, текстописци, бийтмейкъри и музикални продуценти от 4 европейски държави. Те  ще живеят 6 дни в планината с 9 от най-ярките наши изпълнители, между които Pavell & Venci Venc’, DARA и Михаела Маринова. До 19 май Боровец е  притегателен център за европейската музикална индустрия по покана на „Вирджиния рекърдс“, а поточната линия за хитове в курорта стартира под патронажа на заместник кмета на културата Тодор Чобанов. “Този лагер вдъхновява младите творци в България, които имат огромния потенциал да излязат и на световната сцена. Благодарим на Саня Армутлиева от името на нашия кмет и пожелаваме успех на тези невероятни млади хора!“, каза той.  Сред участниците в Sofia Songwriting сamp е Cazzi Opeia – шведската прелест, за която челните позиции в К-поп чартовете са постоянна величина. Родните автори ще кръстосват потенциала си с Крис Янг – основно перо в екипите на Кайли Миноуг, Лайнъл Ричи и Род Стюърд. В магичната атмосфера на планината своето ноу хау ще сподели и британецът Jungleboi (Найт Масуку), работил върху песните на Риана и Уил Ай Ем. „Едно от най-важните неща в нашия бизнес е песента. Този лагер е начало за българските автори - да започнат активно сътрудничество с чужди и по-опитни творци, за да вдигнем нивото на репертоара у нас, да имаме българско участие в авторството на международни хитове, да създадем конвертируеми парчета за собствените си артисти, така че да имат шанс за успех извън пределите на България“, споделя Саня Армутлиева.   Съорганизатор на мащабното събитие е Робин Йенсен, един от най-изявените мениджъри в музикалния издателски бизнес и създател на някои от най-успешните екипи и творчески срещи за писане на музика в Европа. „Мисията ми е да обучавам творците как да печелят от таланта си, играейки в отбор с хора от всички точки на света.  Имах мечта да създам мрежа от лагери за писане на песни в Европа“, коментира Робин.  ", "date": "2019.05.16", "title": "Композитори и поети пишат песни в Боровец"}
{"url": "https://standartnews.com/biznes/borisov-i-tsipras-startirat-stroezha-na-gazovata-vrzka-392287.html", "text": "Министър-председателят Бойко Борисов и гръцкият премиер Алексис Ципрас ще дадат началото на изграждането на междусистемната газова връзка между България и Гърция, съобщават от пресслужбата на Министерски съвет. Интерконекторът между двете страни е един от приоритетните проекти за сигурност и конкурентоспособност на енергийния пазар в Европейския съюз, съобщиха от правителствената пресслужба. Проектът е изключително важен и от гледна точка осигуряване на диверсификация на източниците и доставките на газ за България и региона на Югоизточна Европа. Церемонията за даване началото на строителните дейности по проекта ще се състои на 22 май 2019 г. до с. Кирково.", "date": "2019.05.16", "title": "Борисов и Ципрас стартират строеж на газова връзка"}
{"url": "https://standartnews.com/sport/balkan-sreshchu-levski-lukoyl-v-spora-za-titlata-392319.html", "text": "Баскетболистите на Балкан се класираха за финалите в НБЛ за втора поредна година. Тимът от Ботевград воден от Небойша Видич спечели решителния пети мач като гост на Берое с 81:65 и след като изоставаха с 1-2 в серията, стигнаха до пълен обрат с 3:2. Зала \"Общинска\" в Стара Загора се пукаше по шевовете от привърженици и на двата отбора, като имаше и много правостоящи. Феновете нито за миг не спряха да подкрепят своите любимци и създадоха невероятна атмосфера по време на целия мач. В спор за място на финала победителите днес ще се изправят срещу Левски Лукойл, докато загубилите ще играят за третото място с Рилски спортист. И двете серии започват в началото на следващата седмица.", "date": "2019.05.16", "title": "Балкан срещу Левски Лукойл в спора за титлата"}
{"url": "https://standartnews.com/sport/albena-kp-2019-s-rekorden-broy-uchastnitsi-392304.html", "text": "Рекорден брой отбори на Албена Къп 2019, наградният фонд на футболния \r\nтурнир е 12 000 лв. \r\nРекорден брой отбори ще участват в най-големия и престижен футболен \r\nтурнир за аматьори Албена къп 2019. Осмото издание е насрочено от 13 до \r\n16 юни 2019 г. с награден фонд от 12 000 лева. Надпреварата се \r\nорганизира от „Албена“ АД и „Турист Спорт Холидейс“ ЕООД и има за цел \r\nучастниците да съчетаят приятно летуване в курорта с емоциите от \r\nпрестижния аматьорски футболен шампионат. \r\nТрадиционно в турнира участват най-добрите отбори по минифутбол от \r\nцялата страна, многократни победители в други аматьорски футболни \r\nформати. Очакванията са тази година броят отбори да бъде рекорден и да \r\nнадхвърли 30. На участниците се предлагат отличните условия за летуване \r\nи перфектните терени в КК „Албена“. Отборите ще бъдат разпределени чрез \r\nжребий в осем групи и след изиграването на предварителния кръг първите \r\nдва тима от всяка група ще продължат в елиминационна фаза. \r\nПобедителите в турнира ще спечелят 3200 лева, подгласниците им – 2400 \r\nлв., тимовете на трето и четвърто място по 1600 лв., а отборите от пето \r\nдо осмо място по 800 лева. \r\nОфициален патрон на турнира е Димитър Пенев – треньор №1 на 20 век. \r\nСпечелването на титлата „Европейски курорт на спорта за 2019 г.“ \r\nпредизвиква сериозен интерес към българската морска перла Албена. \r\nКурортният комплекс бе удостоен със званието на Годишната церемония на \r\nACES Europe през декември м.г. в Брюксел. Титлата се дава за първи път в \r\nисторията и очевидно е причина за увеличените заявки за почивка това \r\nлято. \r\nБогатият календар се допълва от събития както на ниво професионален \r\nспорт, така и от турнири за аматьори. Насърчават се детските турнири и \r\nпара-спортовете. Наскоро в обновеният вътрешен басейн с минерална вода в \r\nсърцето на Албена, стартира и училище по плуване за деца и възрастни. \r\nНаред с това курортът е домакин на над 100 спортни събития тази година, \r\nсред които няколко спартакиади, олимпийски младежки фестивал на БОК, \r\nтренировъчен лагер на тежкоатлети от Канада, а по инвестиционната \r\nпрограма се реновира инфраструктурата на залата, на футболния комплекс, \r\nна игрищата в Оброчище и на плажа се оформят специални площадки за \r\nвъвличане на повече хора в спортни занимания чрез анимациите за \r\nпочиващите. Общо над 25 000 души ще се възползват през 2019 г. от \r\nспортната база на един от най-добрите световни комплекси в това \r\nотношение. Същевременно това лято Албена ще отбележи своя 50-годишен \r\nюбилей.", "date": "2019.05.16", "title": "Албена къп 2019 с рекорден брой участници"}
{"url": "https://www.standartnews.com/sport/latsio-specheli-kupata-na-italiya-392243.html", "text": "Лацио спечели купата на Италия по футбол след победа над Аталанта с 2:0 на \"Олимпико\" в Рим. Трофеят е седми за Лацио. Столичани стигнаха до успеха с два късни гола. Сергей Милинкович-Савич откри с глава в 82-ата минута след центриране на Лукас Лейва от корнер от ляво. В последните секунди на редовното време след контраатака Лацио реши всичко. Фелипе Кайседо изчисти напред една топка от пеналта на римляните, Хоакин Кореа овладя и напредна по дясното крило, преодоля Ремо Фройлер, след което навлезе в наказателното поле, финтира и вратаря Пиерлуиджи Голини и вкара за 2:0. За последно Лацио бе печелил купата през 2013. фото ЕПА/БГНЕС", "date": "2019.05.16", "title": "Лацио спечели купата на Италия"}
{"url": "https://standartnews.com/sport/atanas-uzunov-se-poyavi-kato-smrf-v-obshchinskiya-svet-392321.html", "text": "Административният директор на Локомотив Пловдив Атанас Узунов направи страхотно шоу на днешната сесия на Общинския съвет в Пловдив. Узунов се появи облечен с костюма на талисмана на клуба – смърф. „Малко съм развълнуван, не съм спал. От името на ръководството на Локомотив Пловдив искаме да изразим нашата благодарност за феърплея, който показаха двете агитки, както на Локомотив, така и на Ботев, а от . самите футболисти. Искаме да благодарим за самата организацията, която направиха Община Пловдив и полицията - никакви произшествия на отиване и връщане. Показахме, че освен Европейска столица на културата, Пловдив е и столица на футбола. Доказахме наистина, че футболът е една социална магия, която обединява много хора”, заяви облеченият като смърф Наско Узунов от трибуната на Обищинския съвет и разкри за обаждане от премиера, в което той е поздравил клуба за спечелената купа и е благодарил за шоуто, което представиха двете агитки. Узунов също така подари жълта купа на свой колега, а цялата сцена бе заснета от много от присъстващите. „Имам една закачка с един мой колега - както по политическа, така и по спортна линия. Това е колегата Иван Петков. От Ботев казваха, че купата е жълта. Трофеят обаче е сребрист. Но аз наистина съм му купил една купа и тя е жълта. Да прави салата. Вътре има малко бонбони”, заяви с широка усмивка Атанас Узунов.", "date": "2019.05.16", "title": "Атанас Узунов се появи като смърф в Общинския Съвет"}
{"url": "https://standartnews.com/sport/balkov-razmakha-prst-na-ventsi-stefanov-392323.html", "text": "Новият селекционер на националния отбор на България по футбол Красимир Балъков коментира изказването на Венци Стефанов. Босът на Славия изрази разочарование от част от повиквателните на Бала за мачовете с Чехия и Косово. \"Не ме учудва ни най-малко. Нарочно обявих разширения състав толкова рано, за да могат змиите да се насъскат още сега и да оставят футболистите на спокойствие от 29 май, когато стартира лагерът. Това е моят избор, а целта е България да се представи възможно най-добре срещу Чехия и Косово. Венци Стефанов все пак член на Изпълкома на БФС и трябва да е наясно, че не е добре за националния отбор да прави такива изказвания, само ден след назначаването ми. Би трябвало всички заедно да имаме една основна цел и тя е България да играе на Евро 2020.  Да не забравяме, че сега на мен и Етър предстои мач със Славия за първото място във втората осмица, което дава право на участие на бараж. Ако целта е да бъде вкарано напрежение, няма да му мине номера\", сподели с усмивка пред Sportal.bg специалистът от Велико Търново.", "date": "2019.05.16", "title": "Балъков размаха пръст на Венци Стефанов"}
{"url": "https://www.standartnews.com/sport/ayaks-vze-34-a-titla-v-kholandiya-392296.html", "text": "Отборът на Аякс стана шампион на Холандия за 34-ти път в историята си и първи от сезон 2013/14 насам, след като победи Де Граафшап с 4:1 като гост в мач от последния кръг на Ередивизи. Така Аякс завърши с 3 точки преднина пред конкурента си за титлата ПСВ Айндховен, който победи Фортуна Ситард у дома също с 4:1. По-рано през сезона Аякс спечели и Купата на Холандия, като така стигна до първия си домашен дубъл от 17 години насам. В Шампионската лига ще играят тима от Амстердам и ПСВ. Фейенорд и АЗ Алкмаар ще участват в Лига Европа. В Плейоф за място в този турнир ще играят Хераклес - Утрехт и Грьонинген - Витес. В плейоф за влизане в Ередивизи отборът на Стефан Велков Ден Бош ще играе срещу Го Ахед Ийгълс.", "date": "2019.05.16", "title": "Аякс взе 34-а титла в Холандия"}
{"url": "https://standartnews.com/biznes/nek-nyamame-angazhimenti-km-promishleniya-tok-392247.html", "text": "„Нямаме ангажименти към промишления ток. Националната електрическа компания (НЕК) не влияе върху цената на електроенергията. Казаха се доста неистина за НЕК. Националната електрическа компания спазва всички закони в страната и нямаме задължение да продаваме ток на свободния пазар. НЕК продава излишното количеството там. Не влияем на цените на тока\", заяви пред Нова телевизия изпълнителният директор на дружеството Петър Илиев.  \r\n“Целият свободен ток се продава само на борсата”, завърши шефът на НЕК.  \r\nТези негови твърдения категорично отхвърли Румен Радев от Асоциацията на индустриалния капитал в България (АИКБ).  \r\n„Естествено, че може НЕК да влияе на цените”, заяви той и поясни, че компанията е „особен казус – и обществен доставчик, произвежда ток и е търговец, включително и на свободния пазар”.  \r\nРадев сравни НЕК с футболен съдия, който с решенията си, може да повлияе на крайния изход от мача.  \r\n„Визираме поведение на НЕК, което намираме за неадекватно, и то не само във въпросните два дни (тези с най-висока цена на промишления ток, бел.ред.). Настояваме за силни мерки и реформи в енергийната система като цяло”, каза още Радев.  \r\nСпоред него се създава \"изкуствен, и то търговски, а не фактически дефицит на електроенергия\".", "date": "2019.05.16", "title": "НЕК: Нямаме ангажименти към промишления ток"}
{"url": "https://standartnews.com/sport/loko-pokaza-kupata-v-plovdiv-392320.html", "text": "Феновете на Локомотив направиха шествие по улиците на Пловдив след спечелената Купа на България. \"Смърфовете\" спечелиха с 1:0 финалната битка с 1:0. Шествието започна от стадиона в парк \"Лаута\", а играчите бяха качени на специален автобус, както и пилотна кола, легендарен Трабант, в който бяха собственикът Христо Крушарски и Атанас Узунов. \r\nА около 18:00 часа днес Купата на България беше официално показана пред общината на града, носена от футболистите на Локомотив. Обстановката на площада пред общината е уникална. 15 години след първата титла за Локомотив, отново \"черно-бялата\" част на Пловдив празнува. \"Черно-белите\" бяха приветствани от кмета на града Иван Тотев и от областния управител Здравко Димитров.", "date": "2019.05.16", "title": "Локо показа Купата в Пловдив"}
{"url": "https://standartnews.com/kultura/classroom-s-evgeni-batoev-i-tsvetomira-borisova-392253.html", "text": "Евгени Батоев и Цветомира Борисова на 16 май от 19 часа представят Classroom – апартаментна изложба на „Свети Седмочисленици“ 14 – срещу така нареченото 122-ро „Стъклено училище“. Работната и  лична среда  ще  се отвори за кратко,  за да покаже   картини  от Евгени и порцелан от Цветомира. Скъсалите с една   среда, те  не се  отказват от търсенията   си,  но ще поискат   да  ги  развият другаде. Насърчаването  на всеки идва  след   период  на взаимно  доверяване.   От там  те зависят  от творчеството на другия, колкото и от  собственото си.   Всеки е неоспорим авторитет в собствената  и  дейност  и  едва   ученик в тази  на  другия. В  порочен   кръг,  преминаващ през  абсолютно  убеждение  и  категорична   почуда,  двамата    се  държат      един друг непрестанно на щрек. Затова и  основата  на CLASSROOM  е  хлъзгава.   В изложбата   е  представен   подбор  от  порцеланови   релефи,   повлияни от   маслени   картини - и  обратното.  ", "date": "2019.05.16", "title": "Classroom с Евгени Батоев и Цветомира Борисова"}
{"url": "https://standartnews.com/svyat/trmp-podpisa-anti-khuauey-ukaz-za-zashchita-392237.html", "text": "Американският президент Доналд Тръмп подписа изпълнителна заповед, с която обявява извънредно положение за защита на телекомуникационните мрежи на САЩ от чуждестранни заплахи, предаде БТА. С указа се забранява на американски компании да използват телекомуникационно оборудване, произведено от компании, които могат да представляват опасност за сигурността на страната. Това решение е смятано за част от по-широките усилия да се забрани достъпа на китайския технологичен гигант „Хуауей“ (Huawei) до американския пазар, отбелязват Ройтерс и ДПА. Пресслужбата на Белия дом изтъкна, че целта на указа е да се защити Америка от чуждестранни противници, които активно и все повече създават и използват в свои интерес уязвими места в информационно-комуникационната инфраструктура. Вашингтон смята, че телекомуникационното оборудване на „Хуауей“ - третия по големина производител на смартфони, може да се използва от Китай за шпионаж, отбелязва Ройтерс. През август миналата година Тръмп подписа указ, с който се забранява на правителствените агенции да използват оборудване, произведено от „Хуауей“ и още една китайска компания Зет Ти И (ZTE). Министерството на търговията на САЩ заяви вчера, че включва „Хуауей“ и свързаните с нея 70 юридически лица в черния си списък поради заплаха за националната сигурност. Министерството посочи, че разполага с информация, че китайската компания е въвлечена в дейности, насочени против националната сигурност на САЩ и външнополитическите интереси на страната. Това решение означава, че на „Хуауей“ ще бъде забранено да купува части и компоненти от американски компании без одобрението на правителството на САЩ, отбелязва Ройтерс. Освен това включването на „Хуауей“ в черния списък ще направи трудно, ако не и невъзможно за китайския технологичен гигант да продава някои от продуктите си поради зависимостта си от доставчици от САЩ.", "date": "2019.05.16", "title": "Тръмп подписа анти-Хуауей указ за защита"}
{"url": "https://standartnews.com/svyat/avstriets-poluchi-dokumenti-che-e-ot-treti-pol-392239.html", "text": "Австриецът Алекс Йирген  \r\n„За първи път в живота си се чувствам признат от закона“, каза Алекс и  . Той е роден с нетипични хромозоми. „Досега в обществото нямаше място за лицата, които не са нито мъже, нито жени“, каза още Йирген. \r\nСлед тригодишна битка в съда  , вместо М или Ж. \r\nПрез 2018 г. Конституционният съд разреши в личните документи да има повече от две графи.", "date": "2019.05.16", "title": "Австриец получи документи, че е от трети пол"}
{"url": "https://standartnews.com/svyat/prodadokha-skluptura-na-zaek-za-91-mln-392242.html", "text": "Скулптура на \"Заек\" на американския художник Джеф Кунц беше продадена на търг в Ню Йорк за рекордните малко над 91 милиона долара. Това е най-високата цена плащана досега за произведение на жив творец. Творбата представлява заек от неръждаема стомана с височина 1 метър. Досегашният рекорд за най-скъпо продадено на търг произведение на жив художник принадлежеше на британеца Дейвид Хокни за картината му \"Портрет на творец\".", "date": "2019.05.16", "title": "Продадоха склуптура на заек за $91 млн."}
{"url": "https://standartnews.com/svyat/300-000-evro-krvnina-za-smrtta-na-shaban-shaulich-392256.html", "text": "На 17 февруари стана ясно, че Кралят на сръбската музика Шабан Шаулич е починал след тежка автомобилна катастрофа в Германия. Инцидентът стана в Билефелд, недалеч от Дортмунд. Певецът издъхна в болница, където е бил откаран веднага след зловещата катастрофа. Малко след това тялото на певеца бе върнато в Сърбия, където близките му и хиляди приятели и почитатели го погребаха. Вече почти три месеца след трагедията, отнела живота на 68-годишния изпълнител, семейството му все още не може да преживее трагедията. Най-зле от всички сякаш е съпругата му Гордана Шаулич, пишат медиите в западната ни съседка.  \"Тя все още е неутешима. Не спи по цели нощи. Не иска да излиза от дома им, защото още не е готова да говори с разни хора за болката, но в същото време всяко кътче от къщата ѝ напомня за Шабан. Двамата имаха много силна връзка. Тя бе с него откакто навърши 16 години. заедно прекараха прекрасни 43 години от живота им. Неутешима е\", споделят близки до семейството на Шаулич. Те обаче обясниха, че ударите за семейството на изпълнителя, и по-специално за вдовицата на Шаулич, не спират до тук. \"Гордана не може да получи вдовишката пенсия на Шабан. Това може да стане, след като официално приключи разследването в Германия и ѝ изпратят документите за смъртта му. Ако не се бяха намесили политици и знакови фигури сигурно и тялото на Шабан щеше още да е задържано от германските власти\", споделят те пред сръбския „Блиц“. Месечната издръжка, която вдовицата на Шаулич може да получава е между две и три хиляди евро, но на този етап тези пари все още не могат да ѝ бъдат отпуснати. \"Семейството на певицата чака германската прокуратура да приключи разследването, а веднага след това ще заведе частен съдебен процес срещу турчина Алсин Левент, който е причинил пътнотранспортно произшествие, в което Шабан и неговият приятел Мирсад Керич починаха\", споделят близки до опечаленото семейство. Семейството на починалия певец, според някои медии, може да получи лично обезщетение от около 300 000 евро от частното дело, заведено срещу турчина, и около половин милион евро от застраховката живот на певеца. \"Прокурорът в Германия трябва да издаде удостоверение за смъртта на Шабан, за да може семейството да изпълни всички задължения по завещанието му. На първо място трябва да бъде решен въпросът за събирането на застраховката живот на Шаулич, а след това и пенсията му, която ще възлиза на около 2000 евро месечно. Във всеки случай, докато дойде смъртният акт на Шабан, ръцете на семейството му са вързани\", допълват познатите на Гордана.", "date": "2019.05.16", "title": "300 000 евро кръвнина за смъртта на Шабан Шаулич"}
{"url": "https://standartnews.com/svyat/svetlinno-shou-za-130-godishninata-na-ayfelovata-kula-392246.html", "text": "Атрактивно и красиво светлинно шоу за рожденния ден на най-прочутия френски символ. Айфеловата кула отбелязва 130 години. В продължение на три вечери, до петък, лазерно шоу ще радва жителите и гостите на Париж. Високата 324 метра кула е създадена от инженера Гюстав Айфел. Построяването й отнема 2 години, 2 месеца и 5 дни. В огромния за времето си проект са участвали около 400 работници.  7 милиона туристи всяка година се качват на Айфеловата кула.", "date": "2019.05.16", "title": "Светлинно шоу за Айфеловата кула довечера"}
{"url": "https://standartnews.com/svyat/zhena-blsna-ptnik-ot-avtobus-toy-pochina-392250.html", "text": "Свидетели на случката разказаха, че до агресията на пътничката се стигнало, след като възрастният мъж я помолил да бъде по-мила с другите пътници. Видеото показва как Серж Фурние пада по лице на тротоара. Случката се разиграла на 21 март, а мъжът починал в болница два дни по-късно. Съдебният следовател на окръг Кларк определи е категоричен, че смъртта е настъпила в следствие на наранявания от падането.  Властите арестуваха 25-годишната Кадеша Мишел Бишоп на 6 май. Тя е обвинена в убийство и остава в затвора до предварително изслушване на доказателствата на 21 май.", "date": "2019.05.16", "title": "Жена блъсна пътник от автобус, той почина"}
{"url": "https://standartnews.com/svyat/semeystvo-trmp-domakini-na-vecherya-392260.html", "text": "Официалното събитие събра високи гости, мъжете бяха с костюми и папионки, а жените с вечерни рокли. Първата дама на САЩ не изневери на стила си и събра всички погледи в залата, облечена в дълга изчистена черна рокля.", "date": "2019.05.16", "title": "Семейство Тръмп домакини на вечеря"}
{"url": "https://standartnews.com/svyat/germanski-grad-v-potres-ot-blgarski-i-rumnski-tsigani-392262.html", "text": "В германския град Хаген те са вече близо 5000 и често попадат в полезрението на медиите. А за град със 190-хилядно население това не е малко. Те се заселват главно в квартал, който местните наричат „пояс на бедността“. Там над 50% от българските и румънските граждани получават социалните помощи „Харц-4″, а децата им често пъти не са записани на детска градина и не ходят редовно на училище. Габриеле Шванке, която в общината отговаря за жилищното настаняване на мигрантите, разказва пред „Дойчландфунк“: \"Експлозивен проблем за един град, който не разполага с много пари.Тъжно е, но понякога във вестниците ще прочетеш, че ромските деца ходят по нужда в къщичките на площадките за игри. Това е вярно. Само че във вестника не пише, че в техните жилища отдавна няма вода, макар наемателите да са си платили (…) И веднага трябва да се запитаме дали е редно да повтаряме „ромите не са по чистотата“, или трябва да признаем, че те правят това, което би направил всеки друг в тяхното положение“. В репортажа на радиото става дума и за възрастен човек, който доброволно участва в почистването на едно площадче в проблемния квартал. „Те изхвърлят боклук от прозорците, хвърлят по земята. При тях си, в Югоизточна Европа, сигурно е така“, казва той пред радиото. Репортерът на медията е разговарял и с Райнхард Голдбах, друг представител на общината, който добре познава проблемите. Голдбах осъзнава експлозивния заряд на този проблем, защото знае още, че градът финансово не е добре, че липсват милиони за детски градини и училища. А мигрантите допълнително усложняват нещата. Сега в града се тревожат, че след Брекзита от Великобритания към Хаген ще поемат още българи и румънци, пишат два регионални вестника. Смята се, че ще се завърнат онези хора, които вече прекарали известно време в Хаген, но в периода 2016-2017 година са заминали за Обединеното кралство. И че ще дойдат нови, които обикновено се насочват именно към градове, където вече има солидни техни общности. Общинските власти официално не споделят тези опасения, но представители на администрацията неофициално ги потвърждават пред журналисти от вестник „Вестфаленпост“. Вестникът припомня, че във Великобритания живеят около 400 000 граждани на двете балкански държави. Какво ще стане с тях след Брекзита? Германското правителство информира вестника, че не разполага със сведения за плановете на тези мигранти след Брекзита. Същият отговор идва и от Министерството на интеграцията в Северен Рейн-Вестфалия. А говорителка на Еврокомисията казва: „Ситуацията с Брекзита е неясна, затова нека не спекулираме.“ Въпреки това общинските власти в Хаген се тревожат. Още повече, че засега никой не може да им отговори дали ще получат допълнителни средства от Берлин или от Брюксел, ако обратната миграция на българи и румънци от Великобритания им наложи допълнителни разходи.", "date": "2019.05.16", "title": "Германски град в потрес от български и румънски цигани"}
{"url": "https://standartnews.com/svyat/zelenski-vstpva-v-dlzhnost-na-20-may-392269.html", "text": "Върховната рада на Украйна проведе заседание, на което определи датата на встъпването в длъжност на новия президент на страната Владимир Зеленски, съобщават руски медии. \r\nИнаугурацията на Зеленски ще се състои в 10,00 часа на 20 май. За предложението гласуваха 315 депутати. \r\nВладимир Зеленски победи на втория тур на президентските избори в Украйна. Той получи подкрепата на 73,22% от избирателите. Съперникът му Петро Порошенко получи поддръжката на 24,45%. \r\nСъгласно законодателството на Украйна встъпването в длъжност на новия президент трябва да се състои в рамките на 30 дни след официалното оповестяване на резултатите от Централната избирателна комисия и публикуването им в Официален вестник. /news.bg", "date": "2019.05.16", "title": " Зеленски встъпва в длъжност на 20 май"}
{"url": "https://standartnews.com/svyat/kmett-na-nyu-york-se-kandidatira-za-prezident-na-sashch-392278.html", "text": "Кметът на Ню Йорк Бил де Блазио, безкомпромисен прогресивен демократ, който често критикува политиките на администрацията на президента на САЩ Доналд Тръмп, реши да се кандидатира за президент на Съединените щати, информира Ройтерс. \r\nДнес 57-годишният Де Блазио ще обяви кандидатурата си за президент на САЩ, потвърди говорител на кампанията му след месеци на спекулации дали ще включи името си в дългия списък с демократи, които са жадни да победят президента Доналд Тръмп на изборите през 2020 г. \r\nКметът, който няма право да търси трети четиригодишен мандат през 2021 г., се появи през 2013 г. като водещ глас на разрастващото се ляво крило, което промени Демократическата партия. Но той изпитва трудности при изграждането на национален профил и рейтингът му на одобрение в Ню Йорк започна да пада след няколко политически грешки. \r\nДе Блазио ще публикува видео, преди да се появи в предаването Good Morning America в ABC, в което ще обяви кандидатурата си. Той се очаква да започне кампанията си в Айова и Южна Каролина още този уикенд. \r\n\"Доналд Тръмп трябва да бъде спрян. Побеждавал съм го и ще го направя отново\", обяви кметът във видеото. \r\nКметът на Ню Йорк ще трябва да се пребори с повече от 20 демократи, които се кандидатираха за президент на САЩ. Сред тях са основните претенденти на демократите бившият вицепрезидент на САЩ Джо Байдън и либерални икони като сенаторите Бърни Сандърс и Елизабет Уорън.", "date": "2019.05.16", "title": "Кметът на Ню Йорк  се кандидатира за президент"}
