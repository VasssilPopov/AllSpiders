{"url": "https://standartnews.com/sport/talantite-na-yulen-spechelikha-vsichki-titli-v-slaloma-387667.html", "text": "\"Юлен\" спечели и четирите титли в слалома от държавното първенство на най-младите Най-добрите 75 алпийци при децата (до 14 и 16 г) стартираха в дисциплината слалом от втория ден на държавното първенство, което се провежда на писта \"Витошко лале\". Организатори са БФСки и \"Витоша ски\" АД. И четирите титли в отделните възрастови категории бяха спечелени от скиорите на \"Юлен\". При момичетата младша (до 14 г) титлата след тази гигантския слалом от понеделник отиде отново при Бояна Радева (\"Юлен\"). При момчетата в тази възраст първи е нейния съотборник Борислав Хаджистоянов. №1 при момчетата до 16 години е Костадин Каферинов (\"Юлен\"), а при момичетата първа е Юлия Златкова (\"Юлен). Призьорите от двата дни получиха медалите си от Георги Бобев, вицепрезидент на БФСки, Красимир Хаджидинев, член на УС на БФСки, Радослав Пеев (\"Витоша ски\"), Георги Главчев (\"Юлен\"), Виктор Гичев, директор на състезанието и Мария Киркова (\"Юлен\").", "date": "2019.03.20", "title": "Талантите на \"Юлен\" спечелиха всички титли в слалома"}
{"url": "https://standartnews.com/regionalni/prodlzhava-izdirvaneto-na-2-godishniya-yuliyan-387681.html", "text": "\r\n  Трето денонощие безуспешно продължава издирването на 2-годишния Юлиян Иванов от бургаското село Равнец.  Общо 50 полицаи и служители на жандармерията с гранични полицейски кучета са се включили в спасителната операция днес. Вчера пък в огледа от въздуха участваха вонен хеликоптер и двама делтапланеристи. \r\n  \"Издирването на детето ще продължи до отхвърлянето на всички възможности, че то може да бъде открито\", увери началникът на охранителна полиция в Бургас комисар Неделчо Рачев. Жителите на ромската махала се бяха събрали в края на селото и наблюдаваха с надежда действията на полицията. \r\n  В районното управление на МВР - Камено през целия ден са продължили разпитите на родителите и близките на малкия Юлиан. Той изчезна завчера привечер докато играел с други деца от махалата. \r\n  Полицията вече отхвърли разпространената версия, че детето е било отвлечено. \r\n ", "date": "2019.03.20", "title": "Продължава издирването на 2-годишния Юлиян"}
{"url": "https://standartnews.com/regionalni/spasikha-bedstvashcha-ptitsa-ot-zashchiten-vid-387636.html", "text": "\r\n  Бедстваща птица от рядък, защитен от закона вид бе спасена в Бургас. Сигналът за птица в бeзпoмoщнo cъcтoяниe в комплекс „Лазур“ е бил получен в бургаската РИОСВ. Незабавната проверка на специалистите е установила, че става дума за млад женски екземпляр oт вида Тръноопашата потапница, която не може да лети. Птицата е изпратена за лечение и възстановяване в Спасителния център за диви животни на Зелени Балкани в Стара Загора.  \r\n \"След като прегледахме тръноопашата потапница не установихме някакви наранявания и я освобдихме, каза д-р Христина Клисурова от центъра. Според нея птицата просто е попаднала далеко от водоем, а този вид птици трудно ходели по земята, заради приспоспособените за плуване крака. \r\n Тръноопашатата потапница е рядък, защитен от Закона за биологичното разнообразие вид. В България се среща през зимата, ,главно по морското крайбрежие, като най-голямото зимовище на птиците у нас е бургаското езеро Вая. \r\n ", "date": "2019.03.20", "title": "Спасиха бедстваща птица от защитен вид"}
{"url": "https://standartnews.com/biznes/200-mln-vkarani-v-avtomobilostroeneto-prez-2018-g-387643.html", "text": "През 2018 година бяха направени инвестиции за над 200 млн. лева в заводи свързани с автомобилостроенето, които ще разкрият 3200 нови работни места в страната. Това заяви заместник-министърът на икономиката Лилия Иванова при откриването на Конференция посветена на италианския дизайн в аутомотив сектора, която се проведе в София. Форумът бе организиран от Конфиндустрия България и Аутомотив Клъстер, а официален гост на събитието бе инж. Паоло Пининфарина, председател на Пининфарина АД, едно от най-влиятелните имена в световния дизайн на автомобили, който представи постижения и тенденции в сферата на автомобилния дизайн, интериор и архитектура. Икономическият заместник-министър посочи, че в последните години развитието на аутомотив сектора в България е изключително положително и все по-динамично , а страната ни се е превърнала в атрактивна инвестиционна дестинация в автомобилостроенето. По думите й в сектора вече има 220 фирми, в които работят над 50 000 души, произвеждащи компоненти за всеки от големите световни производители на автомобили. „Очакваме положителната тенденция на развитие да продължи и през тази година, като се има предвид, че в момента се работи по нови 8 проекта на потенциални инвеститори от сектора\", подчерта тя. Лилия Иванова изтъкна още, много добрите икономически взаимоотношения с Италия, която е сред водещите търговски партньори на България. „Близо пет милиарда евро е стокообменът между двете държави през 2018 година, което прави италианската държава втори търговско-икономически партньор на страната ни за изминалата година\", съобщи заместник - министърът на икономиката. На форума присъстваха посланикът на Италия Н.Пр. Стефано Балди, председателят на Конфиндустрия България г-жа Мария Луиза Мерони, както и изпълнителният директор на Аутомотив Клъстер арх. Любомир Станиславов.", "date": "2019.03.20", "title": "200 млн. вкарани в автомобилостроенето през 2018 г."}
{"url": "https://standartnews.com/biznes/za-kakvo-ni-e-5g-tekhnologiyata-387662.html", "text": "Основно събитие тази седмица на Световния мобилен конгрес в Барселона бе представянето на новия смартфон Huawei Mate X - първият сгъваем 5G смартфон на компанията. Подобни 5G устройства се очакват и от другите водещи производители – LG и Apple. По всичко личи, че въвеждането на 5G (пето поколение) технология ще диктува модата в мобилните комуникации през настоящата 2019 г. Но какво представлява 5G, какви са предимствата и недостатъците й и в крайна сметка за какво ни е, при положение, че и сега нещата в комуникациите са си на достатъчно добро ниво? И най-запалените по новите технологии маниаци признават, че в последно време на пазара на смартфони има застой. Всички нови „играчки“ почти не се отличават от старите, станали вече досадни от миналата година насам. Дори и разликите не са в сферата на комуникирането, а по-скоро в творческите устройства на телефоните – снабдени са с висококачествени фото- и видеокамери, имат изкуствен интелект, който се занимава с всичко – от обработка на снимки до… управление на домашните кафеварка и пералня и т.н. Важното е, че скоро не се е появявала технология, която да превърне представата за смартфоните като за джобни компютри, които ни правят слепи и глухи по улиците. Много досадно от гледна точка на безопасността на движението. Но пък можем вече да си проверяваме здравния статус, да отчитаме колко сме спали през нощта, постоянно да си мерим кръвното налягане и пулса, докато изминаваме хилядите крачки на ден, препоръчани ни от кардиолозите. Може би е дори излишно да споменаваме, че през 2018 г. световните продажби на смартфони, преди това регистрирали ръстове в двуцифрени проценти, са се понижили да речем с 3 на сто. Който е искал да си купи „умен“ телефон, вече го е сторил и не се увлича по новите скъпи (!) модели само заради камерата, позлатената 4обвивка“ на апарата или звуковите възможности. И ето на, през 2019 г. за компаниите се отваря нова възможност да привличат купувачи – 5G технологията. Тя разбира се е още по-сладка, когато е придружена от сгъваем телефон, защото той пък ни дава допълнителна големина, като пак позволява да носим смартфона в джоба на дънките. Едва ли може накратко и веднага да се отговори откровено на този въпрос. Първите 5G телефони-компютри и без това са и ще бъдат малко по-нескопосани от обичайните. Нещо повече, поне засега няма къде да използваме разширените им възможности за връзка, а и трябва да можем да се свързваме с други такива устройства. Иначе можем да останем самотни в радостта си от новия апарат. За масовия потребител най-важно от всичко е, че благодарение на петото поколение технология данните ще се предават много по-бързо. С времето пределната скорост ще нарасне до 20 пъти. Буквално броени секунди ще са нужни, за да изтеглим през смартфона цял филм например. С връзката от пето поколение ще се съкратят и задръжките при обмена на информация, като например дългото „мислене“ от страна на браузърите за интернет. Уеб сайтовете ще се зареждат много по-бързо, ядовете на маниаците ще останат в миналото. Но само сайтовете не са достатъчно оправдание за въвеждането на новата технология. По-бързите канали за обмен на информация ще управляват прогреса на автомобилите с автопилот. По прогнози на специалисти чиповете на Intel ще могат да обработват само за час-два информация, свързана с произведените от колите данни, която иначе обработват 20 души за цяло денонощие. Не цялата тази информация ще се обработва в самия автомобил; част от нея ще отива на външни сървъри. Защитниците на прогреса вещаят и други сценарии в използването на петото поколение технология. Мигновената връзка ще доведе телемедицината до ново равнище. Например хирурзите ще могат да насочват извършващите операция от другия край на света. Да не говорим за игроманиаците, които вече играят в интернет и бързата връзка ще им даде невиждани възможности да водят виртуални битки. Пак там ще се облагодетелства и виртуалната реалност, като в триизмерно пространство ще можем да наблюдаваме спортни събития, при това от различни точки на света. Очертаните досега предимства изглеждат изумителни, но само ако мрежите на 5G започнат да действат още от утре. Засега можем само да кажем, че технологията ще донесе ползи в бъдеще време, но за момента е ясно, че продажбата на новата услуга не може да има успех. Главната бариера пред въвеждането на стандарта е, че стратегия за развитие липсва още на бизнес ниво. И не само това. Ключова разлика на 5G технологията спрямо връзката от сегашно поколение е честотата, на която се предава сигналът. В петото поколение ще се използват предимно висококачествени вълни с дължина от милиметри. За да не стане прекалено техническо… ще кажем само, че те се използват за момента доста ограничено – от военните и при връзката с космоса. И още, за да се гони обмен на огромна по размери информация през „облака“ трябва да се развият и наземните технологии за връзка – доста скъпо начинание. По друг начин ще трябва да се конструират и смартфоните. Инженерите ще трябва да вместят в тях четири антени иначе връзката може да прекъсва дори само защото сме хванали телефона на неподходящото място. Но антените за милиметровите вълни са по-големи – те ще заемат повече място. Това пък ще наложи жертване на място за батерията. И без това само тя се поддава на по-сериозно свиване. Трябва ни и модем, за да предаваме и приемаме информация. В съвременните модели той е вграден направо в процесора. С всички основни функции се справя микросхема с големината на пощенска марка. А при 5G технологията става дума, поне засега, за отделни чипове с почти същия размер. Май новите сгъваеми телефони затова са два пъти по-големи… Чиповете заемат повече място, усложняват архитектурата на устройството, а потребяват и доста енергия. Не бива да приемаме изброените дотук недостатъци като черна прогноза за бъдещето на 5G технологията. Като всяко нещо в човешкия прогрес и тя ще бъде подобрена така че да отговаря на нуждите ни. А дотогава ще се удивляваме на качествата и възможностите й, макар и от разстояние… Това е моделът, с който Самсунг се впуска в  новата пето поколение технология. Това е супер бърз вариант на серията Samsung Galaxy S10, пусната на пазара този февруари. Всъщност става дума за сериозен ъпгрейд на стандартния S10, с по-голям екран и по-хубава камера, както и с 5G способност. Ето го и чудото Huawei Mate X – сгъваемият телефон, който за забавление е снабден и с 5G технологията. Страхотно изглеждащо устройство, което позволява удивително високи скорости на даунлоуд и ъплоуд. В отворено положение екранът е 8-инчов. Телефонът LG V50 ThinQ може би не предизвиква незабавна реакция на вълнение, но той е много добър смартфон с технология от пето поколение. Към него може да се прикачва втори екран, което в известен смисъл го доближава до понятието „сгъваем“. 5G смартфонът Xiaomi Mi Mix 3 беше потвърден още миналия октомври, както и преди дни на Световния мобилен конгрес. Очаква се официално да бъде пуснат през май 2019 година. Ще има много красив и със супер висока резолюция 6,39-инчов OLED дисплей. А най-хубавото е, че вероятно ще е много по-евтин от събратята си от други марки. Новият модел 30 на Хуауей е твърде очакван, за да не се появи до края на годината. Вярно, че вече бе показан Huawei Mate X, но той изглежда ще бъде ужасяващо скъп. Затова и се чака алтернатива с по-ниска цена, макар и не с така бленувания сгъваем екран. Макар да обещават ново устройство, от компанията Хуаей засега отказват да разкрият повече подробности. Водещите от новите серии смартфони на УанПлюс винаги са сред най-бързите телефони с интернет на пазара, което е идеално за въвеждането на 5G технологията. Още миналата година бе потвърдено, че фирмата „работи с доставчици на услуги от САЩ“, за да успее да пусне модела си от пето поколение през 2019 година. За Oppo вече се говори, че са постигнали успешно свързване на пето поколение телефон с пето поколение мрежа. По-точно става въпрос за връзка между „тунингован“ вариант на Oppo R15 с 5G мрежа. Въпреки че е направено само в лабораторни условия, то е положителен знак, то е сигнал, че производителят е готов да създаде нова „машинка“. Самият президент на Онър – Джордж Цзяо обяви, че първият телефон с пето поколение технология на фирмата ще бъде предложен през 2019 година. Най-вероятно новият телефон Honor с 5G ще е и първият, който реално ще се продава на пазара. Това си е предизвикателство за останалите производители. Новият модел на Сони за 2019 г. би трябвало да има 5G. Компанията вече показа новия Xperia 1 на Световния мобилен конгрес 2019, но той не е снабден с технологията от пето поколение. Не само светкавична скорост, но и още „подсладители“ ще предложи новото попълнение на Сони, като например батерия която няма да се изхабява цяла седмица. Разбира се винаги може да се очаква първокласен, макар и доста скъп, нов смартфон от Айфон. Този път, разбира се, снабден с 5G възможности. Засега към пазара са се запътили моделите iPhone XS, iPhone XS Max и iPhone XR, но е време да обърнем очи към бъдещето. Ясно е, че Епъл не винаги пристъпват първи към нова технология, но също така е ясно, че те не могат да позволят на конкуренцията да върви напред.", "date": "2019.03.20", "title": "За какво ни е 5G технологията?"}
{"url": "https://standartnews.com/biznes/investirat-5-mlrd-evro-v-razvitie-na-bg-regionite-387653.html", "text": "Повече от 5 млрд. евро се инвестират през периода 2014-2020 г. в България от Оперативна програма „Региони в растеж“, Програмата за развитие на селските райони и няколко програми за европейско териториално сътрудничество за развитие на българските региони. Средствата са за строеж и рехабилитация на пътища, гранични контролно-пропускателни пунктове, ремонт на училища и здравни заведения, саниране на жилищни сгради, мерки за защита от наводнения, развитие на стопанства и предприятия, обновяване на градската среда и селата, насърчаване на туризма и др. Това съобщи министърът на регионалното развитие и благоустройството Петя Аврамова при участието си в Четвъртата министерска среща в рамките на Комитета по политиката за регионално развитие на Организацията за икономическо сътрудничество и развитие в Атина, Гърция. Пред участниците във форума на тема „Мегатенденциите: да изградим по-добро бъдеще за регионите, градовете и селските райони“ министърът обърна внимание, че през последното десетилетие България получи ценен опит при управлението на политики, което помогна националната регионална политика да придобие ново измерение. Тя коментира, че Министерството на регионалното развитие и благоустройството работи активно за развитието на регионалната политика и за справянето с предизвикателствата, пред които българските градове и региони са изправени. Глобалните мегатенденции като дигитализацията, демографските промени, изменението на климата, недостигът на ресурси, урбанизацията, миграцията, сигурността влияят непрекъснато върху нашите общества и икономики, като трансформират начина, по който хората живеят и работят. Тези водещи тенденции не следва да се възприемат като заплаха, точно обратното, те разкриват нови възможности за развитие пред нашите икономики, посочи Петя Аврамова. Министърът отбеляза, че технологиите, иновациите и дигитализацията могат да бъдат допълнителен стимул за създаване на икономически растеж и приобщаване, като трябва да се създават повече практически модели и адекватни механизми, които бързо да адаптират системите на управление на централно и местно ниво към новите тенденции. Петя Аврамова подчерта, че осигуряването на технологичен трансфер и дигитализация и намаляването на различията са сред основните приоритети на България, но създаването на цифрови умения и изграждането на необходимата инфраструктура остават едни от най-големите предизвикателства. Същевременно цифровата трансформация разполага с голям потенциал за създаване на нови работни места, повишаване на производителността и конкурентоспособността на предприятията. Създаването на съвременни политики за решаване на социалните, технологичните и екологични проблеми са основното предизвикателство пред изграждането и управлението на интелигентните градове и селските райони. Регионалният министър коментира, че са необходими конкретни и прагматични действия, които да доведат до промяна в нагласите, подхода и стъпките към изпълнение на политиките за приобщаване на регионите и кохезията, за да се постигне устойчиво регионално развитие. Икономическият растеж, технологичният подем и иновациите следва да са неразделна част от изпълнението на отделните политики и да предопределят тяхната посока. Съвременните модели и инструменти за управление на политиките следва да бъдат съобразени с бързо разрастващите се технологии и иновации, за да могат да им отговорят адекватно и навременно, отбеляза Петя Аврамова. Министърът отбеляза, че България работи усилено за присъединяването си към ОИСР. Тя изказа благодарност към представителите на организацията за сътрудничеството в процеса на повишаване на капацитета на Управляващия орган на регионалната програма във връзка с ефективното структуриране и управление на Европейските структурни и инвестиционни фондове в програмния период след 2020 г. Петя Аврамова съобщи, че на 1 март Народното събрание ратифицира споразумението за сътрудничество между МРРБ и ОИСР за преглед на многостепенното управление, което ще спомогне за укрепване на капацитета на под-националните структури на регионално ниво. България е в преговорен процес за членство в Организацията заедно с Бразилия. Страната ни е с много добри перспективи за членство в краткосрочен план, стана ясно на заседанието, с оглед изпълняваните проекти и ангажимент от правителството. Като резултат от министерската среща беше приета декларация, включваща мерки за осигуряване на по-добро бъдеще за регионите, градовете и селските райони.", "date": "2019.03.20", "title": "Инвестират 5 млрд. евро в развитие на БГ регионите"}
{"url": "https://standartnews.com/kultura/gledame-bil-i-ted-3-dogodina-387691.html", "text": "Киану Рийвс и Алекс Уинтър официално потвърдиха „Бил и Тед 3“. Продължението на култовата комедийна поредица ще излезе на големия екран на 21 август догодина. Актьорите съобщиха новината чрез видео, в което благодарят на феновете си за тяхната отдаденост. Те също така разкриха и официалното заглавие на лентата – „Bill & Ted Face the Music“. Режисьор ще бъде Дийн Парисот, а сценаристи отново са Крис Матесън и Ед Соломон. Рийвс и Уинтър се надяват да започнат да снимат през лятото. Продуцентите на филма от „Orion Pictures“ предоставиха онлайн резюме на сценария. То гласи, че Бил и Тед все още не са изпълнили музикалната си съдба. Най-добрите приятели, вече на средна възраст, ще трябва да тръгнат на ново приключение, когато посрещнат посетител от бъдещето. Той ги предупреждава, че само тяхната музика може да спаси света и да донесе хармония във вселената. По време на чудатия си поход те ще бъдат подкрепени от семействата си, стари приятели, както и от няколко музикални легенди.  ", "date": "2019.03.20", "title": "Гледаме „Бил и Тед 3“ догодина"}
{"url": "https://standartnews.com/regionalni/orfeevo-izvorche-sbira-v-stara-zagora-2000-malki-talanti-387642.html", "text": "\r\n  Рекорден брой малки таланти ще събере в Стара Загора Националният детски музикално-фолклорен конкурс \"Орфеево изворче\". Индивидуалните участници по народно пеене и народни инструменти  са над 500, а заедно с фолклорнитие групи и състави общият брой ще достигне 2000 човека, съобщиха днес организаторите  от Националния музикално- фолклорен съюз „Орфеево изворче“. Детският фолклорен празник е посветен по традиция на Деня на Тракия - 26 март, а 19-то му издание ще се проведе от 22 до 24 март. Малките таланти ще се надиграват, надсвирват и надпяват на четири сцени в Града на липите - народното читалище „Св. Климент Охридски 1858“, младежкия дом, регионалния исторически музей и залата на общинския фолклорен ансамбъл „Загоре“. Официалното откриване е на 23 март сутринта в салона на читалище „Климент Охридски 1858“, а на 24 март е гала-концертът на лауреатите.  \r\n Много са и наградите, които са предвидили за най-добрите организаторите и спонсорите на конкурса. Просветното министерство ще раздаде 18 едногодишни стипендии  и 18 еднократни парични помощи на даровити деца. Голямата награда на кмета на Стара Загора Живко Тодоров по традиция е за най-добрия участник или група, определена от специално жури. Награди на отличили се певци, музиканти и танцьори ще връчат и фондация „Български фолклор“, тракийското дружество „Одринска епопея, старозагорският Ротари клуб Стара Загора и др. Безплатно заснемане на аудио-видео клип и популяризиране на изявени участници е наградата на един от партньорите на конкурса - Фолк - ТВ. \r\n ", "date": "2019.03.20", "title": "\"Орфеево изворче\" събира в Стара Загора 2000 малки таланти"}
{"url": "https://standartnews.com/regionalni/tsvetna-podkrepa-na-khorata-ss-sindrom-na-daun-387649.html", "text": "\r\n  За 4-та поредна година, точно на първа пролет -21 март, варненската Фондация „Живот със Синдром на Даун” ще отбележи Международния ден на хората с това заболяване. \"Да обуем шарени чорапи, да започнем деня си цветно и с това да покажем, че приемаме хората със  Синдром на Даун\", призовават организаторите. Фондация „Живот със Синдром на Даун” е основана преди 2 години от варненското семейство Силвена Христова и Красимир Ламбов. Те имат две деца, едното от които - Микаела се е родила със Синдрома на Даун. \r\n„Много важно да покажем своята подкрепа, като заявим, че всички хора сме различни, шарени, уникални и в това няма нищо лошо. Най-важното е да се подкрепяме. Всеки, който иска да ни подкрепи да обуе шарени чорапи на 21 март, да си направи снимка или видео с послание „Аз приемам”, да го качи в социалните мрежи и да сложи #животсъссиндромнадаун”, призова Силвена в ефира на Радио Варна Силвена. \r\n Досега 21-а известни личности са подкрепили идеята и са обявили, че ще сложат утре шарени чорапи. Сред тях са популярните шоу-звезди Мария Илиева, Любо Киров и Миро Костадинов, актрисата Яна Маринова, влогърите Християна и Ивайло от Айде БГ, Стан и Стефи и ТоТо от Скандау. \r\n ", "date": "2019.03.20", "title": "Цветна подкрепа на хората със Синдром на Даун"}
{"url": "https://standartnews.com/regionalni/zapochva-izgrazhdaneto-na-krgovo-krstovishche-na-ptya-plovdiv-karlovo-387658.html", "text": "Следващата седмица се очаква първата копка на дългоочакваното кръгово кръстовище на един от най-опасните участъци на главен път Пловдив-Карлово, този между селата Строево и Труд. На това кръстовище често стават катастрофи. Изпълнението на проекта е възложено на обединението „Кръгово кръстовище Труд 2018\" ДЗЗД, спечелило обществената поръчка на АПИ. Дружеството е създадено специално за процедурата и в него са включени фирмите „ПСТ Груп“ ЕАД и „Сет Къмпани“ АД. Сумата е малко над един милион лева без ДДС. Очаква се след изграждането на новото кръгово кръстовище да се подобри безопасността при преминаването на кръстовището и да намалеят до минимум предпоставките за ПТП.", "date": "2019.03.20", "title": "Започва изграждането на кръгово кръстовище на пътя Пловдив-Карлово"}
{"url": "https://standartnews.com/regionalni/dvama-dushi-zaginakha-pri-katastrofa-mezhdu-omurtag-i-trgovishche-387652.html", "text": "Двама души загинаха при  тежка катастрофа на пътя Варна - София между Омуртаг и Търговище тази сутрин.  Трагичният инцидент е станал около 10 ч. на 2 км от разклона за село Божурка, съобщиха от полицията. При инцидента са се сблъскали три автомобила. Двата са пътували в посока Варна - София, а третият – в обратна посока. Служители на полицията и пожарната все още са на мястото на катастрофата и извършват оглед.  \r\n  Движението на превозни средства в този участъкв е временно преустановено. Пътните полицаи пренасочват автомобилите по обходни маршрути. Движението в посока Варна се отклонява през селата Презвитер Козма – Божурка – Пайдушко – Лиляк – околовръстен път за Търговище. Пътуващите в посока София се отклоняват от околовръстния път на Търговище през селата Лиляк – Цветница – Божурка – Презвитер Козма. \r\n ", "date": "2019.03.20", "title": "Двама души загинаха при  катастрофа  между Омуртаг и Търговище"}
{"url": "https://standartnews.com/regionalni/kambitov-simvolichno-otkri-22-obnoveni-zhilishchni-sgradi-387654.html", "text": "Кметът на Благоевград д-р Атанас Камбитов символично откри 22 обновени жилищни сгради по проект по ОП „Региони в растеж“ 2014 – 2020. На церемонията присъстваха областният управител Бисер Михайлов, председателят на общинския съвет Радослав Тасков, общественият посредник доц. д-р Валентин Василиев, заместник-кметовете в община Благоевград, представители на фирмите изпълнители и граждани. „Завършваме поредния проект по Оперативна програма „Региони в растеж“ 2014-2020. Още 250 семейства имат обновени жилища. Броят на всички обхванати блокове, заедно с тези по Националната програма за енергийна ефективност, е около 200. Добрата новина е, че имаме още около 2,5 млн. лева и продължаваме със санирането“, каза кметът. Той благодари на изпълнителите и всички, работили за реализиране на проекта. \r\nНа площад „Христо Ботев“ присъстваха и живеещи в обновените блокове. „Благодарим Ви, г-н Камбитов, че придадохте европейски облик на града. Освен че е уютно и красиво, вече плащаме и по-малко сметки за ток. Свидетели сме, как беше подменена цялата подземна инфраструктура и на площада. Беше наистина необходимо “, каза след церемонията по откриването Емилия Канайкова. Стойността на проект „Обновяване на многофамилни жилищни сгради в Община Благоевград“ е 4 712 109,78 лв., след сключен анекс. Целите, които бяха постигнати са осигуряване на по-добри условия на живот за обитателите на многофамилните жилищни сгради, топлинен комфорт и по-високо качество на жизнената среда, намаляване на емисиите от парникови газове в атмосферата.", "date": "2019.03.20", "title": "Камбитов символично откри 22 обновени жилищни сгради"}
{"url": "https://standartnews.com/regionalni/elektricheski-velosipedi-po-ulitsite-v-belene-387669.html", "text": "Община Белене е закупила три електрически велосипеда и зарядни станции за тях по проект \"Местна икономика и опазване на природата в Дунавския регион\", съобщават от екипа на проекта. Целта на проекта по трансгранична програма \"Дунав 2014-2020\" е развитие на велотуризма и опазване на природата в региона от замърсяване с вредни газове. Само срещу лична карта електрическите велосипеди ще могат да се ползват до 3 часа без такса за ползването.  ", "date": "2019.03.20", "title": "Електрически велосипеди по улиците в Белене"}
{"url": "https://standartnews.com/regionalni/otkrivat-izlozhba-s-detski-risunki-v-kyustendil-387675.html", "text": "Днес във Възрожденското училище в Кюстендил  откриват изложба с детски рисунки от националния конкурс \"Пролет върху листа\". Над 600 рисунки на деца от цялата страна участваха този година в конкурса. Жури подбра най-добрите 70 от тях, които ще бъдат изложени във Възрожденското училище. Ще бъдат обявени и резултатите с наградените творби от конкурса. \r\nНационалния конкурс \"Пролет върху листа\" се радва на голяма популярност. Създаден е през 2008 година.", "date": "2019.03.20", "title": "Откриват изложба с детски рисунки в Кюстендил"}
{"url": "https://standartnews.com/biznes/blgarskiyat-iznos-se-udvoil-za-poslednite-10-godini-387644.html", "text": "Българският износ се е удвоил за период от десет години и днес вече надхвърля 56 млрд. лв. годишно. Това съобщи заместник-министърът на икономиката Александър Манолев по време на откриването на форума „Глобални макротенденции и отражението им върху конкурентоспособността на ЦЮИЕ“, организиран от Института за икономическа политика с подкрепата на Фондация „Ханс Зайдел“. „За същия период наблюдаваме сериозен ръст на българската икономика. Трудно е това да бъде измерено точно, но ако вземем данните за ръста на БВП ще видим, че за 10 години той е нараснал с около 30 млрд. лв.“, посочи зам.-министър Манолев. По думите му в топ 10 на страните, за които реализираме износ, има само една държава, която е извън Европейския съюз – съседна Турция. „Въпреки добрите връзки с всеки от съседите ни, все още имаме неизползван потенциал в икономическата сфера“, подчерта Александър Манолев и даде пример със Северна Македония, където тази година бе възстановено Търговското ни представителство. Икономическият заместник-министър се спря и на темата за следващата индустриална революция, в която навлиза човечеството – т.нар. „Индустрия 4.0”. „В икономическата сфера единственият начин да бъдем от страните, които ще спечелят от нея, а не от тези, които ще загубят, е да създаваме много, още по-силни връзки със съседните ни държави“, каза още той и поздрави организаторите, че поставят фокус върху регионалното партньорство и глобалните тенденции.  Днешната конференция е 15-то издание от серията тематични конференции „Конкурентоспособност на българската икономика“, които Институтът за икономическа политика организират заедно с Фондация „Ханс Зайдел“. Форумът се фокусира върху две макротенденции - начинът, по който автоматизацията и дигитализацията поставят на изпитание парадигмата за евтината работна ръка; и какви са потенциалните последствия от сътресенията в глобалната търговия върху малки отворени експортноориентирани икономики като България. Сред лекторите са експерти от България и чужбина.", "date": "2019.03.20", "title": "Българският износ се удвоил за последните 10 г."}
{"url": "https://www.standartnews.com/sport/mariya-kirkova-s-unikalen-benefis-na-vitosha-387625.html", "text": "Най-успешната българска алпийка Мария Киркова приключи професионалната си кариера с голям бенефис на писта \"Витошко лале\". На организираното от БФСки и \"Витоша ски\" изпращане дойдоха над 300 приятели на Мария, сред които много бивши и настоящи състезатели. Сред гостите бяха и сноубордист №1 Радослав Янков и водещия ни ски бегач Веселин Цинзов. Начело на алпийците пък бе Алберт Попов. Да се включат в паралелния слалом дойдоха и останалите ни водещи състезатели Камен Златков и Йоан Тодоров. На финала на писта \"Витошко лале\" бе подреден атрактивен паралелен гигантски слалом. Един срещу друг застанаха отборите на \"Мария и приятели\", начело с Киркова и \"Нова генерация\", начело с Алберт Попов. След много емоции и отлични изпълнения именно Киркова и Попов стигнаха до финала, който именитата алпийка спечели. Под бурните овации на феновете си, сред които и много млади таланти Киркова бе затрувана от награди. Преди това в нейна чест имаше и атрактивна заря. Призовете за паралелния слалом връчиха Цеко Минев, президент на БФСки, Георги Бобев, вицепрезидент на БФСки и Радослав Пеев от \"Витоша ски\". Минев поради и огромен букет на алпийката, както и юбилеен медал по повод 10 години световна купа в Банско. Киркова е единствената българска алпийка участвала и в трите световни купи в Банско. Мария получи и много подаръци от СК \"Юлен\", където продължава кариерата и но вече като треньор по ски. Киркова благодари на всички за вниманието, а също така на родителите си за това, че са я насочили към ските и на БФСки за подкрепата през годините. Пред журналистите тя призова правителството да помогне за реновирането на инфраструктурата на Витоша, за да може планината да стане отново достъпна за децата и хилядите фенове на белите спортове и туризма.", "date": "2019.03.20", "title": "Мария Киркова с уникален бенефис на Витоша"}
{"url": "https://www.standartnews.com/sport/kas-spasi-pszh-ot-novata-akata-na-uefa-387633.html", "text": "Спортният арбитражен съд (КАС) в Лозана удовлетвори жалбата на френският футболен гранд Пари Сен Жермен относно възобновената проверка на УЕФА срещу клуба за финансов феърплей. Евроцентралата обяви, че поставя под мониторинг финансовите дела на ПСЖ през юли 2018-а, независимо че от ПСЖ бяха продали футболисти за 50 милиона евро, с което изпълниха финансовите изисквания за периода 2015-2017 г.  Заради настояването на УЕФА да възобнови случая от ПСЖ подадоха жалба до КАС, която бе удовлетворена. Така остава в сила първоначалното решение на УЕФА, че няма нарушаване на финансовия феърплей от страна на френския клуб. ПСЖ и лидер във френското първенство и спечелването на титлата е въпрос на дни.", "date": "2019.03.20", "title": "КАС спаси ПСЖ от новата аката на УЕФА"}
{"url": "https://www.standartnews.com/sport/sportt-po-tv-za-20-mart-387637.html", "text": "21,35 Футбол, контрола: Германия - Сърбия (пряко) 18,30 Волейбол: Първи четвъртфинален мач от плейофите на Суперлигата (пряко) 17,00; 19,00; 21,00; 23,00; 01,00 Тенис: ATP 1000 Маями (пряко) 19,15 Баскетбол, Евролига: Дарушафака - Химки; 22,00 Реал Мадрид - Милано (пряко) 21,00 Баскетбол, Евролига: Панатинайкос - Баскония (пряко) 21,00 Баскетбол, Евролига: Макаби Тел Авив - Жалгирис (пряко) 00,15 Футбол, Копа Судамерикана: Депортиво Антофагаста - Флуминенсе; 02,30 КА Унион - Индепендиенте Вале (пряко) 21,15 \"Спорт в обектива\" 21,00 УЕФА Шампионска лига - магазинно предаване 10,00 Кърлинг: Световно първенство в Дания, Швеция - Русия, жени (пряко) 16,00 Колоездене: Ньокере Коерсе (пряко) 09.30 Фигурно пързаляне: Световно първенство в Сайтама, жени, кратка програма (пряко) 19,00 Кърлинг: Световно първенство в Дания, САЩ - Швеция, жени (пряко)", "date": "2019.03.20", "title": "Спортът по тв за 20 март"}
{"url": "https://www.standartnews.com/sport/grisho-pomogna-na-bezdomni-387641.html", "text": "Григор Димитров демонстрира голямото си сърце като заедно с няколко свои колеги се включи в акция в помощ на бездомни жени и деца в Маями. Българинът е в града заради започващия втори Мастърс за годината. Заедно с Гарбине Мугуруса, Давид Ферер, Борна Чорич и Анет Контавейт българинът посети един от центровете за бездомни в Маями, където тенисистите помогнаха в приготвянето и сервирането на храна за нуждаещите се. Въпросният център е с 40 легла за бездомни жени и деца, предоставя спешен подслон и осъществява дългосрочни възстановителни програми. За Григор турнирът в Маями ще бъде първи от Аустрелиън Оупън насам. Като поставен той започва от втория кръг, където негов съперник ще бъде победителят от мача между Беноа Пер и Фелисиано Лопес.", "date": "2019.03.20", "title": "Гришо помогна на бездомни"}
{"url": "https://www.standartnews.com/sport/natsionalite-bez-kiril-despodov-387639.html", "text": "Кирил Десподов бе освободен от лагера на мъжкия национален отбор за европейските квалификации с Черна гора и Косово. Нападателят не е възстановен от травма, получена в клубния му тим, съобщава официалният сайт на БФС. На мястото на Десподов няма да бъде викан заместник, а националите ни ще посрещнат първия си съперник с група от 23-ма футболисти. Николай Михайлов, Пламен Илиев, Димитър Евтимов, Николай Бодуров, Валентин Антов, Васил Божиков, Камен Хаджиев, Страхил Попов, Антон Недялков, Петър Занев, Радослав Кирилов, Георги Костадинов, Кристиян Малинов, Симеон Славчев, Ивайло Чочев, Тодор Неделев, Антонио Вутов, Николай Димитров, Галин Иванов, Мартин Минчев, Радослав Василев, Ивелин Попов, Спас Делев.", "date": "2019.03.20", "title": "Националите без Кирил Десподов"}
{"url": "https://www.standartnews.com/sport/feygin-s-novo-istorichesko-klasirane-za-blgariya-387657.html", "text": "Александра Фейгин се класира за финала на световното първенство по фигурно пързаляне при жените, предаде БНР. Българката ще представи новата си волната си програма на леда в Сайтама (Япония), след като влезе след 24-те най-добри фигуристки. Възпитаничката на Ина и Андрей Лутай изпълни по блестящ начин кратката си програма по музика от филма „Списъкът на Шиндлер“, като  получи ниво 4 за трите пируета и стъпките, а трите й скока – комбинация троен-троен тулуп, троен флип и двоен аксел бяха с положително оценяване. Така с резултат от 56.69 точки  16-годишната ни националка  си гарантира участие във финала. \r\nВ петък сутринта Александра ще покаже на съдиите и публиката новото си съчетание, вдъхновено от театралната постановка „Пасажери“. България не е имала финалистка на световно първенство в този спорт от 25 години. През 1994 година  Виктория Димитрова завърши на 20-ото място, а след нея най-добрият ни резултат е 28-ата позиция на София Пенкова през 1996 година. фото ЕПА/БГНЕС", "date": "2019.03.20", "title": "Фейгин с ново историческо класиране за България"}
{"url": "https://standartnews.com/svyat/oshche-edin-zapodozryan-za-strelbata-v-utrekht-387647.html", "text": "Намерено писмо сочи, че произшествието е терористичен акт   Полицията на Нидерландия е задържала още един заподозрян за стрелбата в Утрехт, съобщава вестник Algemeen Dagblad. По данни на изданието сега се разследва евентуалното участие и на 40-годишен мъж в произшествието. В понеделник неизвестен откри стрелба в трамвай в Утрехт. Загинаха трима, още петима са пострадали. По-късно полицията задържа 37-годишния турчин Гьокмен Таниш. В автомобила, с който той избяга от местопрестъплението, е намерена записка. Агенция Dutch News, позовавайки се на прокуратурата, съобщава, че записката предполага терористичен характер на инцидента. На свой ред агенция Anadolu съобщава, че Таниш може да е стрелял и заради семейни проблеми.", "date": "2019.03.20", "title": "Още един заподозрян за стрелбата в Утрехт"}
{"url": "https://standartnews.com/svyat/dozhivoten-zatvor-za-radovan-karadzhich-387674.html", "text": "Апелативната камара на Международния остатъчен механизъм в Хага увеличи днес присъдата на първия президент на босненската Република Сръбска Радован Караджич от 40 години на доживотен затвор, съобщи сръбската телевизия РТС, цитирана от БТА. Апелативната камара се съгласи с прокуратурата, че присъдата от 40 години затвор е неадекватна с оглед на тежестта на престъпленията, в които е обвинен Караджич. Международният остатъчен механизъм се произнесе днес по обжалването на присъдата на Караджич, осъден на първа инстанция на 40 години затвор за геноцид, престъпления срещу човечеството и военни престъпления по време на босненската война (1992-1995 г.). Часове преди произнасянето на окончателната присъдата на оградата пред съда бе разпънат голям плакат, в който Караджич е сравнен с Адолф Хитлер, съобщава телевизията на Република Сръбска. На плаката, поставен от представители на сдружения на босненски мюсюлмани, пише \"Радован Караджич - геноцид, Адолф Хитлер - Холокост\". Макар че полицията е настояла плакатът да бъде свален, представителки на сдружение Майки от Сребреница са отказали да го направят. Междувременно полицията се е отказала от искането. Никой от членовете на семейството на Радован Караджич няма да присъства днес на произнасянето на окончателната му присъда, съобщава електронното издание Сърбия данас. Дъщеря му Соня Караджич-Йовичевич, която е заместник-председателка на парламента на Република Сръбска, няма да се появи в съдебната зала. Пред съда в Хага; снимки на загинали и изчезнали хора в Босна Снимка: AP/БТА По-рано босненският сайт Кликс съобщи, че брат му Лука Караджич, който присъства на произнасянето на присъдата му преди две години, смята отново да отиде в Хага. Този път обаче той не успя да замине по здравословни причини и каза, че ще гледа процеса по телевизията в дома си в Белград. \"Чух се с Радован преди два-три дни. Той се чувства добре, държи се и вярва, че справедливостта е постижима. Той познава най-добре делото си, знае, че е имало много лъжесвидетелства, и затова е оптимист\", каза Лука Караджич, като добави, че брат му е убедил всички близки, че този процес ще завърши добре. Радован Караджич в съдебната зала в Хага Снимка: AP/БТА На произнасянето на присъдата ще присъства посланикът на Босна и Херцеговина в Холандия Мирсада Чолакович. В съдебната зала има място за 99 души, от които 70 са ангажирани за представители на различни посолства.    ", "date": "2019.03.20", "title": "Доживотен затвор за Радован Караджич"}
{"url": "https://standartnews.com/svyat/shofor-otvleche-avtobus-s-detsa-387682.html", "text": "Чернокожият мъж крещял \"Стига вече смърт в Средиземно море!“ и заплашвал, че ще забие превозното средство в миланското летище \"Линате“, за да предизвика невиждана касапница. Екшънът се завихря в намиращият се на петдесетина километра югоизточно от Милано град Крема, където четиридесет и седем годишният сенегалец Осейну Сий работел като шофьор във фирмата за автотранспорт. В сряда сутринта той получил наряд да превози ученици от средното училище \"Вайлати“ до игрище извън града, за да спортуват, като след това трябвало да ги откара обратно в школото. Но на връщане вместо да подкара към гимназията, сенегалецът хванал шосето за Милано, като само спрял за няколко минути и въоръжен с нож завързал пасажерите си с електрически кабели за седалките. После дал газ и на няколко пъти се провиквал, че повече в Средиземно море не трябва да гинат мигранти. А посочвайки двете туби с бензин до седалката му обявил, че на летище „Линате“, към което бил насочил автобуса, след малко щяла да бъде сътворена невиждана касапница. Едно от превозваните момчета обаче успяло да набере по телефона родителите си, казало им само, че автобусът е отвлечен от терорист и те веднага позвънили в полицията. На минутата били вдигнати под тревога всички патрулки в района и започнало бясно преследване на движещият се с висока скорост рейс. Гонката продължила до Милано и след като сенегалецът не се подчинил на сигналите на полицаите да спре превозното средство, те го го изблъскали с джип в мантинелата. Веднага след като си дава сметка, че \"мисията“ му се проваля, Осейну Сий разсипва една от тубите с бензин по пода на автобуса и щраква запалката си. Огънят лумнал, но надошлите полицаи счупили прозорците и успели да изкарат навън почти невредими малолетните пътници и двамата им учители. В рамките на половин час в района пристигат 14 линейки, три вертолета и над 20 полицейски коли. Междувременно стана известно, че сенегалецът с италианско гражданство вече е бил клиент на правосъдието за пиянство и за изнасилване на малолетна. ", "date": "2019.03.20", "title": "Шофьор отвлече автобус с деца"}
{"url": "https://standartnews.com/svyat/kruizen-korab-se-sblska-s-tovaren-sd-387686.html", "text": "Пътниците на борда на швейцарския круизен кораб \"Еделвайс\" бяха \"разтърсени, но невредими\", съобщават в Twitter властите. Местни медии съобщиха, че на кораба е имало 160 пътници и 80 души екипаж. Товарният съд имал двама души на борда си и плавал към Ротердам. Сблъсъкът запратил круизния кораб в колоната на минаващ над реката железопътен мост, в резултат на което круизният кораб понесъл значителни материални щети и избухнал пожар. Огънят бързо бил загасен.Засега причината за сблъсъка е неизвестна.", "date": "2019.03.20", "title": "Круизен кораб се сблъска с товарен съд"}
{"url": "https://standartnews.com/svyat/ofitsialno-tereza-mey-poiska-otlagane-na-brezit-387663.html", "text": "Министър-председателят на Обединеното кралство в Камарата на общините (долната камара на парламента в Лондон) заяви за изпращане на официално писмо до Брюксел с искане излизането на нейната стана от Европейския съюз да бъде отложено до 30 юни 2019 г. Председателят на Съвета на ЕС Доналд Туск получи документа, допълни медията.", "date": "2019.03.20", "title": "Официално: Тереза Мей поиска отлагане на Брезит"}
{"url": "https://standartnews.com/svyat/enp-zamrazi-fides-na-orban-387688.html", "text": "Европейската народна партия (ЕНП) реши днес да замрази за неопределен срок членството на унгарската партия ФИДЕС, съобщи председателят на ЕНП Жозеф Дол, цитиран от БТА. Решението е било прието със 190 гласа \"за\" срещу три \"против\". По силата на това решение ФИДЕС няма да участва в партийните заседания, няма да има право на глас и няма да може да излъчва кандидати за партийни постове. Председателят на парламентарната група на ЕНП в Европейския парламент Манфред Вебер уточни, че на утрешното заседание на държавните и правителствените ръководители от ЕНП унгарският премиер Виктор Орбан няма да има право да присъства. ЕНП ще създаде комисия, която да наблюдава дейността на ФИДЕС и да препоръча по-нататъшни стъпки.  По думите на Вебер преговорите с партията на унгарския премиер са били честни и открити, но продължаването им е било невъзможно. Той уточни, че \"има надежда за бъдещето\", особено по въпроса със съдбата на Централноевропейския университет в Будапеща. Вебер отбеляза, че членството в ЕНП е свързано със споделянето на общи ценности. По неговите думи поведението на ФИДЕС напоследък няма нищо общо с програмата на ЕНП. Вебер заяви, че чл.7 от договора за ЕС - лишаване от право на глас в общностните институции при липса на законност - не е достатъчен. Той настоя занапред ЕС да обвързва спазването на върховенството на закона с отпускането на средства от общностния бюджет заради \"днешната европейска действителност\". Вебер е кандидатът на ЕНП за председател на Европейската комисия. Напрежението между Орбан и ЕНП се засили, след като в Унгария започна кампания срещу председателя на Европейската комисия Жан-Клод Юнкер, който е член на ЕНП. Юнкер, заедно с Джордж Сорос, бе представян като привърженик на нелегалната миграция. На 20 март по инициатива на 13 от 56-те национални партии членки на ЕНП ще се състои гласуване за изключването на ФИДЕС или за замразяването на нейното членство в групата. По улиците в унгарски градове се появиха билбордове, а в проправителствени медии - реклами, с лицата на Джордж Сорос и Жан-Клод Юнкер и надпис: \"Имате право да знаете какво планира Брюксел\". Двамата бяха набедени, че заговорничат за унищожаване на европейската цивилизация чрез довеждане на мюсюлмани на континента. В рекламите се говори за предполагаеми действия, които ЕС щял да предприеме, за да облекчи имиграцията - по-лесен достъп до визи или плащания в брой за имигрантите. ЕК определи тези послания като \"теории на конспирацията\". Преди седмица Орбан написа писма до лидерите на европейските консервативни партии, които поискаха изключването на неговата партия ФИДЕС от ЕНП.  В писмата унгарският премиер поднес извиненията си за използвания от него обиден език, но отбелязва, че в политическите му възгледи няма промяна. Орбан се извини за това, че е наричал критиците си \"полезни идиоти\", една фраза, която той заимствал от Ленин и използвал по адрес на политиките, а не за отделните политици. По-рано Гергей Гуяш, шеф на кабинета на Орбан, обяви, че ако членствот на партията бъде замразено, тя ще напусне европейската десница, защото става въпрос както за достойнството на ФИДЕС, така и на Унгария, предаде БНР. Самият Орбан обяви (още щом разбра какво му се готви), че ако Фидес бъде изключена от ЕНП, първо ще се обърне за възможен нов съюз към Полша, където начело на управляващата партия \"Право и справедливост\" е неговият единомишленик Ярослав Качински.", "date": "2019.03.20", "title": "ЕНП замрази Фидес на Орбан"}
{"url": "https://standartnews.com/svyat/zemetresenie-ot-5-po-rikhter-stresna-frantsiya-387666.html", "text": "Два комина са паднали в центъра на град Барбезьо, вероятно заради земетресението, съобщи в. \"Сюд Уест\". Жандармерията потвърди, че става дума за два празни апартамента, като съседите са били евакуирани от съображения за сигурност.", "date": "2019.03.20", "title": "Земетресение от 5 по Рихтер стресна Франция"}
{"url": "https://standartnews.com/svyat/sashch-shche-ostavyat-400-voenni-v-siriya-387692.html", "text": "Съединените щати планират да съкратят военното си присъствие в Сирия до 400 души, заяви днес американският президент Доналд Тръмп, цитиран от ДПА и ТАСС. Двеста военни ще останат в Северна Сирия, където САЩ оказват подкрепа на ръководен от кюрдите съюз срещу \"Ислямска държава\", а други 200 - в южната част на страната близо до Израел, заяви Тръмп пред журналисти в Белия дом преди да замине за щата Охайо. Той добави, че военните ще останат в Сирия \"известно време\". Говорейки за последния анклав на джихадистите в Североизточна Сирия, Тръмп заяви, че \"до края на деня това малко парче земя ще бъде превзето\" от подкрепяните от САЩ сили. До неотдавна в Сирия бяха разположени между 2200 и 2500 американски военнослужещи, припомня ТАСС.", "date": "2019.03.20", "title": "САЩ ще оставят 400 военни в Сирия"}
{"url": "https://standartnews.com/sport/kas-spasi-pszh-ot-novata-akata-na-uefa-387633.html", "text": "Спортният арбитражен съд (КАС) в Лозана удовлетвори жалбата на френският футболен гранд Пари Сен Жермен относно възобновената проверка на УЕФА срещу клуба за финансов феърплей. Евроцентралата обяви, че поставя под мониторинг финансовите дела на ПСЖ през юли 2018-а, независимо че от ПСЖ бяха продали футболисти за 50 милиона евро, с което изпълниха финансовите изисквания за периода 2015-2017 г.  Заради настояването на УЕФА да възобнови случая от ПСЖ подадоха жалба до КАС, която бе удовлетворена. Така остава в сила първоначалното решение на УЕФА, че няма нарушаване на финансовия феърплей от страна на френския клуб. ПСЖ и лидер във френското първенство и спечелването на титлата е въпрос на дни.", "date": "2019.03.20", "title": "КАС спаси ПСЖ от новата аката на УЕФА"}
{"url": "https://standartnews.com/sport/natsionalite-bez-kiril-despodov-387639.html", "text": "Кирил Десподов бе освободен от лагера на мъжкия национален отбор за европейските квалификации с Черна гора и Косово. Нападателят не е възстановен от травма, получена в клубния му тим, съобщава официалният сайт на БФС. На мястото на Десподов няма да бъде викан заместник, а националите ни ще посрещнат първия си съперник с група от 23-ма футболисти. Николай Михайлов, Пламен Илиев, Димитър Евтимов, Николай Бодуров, Валентин Антов, Васил Божиков, Камен Хаджиев, Страхил Попов, Антон Недялков, Петър Занев, Радослав Кирилов, Георги Костадинов, Кристиян Малинов, Симеон Славчев, Ивайло Чочев, Тодор Неделев, Антонио Вутов, Николай Димитров, Галин Иванов, Мартин Минчев, Радослав Василев, Ивелин Попов, Спас Делев.", "date": "2019.03.20", "title": "Националите без Кирил Десподов"}
{"url": "https://standartnews.com/sport/mariya-kirkova-s-unikalen-benefis-na-vitosha-387625.html", "text": "Най-успешната българска алпийка Мария Киркова приключи професионалната си кариера с голям бенефис на писта \"Витошко лале\". На организираното от БФСки и \"Витоша ски\" изпращане дойдоха над 300 приятели на Мария, сред които много бивши и настоящи състезатели. Сред гостите бяха и сноубордист №1 Радослав Янков и водещия ни ски бегач Веселин Цинзов. Начело на алпийците пък бе Алберт Попов. Да се включат в паралелния слалом дойдоха и останалите ни водещи състезатели Камен Златков и Йоан Тодоров. На финала на писта \"Витошко лале\" бе подреден атрактивен паралелен гигантски слалом. Един срещу друг застанаха отборите на \"Мария и приятели\", начело с Киркова и \"Нова генерация\", начело с Алберт Попов. След много емоции и отлични изпълнения именно Киркова и Попов стигнаха до финала, който именитата алпийка спечели. Под бурните овации на феновете си, сред които и много млади таланти Киркова бе затрувана от награди. Преди това в нейна чест имаше и атрактивна заря. Призовете за паралелния слалом връчиха Цеко Минев, президент на БФСки, Георги Бобев, вицепрезидент на БФСки и Радослав Пеев от \"Витоша ски\". Минев поради и огромен букет на алпийката, както и юбилеен медал по повод 10 години световна купа в Банско. Киркова е единствената българска алпийка участвала и в трите световни купи в Банско. Мария получи и много подаръци от СК \"Юлен\", където продължава кариерата и но вече като треньор по ски. Киркова благодари на всички за вниманието, а също така на родителите си за това, че са я насочили към ските и на БФСки за подкрепата през годините. Пред журналистите тя призова правителството да помогне за реновирането на инфраструктурата на Витоша, за да може планината да стане отново достъпна за децата и хилядите фенове на белите спортове и туризма.", "date": "2019.03.20", "title": "Мария Киркова с уникален бенефис на Витоша"}
{"url": "https://standartnews.com/sport/sportt-po-tv-za-20-mart-387637.html", "text": "21,35 Футбол, контрола: Германия - Сърбия (пряко) 18,30 Волейбол: Първи четвъртфинален мач от плейофите на Суперлигата (пряко) 17,00; 19,00; 21,00; 23,00; 01,00 Тенис: ATP 1000 Маями (пряко) 19,15 Баскетбол, Евролига: Дарушафака - Химки; 22,00 Реал Мадрид - Милано (пряко) 21,00 Баскетбол, Евролига: Панатинайкос - Баскония (пряко) 21,00 Баскетбол, Евролига: Макаби Тел Авив - Жалгирис (пряко) 00,15 Футбол, Копа Судамерикана: Депортиво Антофагаста - Флуминенсе; 02,30 КА Унион - Индепендиенте Вале (пряко) 21,15 \"Спорт в обектива\" 21,00 УЕФА Шампионска лига - магазинно предаване 10,00 Кърлинг: Световно първенство в Дания, Швеция - Русия, жени (пряко) 16,00 Колоездене: Ньокере Коерсе (пряко) 09.30 Фигурно пързаляне: Световно първенство в Сайтама, жени, кратка програма (пряко) 19,00 Кърлинг: Световно първенство в Дания, САЩ - Швеция, жени (пряко)", "date": "2019.03.20", "title": "Спортът по тв за 20 март"}
{"url": "https://standartnews.com/sport/grisho-pomogna-na-bezdomni-387641.html", "text": "Григор Димитров демонстрира голямото си сърце като заедно с няколко свои колеги се включи в акция в помощ на бездомни жени и деца в Маями. Българинът е в града заради започващия втори Мастърс за годината. Заедно с Гарбине Мугуруса, Давид Ферер, Борна Чорич и Анет Контавейт българинът посети един от центровете за бездомни в Маями, където тенисистите помогнаха в приготвянето и сервирането на храна за нуждаещите се. Въпросният център е с 40 легла за бездомни жени и деца, предоставя спешен подслон и осъществява дългосрочни възстановителни програми. За Григор турнирът в Маями ще бъде първи от Аустрелиън Оупън насам. Като поставен той започва от втория кръг, където негов съперник ще бъде победителят от мача между Беноа Пер и Фелисиано Лопес.", "date": "2019.03.20", "title": "Гришо помогна на бездомни"}
{"url": "https://standartnews.com/kultura/kontsertt-na-bullet-for-my-valentine-se-mesti-v-arena-armeets-387690.html", "text": "Концертът на британската метъл група Bullet For My Valentine на 7 април ще проведе на нова локация – Арена Армеец. Промяната се налага поради възникнали технически проблеми, свързани с размразяването на леда в Зимния дворец на спорта във връзка с провеждането на турнира по фигурно пързаляне за Приз Виктория. „Армеец“ ще бъде с ограничен капацитет, отговарящ точно на параметрите на Двореца. Разположението на местата ще е същото – правостоящите ще бъдат разположени на терена, а седящите места вляво и вдясно - в секторите A и C. Всички купени билети ще важат без презаверка. С шест албума зад гърба си Bullet For My Valentine са утвърдени като една от най-успешните британски метъл групи. Бандата е призната не само от феновете и медиите, но и от музикантите, които са ги вдъхновили в самото начало – групи като Iron Maiden и Metallica не ведъж лично са избирали британците да участват в турнетата им и да споделят една сцена с тях. Подгряваща група ще бъде родната 40 Days Later. Джент/Метълкор звученето на групата съчетава тежки и чисти вокали с електронни подложки придаващи характерна индивидуалност. През 2017 бандата издава и своя дебютен албум – Alterations. Билетите за концерта на Bullet For My Valentine в София са на цена от 60 и 70 лева. Цените на билетите в деня на концерта ще бъдат 80 и 90 лева.", "date": "2019.03.20", "title": "Концертът на Bullet For My Valentine се мести в Арена Армеец"}
{"url": "https://standartnews.com/sport/feygin-s-novo-istorichesko-klasirane-za-blgariya-387657.html", "text": "Александра Фейгин се класира за финала на световното първенство по фигурно пързаляне при жените, предаде БНР. Българката ще представи новата си волната си програма на леда в Сайтама (Япония), след като влезе след 24-те най-добри фигуристки. Възпитаничката на Ина и Андрей Лутай изпълни по блестящ начин кратката си програма по музика от филма „Списъкът на Шиндлер“, като  получи ниво 4 за трите пируета и стъпките, а трите й скока – комбинация троен-троен тулуп, троен флип и двоен аксел бяха с положително оценяване. Така с резултат от 56.69 точки  16-годишната ни националка  си гарантира участие във финала. \r\nВ петък сутринта Александра ще покаже на съдиите и публиката новото си съчетание, вдъхновено от театралната постановка „Пасажери“. България не е имала финалистка на световно първенство в този спорт от 25 години. През 1994 година  Виктория Димитрова завърши на 20-ото място, а след нея най-добрият ни резултат е 28-ата позиция на София Пенкова през 1996 година. фото ЕПА/БГНЕС", "date": "2019.03.20", "title": "Фейгин с ново историческо класиране за България"}
{"url": "https://standartnews.com/kultura/prvi-treylr-za-imalo-edno-vreme-v-kholivud-387680.html", "text": "Първият официален трейлър за 9-ия филм на Куентин Тарантино „Имало едно време в Холивуд“ бе пуснат онлайн. Във видеото виждаме тримата главни герои Рик Далтън, Клуф Буут и Шарън Тейт, изиграни от Леонардо ди Каприо, Брад Пит и Марго Роби. Действието се развива през 1969-а година. Историята проследява телевизионния актьор Далтън и неговия дубльор – каскадьора Буут и похода им към Холивуд. В ролите влизат още Брус Дърн, Деймиън Люис, Ал Пачино, Майк Мо, Емили Хирш, Лена Дънхам и Дакота Фанинг. Това е и последният филм с покойния Люк Пери. Тарантино сподели, че е работил по сценария в продължение на 5 години и е вдъхновен до известна степен от личните си преживявания в ерата, когато самият той е навлизал в бизнеса. „Имало едно време в Холивуд“ тръгва по българските кина на 9 август.  ", "date": "2019.03.20", "title": "Първи трейлър за „Имало едно време в Холивуд“"}
{"url": "https://standartnews.com/svyat/kak-se-stava-mladezhki-delegat-na-oon-387694.html", "text": "Организацията на обединените нации става все по-отворена към младите хора. Явор и Дилиян са младежките делегати на България към ООН. Мандатът е година и половина. \r\nОсобен принос имат в помощ на младежите с увреждания. Самият Дилиян има зрително увреждане. Той е осъзнал от опита си, че да защитаваш националните интереси в ООН е много трудно. Повечето им задачи са тук в България. Когато са нужни средства за някаква кампания Явор кандидатства по проекти, организира събития с помощта и на социалните мрежи. \r\nДо 6 април всеки българин до 29-годишна възраст може да кандидатства за позицията младежки делегат към ООН.", "date": "2019.03.20", "title": "Как се става младежки делегат на ООН?"}
