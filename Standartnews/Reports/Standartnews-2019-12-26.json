{"url": "https://standartnews.com/regionalni/moto-koleda-v-pleven-daryava-detsa-ot-tsentrovete-ot-semeen-tip-410066.html", "text": "В Плевен около 500 участници в кампанията \"Мото Коледа\" ще зарадват с подаръци децата в неравностойно социално положение, настанени в центровете от семеен тип. Коледното шествие на мотористите, облечени като Дядо Коледа, ще завърши с празнично българско хоро на площад “Възраждане“. „Мотористи от всички плевенски клубове се събират и потеглят по улиците на града, за да стигнат до всяко дете от центровете, за което са подготвили изненади. Месеци продължи дарителската кампания. Ако не сте успели да се включите в нея, може и днес да го направите“, каза Тихомир Стоянов: \"Повече хора се включват, за да помагат, продължаваме да събираме дарения за Коледа. Обикаляме всички центрове, които са от изнесен тип за деца, като за тях имаме подготвени подаръци - абсолютно за всяко дете. Новото тази година е, че ще имаме Дядо Коледа в синьо, в деня на „Мото Коледа“. Сложили сме кутиите на АТВ-то отпред, което води колоната, и събираме доста голяма сума пари и там. В самия ден, в който гражданите искат да се включат, които досега не са разбрали, не са знаели, сондираме мнения - да кажат на кого какво точно да помогнем, от какво има нужда\".", "date": "2019.12.25", "title": "\"Мото Коледа\" в Плевен дарява деца от центровете от семеен тип"}
{"url": "https://standartnews.com/regionalni/zaraza-vv-vodata-vkara-pernichani-v-bolnitsa-410090.html", "text": "Четирима души са хоспитализирани заради ешерихия коли в пернишката болница. Те са постъпили за лечение около обяд. Трима от тях са от проблемния квартал „Проучване“, където бе открита зараза във водата. Болните са от „Проучване“ и от район в близост до квартала. С температура, повръщане и разстройство са приети в Инфекциозното отделение двойка, която живее на семейни начала, един мъж и една жена. Всички са консумирали вода от чешмата. Те са поставени на лечение със системи. За случаите са уведомени РЗИ и здравното министерство, уточнява struma.bg. В пернишката болница е създадена организация за поемане на пациенти, които са почувствали различни неразположения. Стриктната организация е създадена съвместно с МБАЛ „Рахила Ангелова“ и Министерството на здравеопазването.  ", "date": "2019.12.25", "title": "Зараза във водата вкара перничани в болница"}
{"url": "https://standartnews.com/sport/bivsh-vratar-na-ludogorets-otiva-pri-maradona-410085.html", "text": "Диего Марадона и тимът му Химнасия Ла Плата проявяват интерес към доскорошния вратар на Лудогорец Хорхе Броун, твърди аржентинското издание futbolargentino.com. Бившият вратар на Лудогорец е един от четиримата футболисти, които влизат в сметките Дон Диего за селекция. Броун носи екипа на българския шампион в периода 2017-2019 година. 33-годишният Броун е пазил още за Колон и Росарио Сентрал в своята родина преди да премине в разградския клуб. Хорхе Броун се раздели с Лудогорец по взаимно съгласие на 13 декември.", "date": "2019.12.25", "title": "Бивш вратар на Лудогорец отива при Марадона"}
{"url": "https://standartnews.com/sport/49-dvoyki-uchastvakha-v-koledniya-turnir-na-sk-dema-410095.html", "text": "Точно 49 двойки с участници от 6 до над 70-годишна възраст взеха участие в традиционния Коледен семеен турнир на водещия спортен клуб в България - СК „Дема\". Сестрите Денислава и Андрея Глушкови спечелиха във възрастова група 1 (с участник до 10 г.) след победа над братята Виктор и Момчил Маркови във финала, противопоставил двойки, в които по-големите участници са национали на България и сред най-перспективните ни тенисисти, а по-малките вървят уверено по техните стъпки. На трето място останаха Дамян Аврамовски и баща му Бранко и Анастасия Бързакова и майка й Силвия Николова. Във възрастова група 2 (с участник до 12 г.) Дамян и Бранко Аврамовски взеха реванш и спечелиха първото място, побеждавайки във финала братята Александър и Станислав Стефанови. Брияна Иванова и нейният баща Мартин Иванов, както и 10-годишната Хермина Янакиева и 12-годишният й брат Адриан Янакиев завършиха на трето място. \r\nЕдин от най-добрите ни тенисисти до 14 г. Робен Гавани и баща му Хани Гавани станаха победители в група 3 (с участник до 14 г.). Велизар Иванов с майка си Иванка Иванова и Александра Ляпева с брат си Кристиян Ляпев допълниха челната тройка. В „отворената\" група в първата четворка се класираха четирима тенисисти със своите бащи. В повторение на финала от миналата година Никола и Виктор Керемедчиеви победиха Ивайло и Емил Дечеви, а на трета позиция останаха Борис и Алесксандър Цветкови и Пламен и Росен Милушеви. СК \"Дема\" е домакин още от своето създаване на най-големия тенис турнир за известни личности \"Лидерите\" за купите на \"Стандарт\".", "date": "2019.12.25", "title": "Пореден приз за талантливите сестри Глушкови"}
{"url": "https://standartnews.com/sport/sokolov-izvede-kazan-do-final-za-kupata-410093.html", "text": "Националът ни по волейбол Цветан Соколов и неговият Зенит (Казан) ще защитават трофея си от Купата на Русия. Волейболистите водени от Алексей Вербов се класираха на финал, след като победиха категорично шампиона и носител на Суперкупата Кузбас (Кемерово) с 3:0 (25:20, 25:15, 25:18) в първия полуфинал на надпреварата. Казанци ще се борят за деветия си трофей, след 2004, 2007, 2009, 2014, 2015, 2016, 2017 и 2018 г.  Първенецът на страната бе без възстановяващия се от травма диагонал Виктор Полетаев. В негово отсъствие състава изпитваше затруднение в атака, като завърши с 31% ефективност. Над всички в двубоя бе Цветан Соколов със своите 15 точки, а за отбора на Кузбас 14 отбеляза Богдан Гливенко. Така казанци ще се борят девета Купа на Русия в историята си. Финалът ще се проведе в четвъртък, 26 декември от 19:00 ч. българско време.", "date": "2019.12.25", "title": "Соколов изведе Казан до финал за Купата"}
{"url": "https://standartnews.com/sport/rafael-nadal-byakh-demotiviran-410089.html", "text": "Световният номер 1 в мъжкия тенис Рафаел Надал даде дълго и обширно интервю пред \"AS\", в което говори за изминалия сезон. Прави впечатление, че испанецът поглежда в психологически план развитието му:  „Сезонът бе вълнуващ и имаше много емоции. Изживях и позитивни, но и негативни моменти. За щастие, имаше един период, в който всичко бе уникално, а динамиката не ме остави да го изпусна. Годината стартира тежко, в първия месец на 2019 имах проблеми с контузии. Стигнах финал в Австралия, но след това болката стана огромна. Преди турнира в Акапулко имах тренировки само 1 ден, заради контузената китка. Най-тъжно ми бе, че не успях да участвам в полуфинала на Индиън Уелс, въпреки че се класирах. Коляното просто не ми позволи.” „Подготовката за следващия етап бе отново неприятна, защото бях демотивиран и уморен. Седмици бяха тежки в емоционално и физическо отношение.Преди турнира в Монте Карло дори спрях да тренирам, за да освежа мисленето си. В надпреварата се представих добре, с изключение на ½ финала, където бях катастрофа. Имах и инфекция, за която не бях казвал до сега. В Барселона настъпи обрата. Загубих от Тийм на финала, но усетих позитивната промяна в себе си, даде ми увереност и за турнирите в Мадрид и Рим, което ме зареди за Ролан Гарос. Заиграх по по-агресивен начин, но по-важно е, че промених мисленето си и почнах да възприемам по-лесно обстоятелствата, благодарение и на хората около мен.” \"Това е нормална човешка еволюция. Аз съм на 33 години и половина, Роджър е на 38, а Новак на 32 и половина. Съвсем естествено е, идва ново поколение. Много мощна група играчи скоро ще започне да доминира\", добави Надал.", "date": "2019.12.25", "title": "Рафаел Надал: Бях демотивиран"}
{"url": "https://standartnews.com/sport/razreshikha-istoricheski-ekip-na-livrpul-410098.html", "text": "Ливърпул получи разрешение от Висшата лига да носи на гърдите си емблемата, символизираща спечеленото от тях Световно клубно първенство, съобщава английският \"Телеграф\". Това обаче ще важи само за един мач - домакинството срещу Уулвърхемптън на 29 декември. Според ФИФА първенецът от Световното клубно първенство има правото да носи въпросната емблема във всички свои мачове до провеждането на следващия подобен турнир. Правилата на Висшата лига обаче забраняват това, тъй като даден отбор не може да променя своя екип по никакъв начин по време на сезона. Така играчите на Ливърпул могат да носят тази емблема на фланелките си единствено в Шампионската лига и Купата на ФА. Затова мърсисайдци отправиха специална молба към Висшата лига да допуснат изключение от това правило, като клубът все пак получи положителен отговор, но само за един двубой.", "date": "2019.12.25", "title": "Разрешиха исторически екип на Ливърпул"}
{"url": "https://standartnews.com/sport/shef-zanev-i-tsska-vesela-koleda-video-410075.html", "text": "И тази година футболистите на ЦСКА спазиха традицията да участват в атрактивен коледен клип. Колектив, дисциплина и забавление бяха ключовите неща на снимачната площадка. Създадената атмосфера беше типична за светлия празник, а неподправеното поведение и отношение на играчи и треньори към извънтренировъчния процес показа, че всички са като едно голямо и задружно семейство, съобщи сайтът на \"червените\". Като гостоприемен домакин се прояви бранителят Петър Занев. Капитанът на тима лично се нагърби с най-важната задача - направата на коледните лакомства. Облечен в стилна униформа и с рецептурник в ръка, Шеф Занев сформира своя екип за шоу кухнята и отговорно контролираше всичко. Със същия плам и ентусиазъм покрай него се включиха стражът Витаутас Черниаускас, защитникът Пламен Гълъбов и халфът Кристиян Малинов. Последният дори си заслужи прозвището „Беят на брашното и захарта“, заради артистичното боравене с продуктите, типично за световноизвестния готвач „Salt Bae”. Кошмарите в кухнята на карето импровизатори обаче бяха позитивни, а продукцията им - тематично ориентирана с армейски мотиви и цветове. Първи с наслада и любопитство я дегустираха симпатичните хлапета на техните съотборници, които не скриха задоволството си от вкуса на сладките. Близо до тях пък кондиционният наставник Кирил Динчев редеше пъзел от оригинално направени шоколадови бонбони заедно с дъщеричката си Магдалена. И без GPS-системи, младоците Мартин Смоленски и Митко Митков бързо се ориентираха в заниманието и прилежно им асистираха, а крайният резултат се изрази в познатия и любим рефрен на всеки привърженик “Още от дете, запали моето сърце“. Не по-малко суматоха, оживление и усмивки имаше покрай елхата. С украсата й се заеха семействата на португалците Рубен Пинто и Тиаго Родригес. Техните наследници Густаво и Сантяго не само помагаха да се закачат играчките, но и загатнаха от малки за футболни заложби. Ирландецът Греъм Кери малко се озори под тежестта на многобройните подаръци, но заедно с  вечно усмихнатите си дечица  Джаксън и Марлоу се справи и дружно наредиха опакованите изненади под коледното дърво.  Армейските играчи показаха, че независимо от мястото и обстоятелствата винаги могат да демонстрират класа и умения. Макар и с няколко фалстарта и повторения, те сложиха точка на вълнуващата вечер с успешно адаптирано и изпълнено „Bin Challenge” във фоайето на хотел „Витоша“. Логично главната роля да дирижира действията на колегите си бе поверена на голмайстора на тима Евандро. Окуражаван от щерка си Алис, кариоката нагледно доказа защо бразилците са най-техничната футболна нация на света. Той не позволи коженото кълбо да падне на земята, умело пренасочвайки го през целия тим. Наставникът Милош Крушчич остави възпитаниците си да се забавляват, докато обсъждаше със своя щаб последните за годината тактически задачи. Накрая всички треньори дадоха ясно и конкретно наставление: „Весела Коледа, армейци!“", "date": "2019.12.25", "title": "Шеф Занев и ЦСКА: Весела Коледа! (ВИДЕО)"}
{"url": "https://standartnews.com/sport/mma-boetst-minakov-spira-karierata-si-410099.html", "text": "Руският ММА боец Виталий Минаков обяви края на професионалната си кариера заради липса на американска виза, съобщи Спорт-Експрес, цитиран от лента.ру. Без виза мога да участвам само на един турнир на Bellator в Дъблин през февруари. Повечето боеве обаче се провеждат в САЩ, така че да очаквам само европейски турнири е пагубно за работата ми, заяви 34-годишният Минаков, който е четирикратен световен шампион по самбо. В боевете в MMA досега той има 23 победи и само една загуба. Последното му участкие бе на 24 август, когато победи американеца Тимоти Джонсън на турнира Bellator 225. Наскоро Камил Гаджиев, шефът на Fight Nights Global, която е най-голямата руска компания, която организира турнири, заяви, че еднократния хонорар на Минеков е 100 000 долара.  ", "date": "2019.12.25", "title": "ММА боец спира кариерата си"}
{"url": "https://www.standartnews.com/sport/sportt-po-televiziyata-na-koleda-410056.html", "text": "Какво може да гледаме в света на спорта по телевизията на Коледа: 15:30 ч Хокей на лед, „Барис\" - „СКА“ Нова спорт \r\n \r\n18:30 ч Хокей на лед, „ЦСКА\" Москва - „Динамо“ Нова спорт \r\n \r\n19:00 ч NBA, „Торонто“ - „Бостън“ Диема спорт \r\n \r\n21:30 ч NBA, „Филаделфия“ - „Милуоки“ Диема спорт \r\n \r\n00:00 ч NBA, „Голдън Стейт“ - „Хюстьн“ Диема спорт \r\n \r\n03:00 ч NBA, „ЛА Лейкърс“ - „ЛА Клипърс“ Диема спорт \r\n ", "date": "2019.12.25", "title": "Спортът по телевизията на Коледа"}
{"url": "https://standartnews.com/sport/lov-otpisa-germaniya-za-evro-2020-410079.html", "text": "Селекционерът на футболния тим на Германия Йоахим Льов е категоричен, че неговия отбор не е сред фаворитите за титлата от Евро 2020. По думите му в момента има четири отбора, които са на по-високо ниво.Германия е в група F на европейското първенство с отборите на Португалия и Франция. Четвъртият отбор в групата ще бъде определен от баражите измежду България, Унгария, Исландия и Румъния. \"Германия иска да играе привлекателен футбол и да се класира за елиминациите на Евро 2020. Има отбори, които отдавна играят заедно и са с крачка пред нас. Такива са съставите на Франция, Холандия, Англия и Италия. Нашият отбор има още накъде да се развива, но важното е, че имаме отлична основа за бъдещето. Но не сме сред фаворитите на Евро 2020\", коментира Йоахим Льов.", "date": "2019.12.25", "title": "Льов отписа Германия за Евро 2020"}
{"url": "https://standartnews.com/sport/sportt-po-televiziyata-na-koleda-410056.html", "text": "Какво може да гледаме в света на спорта по телевизията на Коледа: 15:30 ч Хокей на лед, „Барис\" - „СКА“ Нова спорт \r\n \r\n18:30 ч Хокей на лед, „ЦСКА\" Москва - „Динамо“ Нова спорт \r\n \r\n19:00 ч NBA, „Торонто“ - „Бостън“ Диема спорт \r\n \r\n21:30 ч NBA, „Филаделфия“ - „Милуоки“ Диема спорт \r\n \r\n00:00 ч NBA, „Голдън Стейт“ - „Хюстьн“ Диема спорт \r\n \r\n03:00 ч NBA, „ЛА Лейкърс“ - „ЛА Клипърс“ Диема спорт \r\n ", "date": "2019.12.25", "title": "Спортът по телевизията на Коледа"}
{"url": "https://standartnews.com/sport/svetoven-shampion-prodlzhava-da-pomaga-na-detsa-410059.html", "text": "Полузащитникът на Арсенал и световен шампион по футбол с Германия от Мондиал 2014 Месут Йозил е финансирал  219 животоспасяващи операции на деца по целия свят.  31-годишният футболист не смята да спира дотук и ще продължи с благотворителната дейност и през новата година. \"219 операции вече са извършени, но предстоят още много. Както със съпругата ми обявихме по време на сватбата ни през юни 2019-а, ще покрием разходите на още 1000 животоспасяващи операции на деца по целия свят.  Благодаря на всеки гост на сватбата ни, фен или последовател, които дариха за този проект и специални благодарности на изключителните медицински екипи, които участват. Това е само началото! Гледаме към 2020 година и да помогнем на стотици други деца в нужда\", написа Йозил в социалните мрежи. ", "date": "2019.12.25", "title": "Световен шампион продължава да помага на деца"}
{"url": "https://www.standartnews.com/sport/koi-vodyat-po-pari-v-skite-410063.html", "text": "Примата на световните ски Микаела Шифрин ще посрещне Новата 2020, като най-добре печелещата в алпийските ски. Само за последните 5 години американката, която е трикратна носителка на големия кристален глобус е изкарала от наградни фондове 2 572 252 млн. швейцарски франка. Най-успешен за нея бе последния сезон - 2018/19. Само през него тя е заработила 886 386 шв.фр. Сумите обаче са далеч от тези, които Микаела изкарва от спонсорски договори. Само от контрактите и с Адидас, Барила и Атомик американката е изкарала поне 10 пъти повече отколокото от наградните фондове в ските. При мъжете първото място все още се държи от 8-кратния носител на Световната купа Марсел Хиршер. Въпреки, че обяви отказването си от активния спорт през септември австриецът все още начело за 2019 с 565 111 швейцарски франка от наградни фондове. От както започна класацията за изкарани пари от успехи в ските през 2012-а. При мъжете няма кой да мине Хиршер. През годините в които спечели осемте си поредни големи кристални глобуса в ските Крал Марсел е изкарал от наградни фондове - 4 138 922 швейцарски франка. Австриецът има доживотен договор с Райфайзен банк и Атомик, като от тях годишните му приходи все още са 8 цифрени. Евентуалното му завръщане в ските за олимпиадата в Пекин 2022 може да му донесе още доста милиони от спонсорите му.", "date": "2019.12.25", "title": "Кои водят по пари в ските"}
{"url": "https://www.standartnews.com/sport/svetoven-shampion-prodlzhava-da-pomaga-na-detsa-410059.html", "text": "Полузащитникът на Арсенал и световен шампион по футбол с Германия от Мондиал 2014 Месут Йозил е финансирал  219 животоспасяващи операции на деца по целия свят.  31-годишният футболист не смята да спира дотук и ще продължи с благотворителната дейност и през новата година. \"219 операции вече са извършени, но предстоят още много. Както със съпругата ми обявихме по време на сватбата ни през юни 2019-а, ще покрием разходите на още 1000 животоспасяващи операции на деца по целия свят.  Благодаря на всеки гост на сватбата ни, фен или последовател, които дариха за този проект и специални благодарности на изключителните медицински екипи, които участват. Това е само началото! Гледаме към 2020 година и да помогнем на стотици други деца в нужда\", написа Йозил в социалните мрежи. ", "date": "2019.12.25", "title": "Световен шампион продължава да помага на деца"}
{"url": "https://standartnews.com/sport/koi-vodyat-po-pari-v-skite-410063.html", "text": "Примата на световните ски Микаела Шифрин ще посрещне Новата 2020, като най-добре печелещата в алпийските ски. Само за последните 5 години американката, която е трикратна носителка на големия кристален глобус е изкарала от наградни фондове 2 572 252 млн. швейцарски франка. Най-успешен за нея бе последния сезон - 2018/19. Само през него тя е заработила 886 386 шв.фр. Сумите обаче са далеч от тези, които Микаела изкарва от спонсорски договори. Само от контрактите и с Адидас, Барила и Атомик американката е изкарала поне 10 пъти повече отколокото от наградните фондове в ските. При мъжете първото място все още се държи от 8-кратния носител на Световната купа Марсел Хиршер. Въпреки, че обяви отказването си от активния спорт през септември австриецът все още начело за 2019 с 565 111 швейцарски франка от наградни фондове. От както започна класацията за изкарани пари от успехи в ските през 2012-а. При мъжете няма кой да мине Хиршер. През годините в които спечели осемте си поредни големи кристални глобуса в ските Крал Марсел е изкарал от наградни фондове - 4 138 922 швейцарски франка. Австриецът има доживотен договор с Райфайзен банк и Атомик, като от тях годишните му приходи все още са 8 цифрени. Евентуалното му завръщане в ските за олимпиадата в Пекин 2022 може да му донесе още доста милиони от спонсорите му.", "date": "2019.12.25", "title": "Кои водят по пари в ските"}
{"url": "https://www.standartnews.com/sport/rusnatsite-otnovo-priznakha-popeto-410064.html", "text": "Последният капитан на националния тим по футбол Ивелин Попов получи поредно признание в Русия, попадайки в топ 30 на най-добрите футболисти за 2019 година от абсолютно всички играчи в 16-те отбора от Премиер Лигата. Класацията се организира от Руския футболен съюз и \"Спорт Експрес\" за четвърти пореден сезон. Гласове получават общо 41 футболисти от елита - руснаци и чужденци, а капитанът на Ростов Ивелин Попов е под номер 30. Номер едно в класацията е нападателят на Зенит Артьом Дзюба.", "date": "2019.12.25", "title": "Руснаците отново признаха Попето"}
{"url": "https://standartnews.com/sport/rusnatsite-otnovo-priznakha-popeto-410064.html", "text": "Последният капитан на националния тим по футбол Ивелин Попов получи поредно признание в Русия, попадайки в топ 30 на най-добрите футболисти за 2019 година от абсолютно всички играчи в 16-те отбора от Премиер Лигата. Класацията се организира от Руския футболен съюз и \"Спорт Експрес\" за четвърти пореден сезон. Гласове получават общо 41 футболисти от елита - руснаци и чужденци, а капитанът на Ростов Ивелин Попов е под номер 30. Номер едно в класацията е нападателят на Зенит Артьом Дзюба.", "date": "2019.12.25", "title": "Руснаците отново признаха Попето"}
{"url": "https://www.standartnews.com/sport/shef-zanev-i-tsska-vesela-koleda-video-410075.html", "text": "И тази година футболистите на ЦСКА спазиха традицията да участват в атрактивен коледен клип. Колектив, дисциплина и забавление бяха ключовите неща на снимачната площадка. Създадената атмосфера беше типична за светлия празник, а неподправеното поведение и отношение на играчи и треньори към извънтренировъчния процес показа, че всички са като едно голямо и задружно семейство, съобщи сайтът на \"червените\". Като гостоприемен домакин се прояви бранителят Петър Занев. Капитанът на тима лично се нагърби с най-важната задача - направата на коледните лакомства. Облечен в стилна униформа и с рецептурник в ръка, Шеф Занев сформира своя екип за шоу кухнята и отговорно контролираше всичко. Със същия плам и ентусиазъм покрай него се включиха стражът Витаутас Черниаускас, защитникът Пламен Гълъбов и халфът Кристиян Малинов. Последният дори си заслужи прозвището „Беят на брашното и захарта“, заради артистичното боравене с продуктите, типично за световноизвестния готвач „Salt Bae”. Кошмарите в кухнята на карето импровизатори обаче бяха позитивни, а продукцията им - тематично ориентирана с армейски мотиви и цветове. Първи с наслада и любопитство я дегустираха симпатичните хлапета на техните съотборници, които не скриха задоволството си от вкуса на сладките. Близо до тях пък кондиционният наставник Кирил Динчев редеше пъзел от оригинално направени шоколадови бонбони заедно с дъщеричката си Магдалена. И без GPS-системи, младоците Мартин Смоленски и Митко Митков бързо се ориентираха в заниманието и прилежно им асистираха, а крайният резултат се изрази в познатия и любим рефрен на всеки привърженик “Още от дете, запали моето сърце“. Не по-малко суматоха, оживление и усмивки имаше покрай елхата. С украсата й се заеха семействата на португалците Рубен Пинто и Тиаго Родригес. Техните наследници Густаво и Сантяго не само помагаха да се закачат играчките, но и загатнаха от малки за футболни заложби. Ирландецът Греъм Кери малко се озори под тежестта на многобройните подаръци, но заедно с  вечно усмихнатите си дечица  Джаксън и Марлоу се справи и дружно наредиха опакованите изненади под коледното дърво.  Армейските играчи показаха, че независимо от мястото и обстоятелствата винаги могат да демонстрират класа и умения. Макар и с няколко фалстарта и повторения, те сложиха точка на вълнуващата вечер с успешно адаптирано и изпълнено „Bin Challenge” във фоайето на хотел „Витоша“. Логично главната роля да дирижира действията на колегите си бе поверена на голмайстора на тима Евандро. Окуражаван от щерка си Алис, кариоката нагледно доказа защо бразилците са най-техничната футболна нация на света. Той не позволи коженото кълбо да падне на земята, умело пренасочвайки го през целия тим. Наставникът Милош Крушчич остави възпитаниците си да се забавляват, докато обсъждаше със своя щаб последните за годината тактически задачи. Накрая всички треньори дадоха ясно и конкретно наставление: „Весела Коледа, армейци!“", "date": "2019.12.25", "title": "Шеф Занев и ЦСКА: Весела Коледа! (ВИДЕО)"}
{"url": "https://standartnews.com/sport/guardiola-pred-razdyala-s-mansiti-410081.html", "text": "Мениджърът на Манчестър Сити Хосеп Гуардиола загатна, че може да напусне клуба след края на договора му през лятото на 2021 година.  \"В края на този сезон ще станат четири години, откакто съм тук. Това е дълъг срок. Клубовете уволняват треньори всяка седмица. Не веднъж съм казвал, че тук ми харесва. Но за да подпиша нов договор, трябва да съм сигурен, че го заслужавам. През последните години нивото се вдигна, очакванията са по-големи и трябва да видим дали мога да отговоря на тези очаквания. Решението не зависи само от мен, но и от клуба\", коментира Гуардиола пред английската преса.", "date": "2019.12.25", "title": "Гуардиола пред раздяла с Ман.Сити"}
{"url": "https://standartnews.com/biznes/vizhte-koi-sa-nay-populyarnite-smartfoni-v-sveta-410042.html", "text": "Смартфонът Apple iPhone XR, произведен от американската компания Apple, стана най-популярният модел в света през третото тримесечие на тази година. Тази оценка бе публикувана във вторник на уебсайта на международната аналитична компания Counterpoint Research . Нейните експерти установили, че през отчетения период iPhone XR представлява 3% от общите продажби на смартфони в света. На второ място е Samsung Galaxy A10 с 2,6% дял, а на трето място е Samsung Galaxy A50 с 1,9% дял. Следват A9 от китайската компания Oppo и iPhone 11 от Apple. И в двата случая става дума за 1,6% от продажбите. Според Counterpoint Research смартфоните iPhone XR са водещи в продажбите и през четвъртото тримесечие на 2018 г. Това е един от най-успешните модели устройства на Apple. Counterpoint Research посочва още, че приблизително 17% от общите продажби на смартфони в света през третото тримесечие на тази година представляват 10-те най-популярни модела. Сред тях са и смартфоните на китайските компании Xiaomi и Huawei.", "date": "2019.12.25", "title": "Вижте кои са най-популярните смартфони в света"}
{"url": "https://www.standartnews.com/sport/slozhikha-grisho-v-prestizhna-klasatsiya-410082.html", "text": "Българската тенис звезда Григор Димитров се нареди сред двадесетте играчи с най-дълъг стаж в топ 10 на световната ранглиста за изминалото десетилетие, това сочи статистиката. Между 2010-та и 2020-та година Гришо е бил в топ 10 точно 567 дни, което му отрежда 18-то място в ранглистата. Това се равнява на 15.53% от цялото десетилетие, като общо 42-ма тенисисти са били в топ 10 за този период. Единствено Рафаел Надал е бил в десетката през всичките 3652 дни между 2010-та и 2020-та, а след него се нареждат Роджър Федерер  - 3568 и Новак Джокович- 3400. Пред Димитров са още Анди Мъри, Томаш Бердих, Давид Ферер, Стан Вавринка, Хуан Мартин дел Потро, Кей Нишикори, Жо-Уилфред Цонга, Марин Чилич, Доминик Тийм, Милош Раонич, Александър Зверев и Джон Иснър.", "date": "2019.12.25", "title": "Сложиха Гришо в престижна класация"}
{"url": "https://www.standartnews.com/sport/lov-otpisa-germaniya-za-evro-2020-410079.html", "text": "Селекционерът на футболния тим на Германия Йоахим Льов е категоричен, че неговия отбор не е сред фаворитите за титлата от Евро 2020. По думите му в момента има четири отбора, които са на по-високо ниво.Германия е в група F на европейското първенство с отборите на Португалия и Франция. Четвъртият отбор в групата ще бъде определен от баражите измежду България, Унгария, Исландия и Румъния. \"Германия иска да играе привлекателен футбол и да се класира за елиминациите на Евро 2020. Има отбори, които отдавна играят заедно и са с крачка пред нас. Такива са съставите на Франция, Холандия, Англия и Италия. Нашият отбор има още накъде да се развива, но важното е, че имаме отлична основа за бъдещето. Но не сме сред фаворитите на Евро 2020\", коментира Йоахим Льов.", "date": "2019.12.25", "title": "Льов отписа Германия за Евро 2020"}
{"url": "https://www.standartnews.com/sport/bivsh-vratar-na-ludogorets-otiva-pri-maradona-410085.html", "text": "Диего Марадона и тимът му Химнасия Ла Плата проявяват интерес към доскорошния вратар на Лудогорец Хорхе Броун, твърди аржентинското издание futbolargentino.com. Бившият вратар на Лудогорец е един от четиримата футболисти, които влизат в сметките Дон Диего за селекция. Броун носи екипа на българския шампион в периода 2017-2019 година. 33-годишният Броун е пазил още за Колон и Росарио Сентрал в своята родина преди да премине в разградския клуб. Хорхе Броун се раздели с Лудогорец по взаимно съгласие на 13 декември.", "date": "2019.12.25", "title": "Бивш вратар на Лудогорец отива при Марадона"}
{"url": "https://www.standartnews.com/sport/guardiola-pred-razdyala-s-mansiti-410081.html", "text": "Мениджърът на Манчестър Сити Хосеп Гуардиола загатна, че може да напусне клуба след края на договора му през лятото на 2021 година.  \"В края на този сезон ще станат четири години, откакто съм тук. Това е дълъг срок. Клубовете уволняват треньори всяка седмица. Не веднъж съм казвал, че тук ми харесва. Но за да подпиша нов договор, трябва да съм сигурен, че го заслужавам. През последните години нивото се вдигна, очакванията са по-големи и трябва да видим дали мога да отговоря на тези очаквания. Решението не зависи само от мен, но и от клуба\", коментира Гуардиола пред английската преса.", "date": "2019.12.25", "title": "Гуардиола пред раздяла с Ман.Сити"}
{"url": "https://standartnews.com/biznes/srbiya-zavrshi-svoya-uchastk-ot-turski-potok-410058.html", "text": "Съседна Сърбия приключи полагането на тръбите в сръбския участък от газопровода \"Турски поток\", съобщи ТАСС, като се позова на генералния директор на Сърбиягаз Душан Баятович. Със задоволство можем да констатираме, че Сърбия е изпълнила своята част от работата, когато става дума за полагането на тръбите, по участъка от интерконектора \"границата на България - границата на Унгария\". Работата е приключила, заяви днес пред националната сръбска телевизия ЕрТеЕс Баятович.", "date": "2019.12.25", "title": "Сърбия завърши своя участък от Турски поток"}
{"url": "https://www.standartnews.com/sport/rafael-nadal-byakh-demotiviran-410089.html", "text": "Световният номер 1 в мъжкия тенис Рафаел Надал даде дълго и обширно интервю пред \"AS\", в което говори за изминалия сезон. Прави впечатление, че испанецът поглежда в психологически план развитието му:  „Сезонът бе вълнуващ и имаше много емоции. Изживях и позитивни, но и негативни моменти. За щастие, имаше един период, в който всичко бе уникално, а динамиката не ме остави да го изпусна. Годината стартира тежко, в първия месец на 2019 имах проблеми с контузии. Стигнах финал в Австралия, но след това болката стана огромна. Преди турнира в Акапулко имах тренировки само 1 ден, заради контузената китка. Най-тъжно ми бе, че не успях да участвам в полуфинала на Индиън Уелс, въпреки че се класирах. Коляното просто не ми позволи.” „Подготовката за следващия етап бе отново неприятна, защото бях демотивиран и уморен. Седмици бяха тежки в емоционално и физическо отношение.Преди турнира в Монте Карло дори спрях да тренирам, за да освежа мисленето си. В надпреварата се представих добре, с изключение на ½ финала, където бях катастрофа. Имах и инфекция, за която не бях казвал до сега. В Барселона настъпи обрата. Загубих от Тийм на финала, но усетих позитивната промяна в себе си, даде ми увереност и за турнирите в Мадрид и Рим, което ме зареди за Ролан Гарос. Заиграх по по-агресивен начин, но по-важно е, че промених мисленето си и почнах да възприемам по-лесно обстоятелствата, благодарение и на хората около мен.” \"Това е нормална човешка еволюция. Аз съм на 33 години и половина, Роджър е на 38, а Новак на 32 и половина. Съвсем естествено е, идва ново поколение. Много мощна група играчи скоро ще започне да доминира\", добави Надал.", "date": "2019.12.25", "title": "Рафаел Надал: Бях демотивиран"}
{"url": "https://www.standartnews.com/sport/kolko-shche-pokharchi-barsa-za-novi-igrachi-410084.html", "text": "Барселона ще може да похарчи 75 милиона евро за нови играчи през зимния трансферен прозорец, съобщава \"Sport.es\". Приоритет се дава на играчи под 25 години, които могат да се развиват. Могат да се използват и средства от продажбата на футболисти. Ръководителите на Барселона обсъдиха и бъдещето на халфа Филипе Коутиньо, който играе под наем в Байерн Мюнхен. Испанците не вярват, че той ще остане в Германия, но не са готови да го продадат за по-малко от 100 милиона евро. Предполага се, че тази сума ще бъде получена през лятото на 2020 година.", "date": "2019.12.25", "title": "Колко ще похарчи Барса за нови играчи"}
{"url": "https://www.standartnews.com/sport/kakvo-napisakha-do-dyado-koleda-top-menidzhrite-v-angliya-410083.html", "text": "Бившият халф тъкмо пое поста на мениджър на Арсенал. Но е ясно кой ще е най-големият му проблем - защитата. \"Топчиите\" имат едва три чисти мрежи, 27 допуснати гола и индивидуални грешки като \"от махалата\". До момента Арсенал трябваше да се преживее цели 59 точни удара към вратата си само в мачовете на \"Емирейтс\". За сравнение, в сезона на \"Непобедимите\" през 2003-04, тимът допусна 48 точни удара към вратата си на \"Хайбъри\" за целия сезон. \r\nОпитният Давид Луис бе привлечен на \"Емирейтс\" това лято за 8 милиона паунда, но изглежда от него е останала само косата. Шкодран Мустафи прави грешка след грешка, а гръцкият играч Сократис го кара само на сърце, без особено покритие. Така че, дойде ли януари, Артета ще се надява писмото, което всички фенове на Арсенал, а вероятно и самият той е написал до дядо Коледа да се сбъдне - \"топчиите\" да купят класни защитници. Мениджърът на \"лисиците\" трябва незабавно да се превърне в снежен човек. Или поне от раменете нагоре. Причината е, че на Лестър в момента му трябва хладна глава, спокойствие. Тимът прави страхотен сезон и въпреки смазващата загуба от Манчестър Сити, отборът може да постигне много този сезон.  Дори да не спечели титлата, както го стори преди години, феновете на Лестър ще бъдат много доволни от място в Топ 3, където тимът се намира в момента. Лестър са на 11 точки от петото място, където е Шефилд Юнайтед. Така че единствено спокойствието ще запази страхотните впечатления, които Джейми Варди и компания оставят. Едва ли, феновете на Ливърпул могат да имат някакви претенции към отбора си от началото на сезона. \"Червените\" са убедителен лидер, излязоха от групите на Шампионската лига, спечелиха световното клубно първенство. Е, да може и да отпаднаха на четвъртфиналите за Карабао Къп, но на всички е ясно, че това стана по други причини. Така че, ако Клоп ще иска подарък под елхата тази сутрин, то със сигурност това ще е лъскавия трофей от Висшата лига. Но има още много мачове, които ще покажат дали това ще стане факт. Едно от нещата, за които испанският специалист със сигурност е писал на дядо Коледа е \"нова дясна ръка\", тъй като Микел Артета пое по своя път и прие предизвикателството да стане мениджър на Арсенал. Ще има това драстично отражение в представянето на \"гражданите\"?  Сити вече изостава на цели 11 точки от Ливърпул и дори самият Гуардиола заяви, че не е реалистично да се говори за титла. Но по Коледа стават чудеса и на такова ще се надява Пеп. На Оле със сигурност не му се празнува Коледа. \"Червените дяволи\" продължават да страдат. Липсата на постоянство ги съсипва и само с епизодични избухвания, които все повече избледняват, няма как да стане. Така че, може би Солскяер най-много се нуждае от паричката от питката. Списъкът с желания на мениджърът със сигурност е дълъг и дядо Коледа няма да може да ги изпълни всичките за една година. Но, поне някоя и друга победа би била добре дошла за момчетата на Оле, които все още се надяват да издрапат до Топ 4. Специалния рядко се захваща за работа след начало на даден сезон. Всъщност, той прави това за едва втори път в кариерата си. Целта е ясна - място в Топ 4. \"Шпорите\" получиха страхотни подаръци през 2019 година - построиха страхотен стадион, играха финал в Шампионската лига. Но, всичко се обърна с главата надолу през есента. Дали е Моуриньо е точният човек за клуба. Дали той е дядо Коледа, който се върне усмивките на феновете на Тотнъм от месец май? Предстои да разберем, но Специалния със сигурност ще иска да сложи и някои и друг морков или копче на построения от Маурисио Почетино снежен човек при \"белите\". Трансферната забрана най-накрая бе вдигната и Челси отново ще може да се вихри на пазара. Едва ли обаче ще има нещо общо с предишни години, в които \"сините\" купуваха на кило играчи. Сега, младият мениджър Франк Лампард успя да изгради солиден тим за отрицателно време. И то с доста младоци. Ейбрахам и Маунт се отблагодаряват на Лампард за доверието по най-добрия начин. \r\nСамият Лампард вече няколко пъти каза, че ще иска да увеличи конкуренцията в отбора, а и опитността, за да може хора като Ейбрахам и Маунт да се учат от по-опитните. Но в никакъв случай те няма да бъдат зачеркнати. Може би левият бек е най-желаната позиция за освежаване от Челси, тъй като Емерсон и Алонсо вече не са това, което бяха. Вече се спекулира, че \"лисицата\" Бен Чилуел ще акостира на \"Стамфорд Бридж\". А дали той е в писмото, което Лампард е писал до дядо Коледа? Предстои да се разбере!", "date": "2019.12.25", "title": "Какво написаха до дядо Коледа топ мениджърите в Англия"}
{"url": "https://standartnews.com/svyat/papata-prizova-vyarvashchite-da-pravyat-dobro-410037.html", "text": "В снощното си коледно послание към вярващите по време на тържествената литургия в базиликата Св. Петър папа Франциск възхвали безкористната християнска щедрост, предадоха световните агенции. Тази религиозна служба, посветена на раждането на Исус Христос, е сред най-важните церемонии в католическата църква. Хиляди богомолци изпълниха базиликата и площад Св. Петър, за да присъстват. \"Нека не чакаме нашите съседи да бъдат добри с нас, преди ние да им направим добро, да не чакаме църквата да стане съвършена, преди да я заобичаме, да не чакаме други да ни зачитат, преди ние да им служим\", каза светият отец в проповедта си. Да водиш живот, който е дар за другите е \"най-добрият начин да промениш света\", каза папата и благодари на Бог за начина, по който той обича всеки, дори \"най-лошите от нас\". Папското послание беше в хармония с ключова тема, застъпвана от Франциск - че католическата църква по-малко трябва да се съсредоточава върху по-строгите си правила, а следва да се насочи към онези, които се отклоняват от тях. Едно от проявленията на тази теза на папата беше смекчаването на забраната за общение с разведени католици, сключили втори брак, което му спечели много врагове сред традиционалистите в църквата. За Франциск, избран през 2013 г., това е седмото честване на Рождество. При влизането в базиликата той носеше ферула - метален жезъл увенчан с кръст, а преди него се движеше процесия от облечени в златни мантии кардинали. Преди да започне литургията, Франциск махна покривалото на нова статуя на младенеца, а 12 деца от Италия, Япония, Венецуела, Кения, Уганда, Филипините и Ирак положиха цветя пред нея. По-късно днес 83-годишният папа ще произнесе традиционното си обедно послание Урби ет орби (Към града и към света) от централния балкон на базиликата Св. Петър. В дните до Нова година папата ще има обедни молитви, ще участва в бдение в новогодишната нощ и ще служи литургия на 1 януари.", "date": "2019.12.25", "title": "Папата призова вярващите да правят добро"}
{"url": "https://www.standartnews.com/sport/sokolov-izvede-kazan-do-final-za-kupata-410093.html", "text": "Националът ни по волейбол Цветан Соколов и неговият Зенит (Казан) ще защитават трофея си от Купата на Русия. Волейболистите водени от Алексей Вербов се класираха на финал, след като победиха категорично шампиона и носител на Суперкупата Кузбас (Кемерово) с 3:0 (25:20, 25:15, 25:18) в първия полуфинал на надпреварата. Казанци ще се борят за деветия си трофей, след 2004, 2007, 2009, 2014, 2015, 2016, 2017 и 2018 г.  Първенецът на страната бе без възстановяващия се от травма диагонал Виктор Полетаев. В негово отсъствие състава изпитваше затруднение в атака, като завърши с 31% ефективност. Над всички в двубоя бе Цветан Соколов със своите 15 точки, а за отбора на Кузбас 14 отбеляза Богдан Гливенко. Така казанци ще се борят девета Купа на Русия в историята си. Финалът ще се проведе в четвъртък, 26 декември от 19:00 ч. българско време.", "date": "2019.12.25", "title": "Соколов изведе Казан до финал за Купата"}
{"url": "https://standartnews.com/svyat/stachki-vv-frantsiya-i-po-praznitsite-410065.html", "text": "Сериозни нарушения в движението на железопътния транспорт и метрото се очакват и днес във Франция заради стачката против обявената от правителството пенсионна реформа, съобщи националното дружество за железопътен транспорт ЕсЕнСеЕф (SNCF), цитирано от ТАСС. По данни на компанията днес ще се движат само 30 на сто от високоскоростните влакове ТеЖеВе (TGV) и регионалните влакове ТЕР (TER), както и 15 процента от крайградските влакове \"Транзилиен\" (Transilien). От ЕсЕнСеЕф казаха, че по много направления като Париж-Клермон Феран, Бордо-Марсилия, Нант-Лион, Нант-Бордо движението на влаковете ще бъде прекъснато. С големи трудности могат да се сблъскат днес парижани и гостите на града при ползване на метрото. Ще работят само две напълно автоматизирани линии, а останалите 14 ще бъдат затворени. Поредицата стачки по призива на френските профсъюзи започна на 5 декември. Протестиращите недоволстват срещу решението за отмяна на специалните условия за пенсиониране на 20 категории граждани и намерението за увеличаване на пенсионната възраст до 64 години. До момента стачките са коствали на националната железопътна компания около 400 милиона евро, съобщи ръководителят й Жан-Пиер Фаранду за в. \"Монд\", цитиран от ДПА. През почивните дни френският президент Еманюел Макрон призова от името на френския народ стачките да бъдат прекратени по празниците, но молбата му остана без отговор. Преговорите между правителството и синдикатите трябва да започнат на 7 януари.", "date": "2019.12.25", "title": "Стачки във Франция и по празниците"}
{"url": "https://standartnews.com/svyat/kralitsa-elizabet-godinata-ne-premina-gladko-410036.html", "text": "Кралица Елизабет Втора ще отбележи в коледното си послание, че и Великобритания, и нейното семейство са прежилели трудна година, като каже, че изминалият период е бил \"с неравности\", предаде Асошиейтед прес. Предварително записаното послание ще бъде излъчено днес във Великобритания и Британската общност. То беше записано преди съпругът на кралицата - принц Филип, да постъпи в болница в Лондон като предпазна мярка. Откъси от посланието, които Бъкингамският дворец разпространи предварително, показват, че кралицата признава трудностите през изминалата година. Говорейки за нуждата от помирение и опрощение, Елизабет казва: \"Пътят, разбира се, невинаги е гладък, и на моменти тази година може да ни се е струвал твърде неравен, но малки крачки могат да донесат голяма промяна\". Кралицата най-вероятно има предвид лъкатушещия път на Обединеното кралство за напускане на Европейския съюз, както и неблагополучия в кралското семейство. Лъкатушенето доведе до продължителна политическа безизходица. От нея беше намерен изход едва по-рано този месец, когато гласоподавателите дадоха на борещите се за Брекзит консерватори достатъчно мнозинство в парламента, Проблемите на кралското семейство включваха оттеглянето на принц Андрю от обществени задължения заради катастрофалното му телевизионно интервю, в което той защити приятелството си с осъдения за сексуални престъпления Джефри Епстийн. Семейството преживя и разрив между принц Уилям и принц Хари, който замина със съпругата си Меган и малкия им син Арчи за Канада, вместо да прекара коледните празници в имението Сандрингам.", "date": "2019.12.25", "title": "Кралица Елизабет: Годината не премина гладко"}
{"url": "https://www.standartnews.com/sport/razreshikha-istoricheski-ekip-na-livrpul-410098.html", "text": "Ливърпул получи разрешение от Висшата лига да носи на гърдите си емблемата, символизираща спечеленото от тях Световно клубно първенство, съобщава английският \"Телеграф\". Това обаче ще важи само за един мач - домакинството срещу Уулвърхемптън на 29 декември. Според ФИФА първенецът от Световното клубно първенство има правото да носи въпросната емблема във всички свои мачове до провеждането на следващия подобен турнир. Правилата на Висшата лига обаче забраняват това, тъй като даден отбор не може да променя своя екип по никакъв начин по време на сезона. Така играчите на Ливърпул могат да носят тази емблема на фланелките си единствено в Шампионската лига и Купата на ФА. Затова мърсисайдци отправиха специална молба към Висшата лига да допуснат изключение от това правило, като клубът все пак получи положителен отговор, но само за един двубой.", "date": "2019.12.25", "title": "Разрешиха исторически екип на Ливърпул"}
{"url": "https://www.standartnews.com/sport/49-dvoyki-uchastvakha-v-koledniya-turnir-na-sk-dema-410095.html", "text": "Точно 49 двойки с участници от 6 до над 70-годишна възраст взеха участие в традиционния Коледен семеен турнир на водещия спортен клуб в България - СК „Дема\". Сестрите Денислава и Андрея Глушкови спечелиха във възрастова група 1 (с участник до 10 г.) след победа над братята Виктор и Момчил Маркови във финала, противопоставил двойки, в които по-големите участници са национали на България и сред най-перспективните ни тенисисти, а по-малките вървят уверено по техните стъпки. На трето място останаха Дамян Аврамовски и баща му Бранко и Анастасия Бързакова и майка й Силвия Николова. Във възрастова група 2 (с участник до 12 г.) Дамян и Бранко Аврамовски взеха реванш и спечелиха първото място, побеждавайки във финала братята Александър и Станислав Стефанови. Брияна Иванова и нейният баща Мартин Иванов, както и 10-годишната Хермина Янакиева и 12-годишният й брат Адриан Янакиев завършиха на трето място. \r\nЕдин от най-добрите ни тенисисти до 14 г. Робен Гавани и баща му Хани Гавани станаха победители в група 3 (с участник до 14 г.). Велизар Иванов с майка си Иванка Иванова и Александра Ляпева с брат си Кристиян Ляпев допълниха челната тройка. В „отворената\" група в първата четворка се класираха четирима тенисисти със своите бащи. В повторение на финала от миналата година Никола и Виктор Керемедчиеви победиха Ивайло и Емил Дечеви, а на трета позиция останаха Борис и Алесксандър Цветкови и Пламен и Росен Милушеви. СК \"Дема\" е домакин още от своето създаване на най-големия тенис турнир за известни личности \"Лидерите\" за купите на \"Стандарт\".", "date": "2019.12.25", "title": "Пореден приз за талантливите сестри Глушкови"}
{"url": "https://standartnews.com/svyat/koreytsite-iskat-obedinenie-410062.html", "text": "Въпреки неотдавнашното захлаждане в отношенията между двете Кореи 74 процента от жителите на Сеул продължават да смятат, че Северът и Югът трябва да се обединят, според резултатите от публикувано днес проучване, съобщи южнокорейската агенция Йонхап. Анкетата беше проведена от 25 ноември до 3 декември сред 2000 жители на Сеул. Над четвърт от анкетираните очакват обединението да стане през следващите 20 години. Близо 17 на сто смятат, че то е невъзможно.", "date": "2019.12.25", "title": "Корейците искат обединение"}
{"url": "https://standartnews.com/svyat/prints-filip-propusna-rozhdestvenskata-sluzhba-410073.html", "text": "Кралица Елизабет II пристигна за Рождественската служба на Коледа без съпруга си - принц Филип. Филип, който е на 98-годишна възраст, бе изписан от болница ден по-рано след четиридневен престой. Диагнозата му не бе оповестена, съобщава АФП. \r\n \r\nБританското кралско семейство традиционно посещава църковни служби в Сандрингам, където се намира личното им имение в централна Англия, а списъкът на присъстващите се следи отблизо, тъй като от него произтичат и много тълкувания за политиката на Бъкингамския дворец. \r\n \r\nКогато е в добро здраве, принц Филип не пропуска служба за Рождество. \r\n \r\nСпоред АФП, церемонията днес е след хаотична година за кралското семейство. Тя бе белязана от втория син на кралицата - принц Андрю, който бе обвинен в сексуални насилия над непълнолетни деца - жертви на осъдения в САЩ педофил Джефри Епщайн. \r\n \r\nАндрю се отказа от обществените си задължения през ноември, след опитите си да се дистанцира от Епщайн в интервю за Би Би Си. На службата за Коледа принц Андрю бе придружен от брат си принц Чарлз.", "date": "2019.12.25", "title": "Принц Филип пропусна Рождественската служба"}
{"url": "https://standartnews.com/svyat/dyado-koleda-razdade-75-mlrd-podartsi-i-se-pribra-410076.html", "text": "Дядо Коледа се прибра на Северния полюс. Обиколката на белобрадия старец завърши с над 7.5 милиарда раздадени подаръци, съобщиха от Северноамериканското военновъздушно-космическо командване NORAD. \"Дядо Коледа се завърна у дома на Северния полюс! .. Ще се видим догодина!\" - пише в профила на Дядо Коледа в Twitter. Дядо Коледа излетя от резиденцията си на Северния полюс на 24 декември на шейна, теглена от девет елена. Размерът на шейната се измерва в сладкиши и тя е 75 захарни пръчици или 150 бонбони дължина, ширина - 40 пръчки или 80 бонбони. Височината на шейната също се измерва в сладкиши и се равнява на 55 захарни пръчици или 110 сладки, теглото на шейната по време на излитане е колкото на 75 хиляди бонбона. Превозното средство се изправи пред трудна задача - да пренася значителен товар над целия свят, тъй като Дядо Коледа тежи около 117 кг, а теглото на подаръците е стотици десетки тона. Проектът NORAD Santa Follows стартира през 1955 г., когато основен универсален магазин в Колорадо публикува реклама, призоваваща децата да се обадят на Дядо Коледа. Въпреки това в телефонния номер, посочен в съобщението, се появи грешка и вместо Дядо Коледа, операторът свързваше повикванията с горещата линия на континенталната команда на противовъздушната отбрана (предшественик на NORAD). Оттогава всяка година на Бъдни вечер военновъздушната база в Колорадо става Коледен център за проследяване на пътуванията на Дядо Коледа. За бързо проследяване на маршрута NORAD използва четири системи за управление - спътници, радари, изтребители в небето над САЩ и Канада, и специални камери на Дядо Коледа, видеоклипове от които са достъпни в YouTube. Според традицията девет елена носят шейни във въздуха, а сеното, морковите и овесените ядки служат като „гориво“ за елените. Отпътуването беше предшествано от внимателна подготовка: Дядо Коледа нахрани елените, даде последните заповеди на елфите и проследи опаковането на подаръците.", "date": "2019.12.25", "title": "Дядо Коледа раздаде 7.5 млрд. подаръци и се прибра"}
{"url": "https://www.standartnews.com/sport/mma-boetst-minakov-spira-karierata-si-410099.html", "text": "Руският ММА боец Виталий Минаков обяви края на професионалната си кариера заради липса на американска виза, съобщи Спорт-Експрес, цитиран от лента.ру. Без виза мога да участвам само на един турнир на Bellator в Дъблин през февруари. Повечето боеве обаче се провеждат в САЩ, така че да очаквам само европейски турнири е пагубно за работата ми, заяви 34-годишният Минаков, който е четирикратен световен шампион по самбо. В боевете в MMA досега той има 23 победи и само една загуба. Последното му участкие бе на 24 август, когато победи американеца Тимоти Джонсън на турнира Bellator 225. Наскоро Камил Гаджиев, шефът на Fight Nights Global, която е най-голямата руска компания, която организира турнири, заяви, че еднократния хонорар на Минеков е 100 000 долара.  ", "date": "2019.12.25", "title": "ММА боец спира кариерата си"}
{"url": "https://standartnews.com/svyat/brazilskiyat-prezident-zagubikh-pametta-si-410100.html", "text": "  Президентът на Бразилия Жаир Болсонару заяви, че за кратко е загубил паметта си след падане в банята в официалната си резиденция - двореца Алворада, предаде Анадолската агенция. Подхлъзнах се и паднах на гърба си, каза Болсонару пред Brasil Urgente във вторник. И добави: Това беше достатъчно неприятен удар. В този момент загубих памет. На следващия ден успях да си припомня много неща. Не знаех обаче какво съм направил в понеделник. Попитан за здравето му, 64-годишният президент каза, че то е наред и добави: \"Пробождането и възрастта са опасна комбинация.\" Това е вторият инцидент за Болсонаро след като по време на предизборната си кампания миналата година бе ранен след атака с нож, а впоследствие претърпя няколко операции за лечение на раните от ппробождането.  ", "date": "2019.12.25", "title": "Бразилският президент:  Загубих паметта си"}
{"url": "https://standartnews.com/sport/slozhikha-grisho-v-prestizhna-klasatsiya-410082.html", "text": "Българската тенис звезда Григор Димитров се нареди сред двадесетте играчи с най-дълъг стаж в топ 10 на световната ранглиста за изминалото десетилетие, това сочи статистиката. Между 2010-та и 2020-та година Гришо е бил в топ 10 точно 567 дни, което му отрежда 18-то място в ранглистата. Това се равнява на 15.53% от цялото десетилетие, като общо 42-ма тенисисти са били в топ 10 за този период. Единствено Рафаел Надал е бил в десетката през всичките 3652 дни между 2010-та и 2020-та, а след него се нареждат Роджър Федерер  - 3568 и Новак Джокович- 3400. Пред Димитров са още Анди Мъри, Томаш Бердих, Давид Ферер, Стан Вавринка, Хуан Мартин дел Потро, Кей Нишикори, Жо-Уилфред Цонга, Марин Чилич, Доминик Тийм, Милош Раонич, Александър Зверев и Джон Иснър.", "date": "2019.12.25", "title": "Сложиха Гришо в престижна класация"}
{"url": "https://standartnews.com/svyat/nay-strannite-koledni-traditsii-410078.html", "text": "За милионите, които празнуват Коледа, празникът е синоним на традициите – от печене и декориране на коледни бисквити до украсяване на коледното дърво, предава CNN. Много ходят по магазините или пазаруват онлайн, за да намерят перфектния подарък, докато слушат коледни песни. Хората се наслаждават на коледните паради, концерти и класически коледни филми. По света коледните традиции се различават, но духът е един и същ, информират от агенция \"Фокус\". \r\n \r\n \r\nЗа австралийците означава, че Коледа се пада през летния сезон. Тогава много семейства правят барбекю и след това се отправят към плажа. Дядо Коледа се появява на плажа, понякога даже и на сърф, вместо на шейна. \r\n \r\n \r\nДокато в много страни лакомствата като бонбони и сладкиши се изяждат на Коледа, в Китай ябълките са празничното лакомство. Смята се, че традицията идва от сходството между китайската дума за ябълка и тази за Бъдни вечер. Въпреки че Коледа не е официален празник в Китай, той става все по-празнуван през последните години. Ябълките са се превърнали в подарък- опаковат ги в специални кутии или ги увиват в цветна хартия, понякога украсена с коледни послания. \r\n \r\n \r\nВ Япония мъж с бяла брада се появява на Коледа, но това не е Дядо Коледа. Полковник Сандърс от KFC се появява на милиони японски вечери. Историята започва в началото на 70-те години, когато мениджърът на първия KFC в Япония започва да продава кутия с пържено пиле, която да бъде продадена на Коледа. Той каза, че се е вдъхновил, когато е чул чужденците в ресторанта му говорят, че ще пропуснат пуйката за Коледа. Тогава той измисля вечерята с пържено пиле, което да се превърне в чудесен заместител и започва да го пуска на пазара като начин да се отпразнува Коледа. \r\n \r\n \r\nВ Чехия голямото тържество е на Бъдни вечер, когато се сервират традиционни ястия, включващи пържен шаран. Много семейства ще купят рибата седмици преди Коледа и ще я държат във ваната си, докато не дойде време за вечеря. Но в наши дни много семейства ще пропуснат шарана, за да избегнат жестокостта към животните. \r\n \r\n \r\nЗа някои норвежци християнските коледни традиции се смесват с древноезическите. Една от традициите на Бъдни вечер е да скрият всички метли преди лягане, защото се смята, че вещици и зли духове, които излизат през нощта на 24 декември, ще откраднат метлите.", "date": "2019.12.25", "title": "Най-странните коледни традиции"}
{"url": "https://standartnews.com/sport/kakvo-napisakha-do-dyado-koleda-top-menidzhrite-v-angliya-410083.html", "text": "Бившият халф тъкмо пое поста на мениджър на Арсенал. Но е ясно кой ще е най-големият му проблем - защитата. \"Топчиите\" имат едва три чисти мрежи, 27 допуснати гола и индивидуални грешки като \"от махалата\". До момента Арсенал трябваше да се преживее цели 59 точни удара към вратата си само в мачовете на \"Емирейтс\". За сравнение, в сезона на \"Непобедимите\" през 2003-04, тимът допусна 48 точни удара към вратата си на \"Хайбъри\" за целия сезон. \r\nОпитният Давид Луис бе привлечен на \"Емирейтс\" това лято за 8 милиона паунда, но изглежда от него е останала само косата. Шкодран Мустафи прави грешка след грешка, а гръцкият играч Сократис го кара само на сърце, без особено покритие. Така че, дойде ли януари, Артета ще се надява писмото, което всички фенове на Арсенал, а вероятно и самият той е написал до дядо Коледа да се сбъдне - \"топчиите\" да купят класни защитници. Мениджърът на \"лисиците\" трябва незабавно да се превърне в снежен човек. Или поне от раменете нагоре. Причината е, че на Лестър в момента му трябва хладна глава, спокойствие. Тимът прави страхотен сезон и въпреки смазващата загуба от Манчестър Сити, отборът може да постигне много този сезон.  Дори да не спечели титлата, както го стори преди години, феновете на Лестър ще бъдат много доволни от място в Топ 3, където тимът се намира в момента. Лестър са на 11 точки от петото място, където е Шефилд Юнайтед. Така че единствено спокойствието ще запази страхотните впечатления, които Джейми Варди и компания оставят. Едва ли, феновете на Ливърпул могат да имат някакви претенции към отбора си от началото на сезона. \"Червените\" са убедителен лидер, излязоха от групите на Шампионската лига, спечелиха световното клубно първенство. Е, да може и да отпаднаха на четвъртфиналите за Карабао Къп, но на всички е ясно, че това стана по други причини. Така че, ако Клоп ще иска подарък под елхата тази сутрин, то със сигурност това ще е лъскавия трофей от Висшата лига. Но има още много мачове, които ще покажат дали това ще стане факт. Едно от нещата, за които испанският специалист със сигурност е писал на дядо Коледа е \"нова дясна ръка\", тъй като Микел Артета пое по своя път и прие предизвикателството да стане мениджър на Арсенал. Ще има това драстично отражение в представянето на \"гражданите\"?  Сити вече изостава на цели 11 точки от Ливърпул и дори самият Гуардиола заяви, че не е реалистично да се говори за титла. Но по Коледа стават чудеса и на такова ще се надява Пеп. На Оле със сигурност не му се празнува Коледа. \"Червените дяволи\" продължават да страдат. Липсата на постоянство ги съсипва и само с епизодични избухвания, които все повече избледняват, няма как да стане. Така че, може би Солскяер най-много се нуждае от паричката от питката. Списъкът с желания на мениджърът със сигурност е дълъг и дядо Коледа няма да може да ги изпълни всичките за една година. Но, поне някоя и друга победа би била добре дошла за момчетата на Оле, които все още се надяват да издрапат до Топ 4. Специалния рядко се захваща за работа след начало на даден сезон. Всъщност, той прави това за едва втори път в кариерата си. Целта е ясна - място в Топ 4. \"Шпорите\" получиха страхотни подаръци през 2019 година - построиха страхотен стадион, играха финал в Шампионската лига. Но, всичко се обърна с главата надолу през есента. Дали е Моуриньо е точният човек за клуба. Дали той е дядо Коледа, който се върне усмивките на феновете на Тотнъм от месец май? Предстои да разберем, но Специалния със сигурност ще иска да сложи и някои и друг морков или копче на построения от Маурисио Почетино снежен човек при \"белите\". Трансферната забрана най-накрая бе вдигната и Челси отново ще може да се вихри на пазара. Едва ли обаче ще има нещо общо с предишни години, в които \"сините\" купуваха на кило играчи. Сега, младият мениджър Франк Лампард успя да изгради солиден тим за отрицателно време. И то с доста младоци. Ейбрахам и Маунт се отблагодаряват на Лампард за доверието по най-добрия начин. \r\nСамият Лампард вече няколко пъти каза, че ще иска да увеличи конкуренцията в отбора, а и опитността, за да може хора като Ейбрахам и Маунт да се учат от по-опитните. Но в никакъв случай те няма да бъдат зачеркнати. Може би левият бек е най-желаната позиция за освежаване от Челси, тъй като Емерсон и Алонсо вече не са това, което бяха. Вече се спекулира, че \"лисицата\" Бен Чилуел ще акостира на \"Стамфорд Бридж\". А дали той е в писмото, което Лампард е писал до дядо Коледа? Предстои да се разбере!", "date": "2019.12.25", "title": "Какво написаха до дядо Коледа топ мениджърите в Англия"}
{"url": "https://standartnews.com/sport/kolko-shche-pokharchi-barsa-za-novi-igrachi-410084.html", "text": "Барселона ще може да похарчи 75 милиона евро за нови играчи през зимния трансферен прозорец, съобщава \"Sport.es\". Приоритет се дава на играчи под 25 години, които могат да се развиват. Могат да се използват и средства от продажбата на футболисти. Ръководителите на Барселона обсъдиха и бъдещето на халфа Филипе Коутиньо, който играе под наем в Байерн Мюнхен. Испанците не вярват, че той ще остане в Германия, но не са готови да го продадат за по-малко от 100 милиона евро. Предполага се, че тази сума ще бъде получена през лятото на 2020 година.", "date": "2019.12.25", "title": "Колко ще похарчи Барса за нови играчи"}
{"url": "https://standartnews.com/svyat/lavrov-kamchiya-e-mekata-ruska-sila-v-bg-410077.html", "text": "Почивната база „Камчия“ на българското черноморско крайбрежие може да се превърне в идеалния образец за меката сила на Русия в най-добрия смисъл на тази дума. Въпросът ще бъде разгледан на съвещание на Съвета за сигурност на Руската Федерация с участието на самия президент Владимир Путин. Това заяви руският външен министър Сергей Лавров по време на изслушване в Съвета на Федерацията – горната камара на руския парламент, предава БГНЕС. \r\n \r\nНа въпрос на руски сенатор дали не е време на базата на „Камчия да се създаде руски хуманитарен център за прокарването на руските интереси в Европа“, Лавров отговаря: „Проектът „Камчия“ е уникален. Това е идеалният образец за мека сила в най-добрия смисъл на тази дума. Комплексът е място, което се ползваше с голяма популярност сред младите хора и спортистите, сред всички хора, които искаха да развиват контактите между Русия, България и други страни“. \r\n \r\nРъководителят на руската дипломация отбелязва, че „в последно време се натрупаха доста негативни тенденции около ситуацията с този комплекс. Редица сгради са затворени. Редица сгради са отдадени под наем, там не е ясна ситуацията със собствеността. Има неплатени данъци и много други натрупали се проблеми“. Лавров посочва, че след визитата на руския премиер Дмитрий Медведев в България през март тази година, външно министерство е подготвило записка за осъществяването на всички споразумения. \r\n \r\n„В нея особено място е отделено за преодоляване на кризата в този комплекс. Беше предложено и кметството на Москва, и министерството на просветата да разработят вариант за преминаването на собствеността във федерална и да се осигури бюджетно финансиране. Бяха поставени срокове до юни, бяха представени и съответните доклади, но, за съжаление, бюрократичната машина се движи бавно“, отбелязва Лавров. \r\n \r\nТой съобщава, че въпросът ще бъде разгледан на оперативно съвещание на Съвета за сигурност. \r\n \r\n„Надявам се, че там с участието на представителите на правителството и на всички ведомства, които могат да съдействат за реализацията на съответната схема, ще можем да стимулираме нейната реализация с помощта на президента“, подчертава Лавров. \r\n \r\nБГНЕС припомня, че договорът за изграждането на комплекса „Камчия“ е подписан през 2008 г. по време на тройната коалиция, начело с премиер Сергей Станишев. Комплексът е еднолична собственост на правителството на Москва, което по онова време се ръководеше от несменяемия московски кмет Юрий Лужков, който почина в началото на декември тази година. „Камчия“ е открита на 9 септември 2010 г., а само няколко дни по-късно Лужков ще бъде свален от власт.  ", "date": "2019.12.25", "title": "Лавров: \"Камчия\" е меката руска сила в BG"}
{"url": "https://standartnews.com/balgariya-obshtestvo/koy-izmisli-ukrasyavaneto-na-elkha-410074.html", "text": "Невъзможно е да си представим зимните празници без елха. А традицията да се „гизди” зелената горска красавица се е появила не чак толкова отдавна. Под елхата, украсена с ярки играчки, разноцветни и лъскави гирлянди, се събират и деца, и възрастни. Дори да е малка, дори да е пластмасова, но на Рождество задължително трябва да има елха. Неслучайно на немски език тя се нарича Weihnachtsbaum, т.е. рождественско дърво, пише БГНЕС. Елхата невинаги е била задължителен атрибут по време на рождественските празници. Обичаят да се украсява датира едва от преди няколкостотин години. И се е появил в Германия. Вярно е, че вечнозеленото дърво е използвано от човека при различни обреди. Германските племена са украсявали жилищата си с елхови клонки още преди да приемат християнството. С тяхна помощ е трябвало да бъдат отпъждани злите духове на тъмнината и студа. Първите писмени източници за украсени елхи датират от 1605 г. Летописецът описва празникът Рождество в немскоезичния Елзас (който днес е на територията на Франция – бел. ред.) по следния начин: „На Рождество тук поставят в домовете елхи, а по клоните им закачат рози от цветна хартия, ябълки, сладки, парченца захар и лъскави ленти”. Рождественските дървета отначало са се появили в домовете на богатите търговци и аристократи. Освен това с позлатени ябълки и гирлянди от орехи в Средновековна Германия са украсявали не само елхи, но и борове, както и клоните на вишневи и букови дървета. Този обичай е бил разпространен първоначално в протестантските области на Германия. В католическите на елхата дълго време се е гледало като на езически символ. Рождественската елха става задължителен атрибут чак през XIX век. През първата половина от него елхи са поставяни редовно в дворците на крале и царе във Франция, Германия, Англия, Дания, Норвегия и Русия. По-късно празничната украса на елхите изгубила своята елитарност и обикновените хора започнали да си да си я купуват от коледните пазари. В различните части на Германия елхата е била украсявана по различен начин. Първата стъклена топка за коледното дърво е била издухана в Тюрингия преди около 400 години. Някъде са украсявали клоните с картофи или ябълки, на други места – с джинджифилови бисквити, моркови и орехи. Празничната украса е била допълвана от хартиени звезди, снежинки, гирлянди и фигурки на ангели. През 1850 г. отново в Тюрингия е поставено началото на промишленото производство на украшения за елха. Майсторите правели от стъкло и дърво камбанки, сърчица, фигури на птици и животни, топки, шишарки, орехи и какво ли още не. Долу-горе по това време върху елхите се появило и осветление. Дълго време се е смятало, че украсата със свещи е привилегия на аристокрацията и богатите граждани. Останалите хора просто не са можели да си позволят да запалят скъпите свещи от натурален пчелен восък „заради едната красота”. Ето защо те били принудени да се любуват на великолепните пламъци върху елхите, като гледали през прозорците в богатите къщи на съседите си. Свещите поевтинели едва през XIX век, когато започнали да произвеждат свещите от стеарин ( бяло или жълто мастно вещество, продукт от животински или растителни мазнини, използвано за производството на свещи, сапун и др. – бел.ред.). Тогава свещи се появили и върху елхите на хора с по-скромни възможности. По-късно те отстъпили място на гирляндите от електрически лампички. Около 1870 г. рождественската елха придобила окончателно вида, в който я познаваме днес – с топки, фигурки, лампички и лъскави гирлянди. Украсата ѝ, обаче, подобно на дрехите на кокетна девойка, е изложена на постоянно променящите се модни капризи. През XVII век в домовете на богатите хора на почит били баснословно скъпите тогава играчки от стъкло и порцелан, ръчно изрисувани от известни художници. За бедните оставали плодовете и хартиените украшения. По време на промишлената революция в края на XIХ и началото на ХХ век върху елховите клонки „кацнали” велосипеди, автомобили, парни локомотиви и самолети. Германците са можели да следят строго капризите на рождественската мода, благодарение на създадения мощен отрасъл за производство на коледни украшения. Десетина големи и около 40 малки предприятия са били заети в този сектор. В Европейския съюз и до днес Германия няма сериозна конкуренция в тази област. При това германците не само че ползват тези играчки, но и ги изнасят. Германски коледни играчки се продават в други държави за няколко десетки милиона евро годишно. Повече от половината износ е предназначен за САЩ. Постоянни клиенти на едро на германските майстори са Австрия, Швейцария и Италия.  ", "date": "2019.12.25", "title": "Кой измисли украсяването на елха?"}
{"url": "https://standartnews.com/kultura/pochina-avtorkata-na-pesenta-na-priyateli-410086.html", "text": "Американската авторка на \"I'll Be There for You\", с която стартираше всеки епизод на сериала „Приятели“ - Али Уилис, се е споминала навръх Коледа в Лос Анжелис, съобщи списание \"Варайъти\". Музикантката два пъти е отличавана с награди \"Грами\". През 2016 година тя получи приза в категорията \"Най-добър албум за мюзикъл\" за \"The Color Purple\", а по-рано за саундтрака на филма \"Ченгето от Бевърли хилс\" (1984 г.).  ", "date": "2019.12.25", "title": "Почина авторката на  песента на „Приятели“        "}
{"url": "https://standartnews.com/kultura/lesni-podartsi-za-melomani-410054.html", "text": "Ако наистина имате почивни дни по празниците, опитайте се да ги осмислите и с духовни наслади – не само с блюда и питиета. Ако не ви се гледа „Наистина любов“ за пореден път, си пуснете музика.  Селин Дион и химнът на нейното прераждане Ако й кажете, че има песен за всеки повод, Селин Дион ще ви отвърне: „Не само – мога да вкарам драма навсякъде!“. А след това за доказателство ще ви затананика детската Baby Shark така, че „Титаник“ да потъне втори път. На 51 легендарната изпълнителка печели овации както с чувството си за хумор и самоирония, така и с волята да рестартира живота си след смъртта на най-скъпия си човек. Съпругът й Рене Анжели, който в продължение на 30 години менажира кариерата й, си отиде от рак, оставяйки Селин сама с музикална империя и три момчета. Прераждането си след жестоката загуба петкратната носителка на „Грами“ превърна в основна движеща сила на новия си албум Courage (Sony Music/“Вирджиния рекърдс“). С авторите Сиа, Сам Смит и Давид Гета проектът е еклектична изповед от балади ала Джеймс Бонд (Lovers Never Die), танцувални откровения (Flying On My Own) и чисти поп шедьоври (Imperfections).  Дион избира куража за качеството-кръстник на албума, защото то я движи напред и превърща личната й трагедия в източник на сила. „Трябваше да докажа на себе си като жена, майка и артист, че имам пълен контрол над живота и всичко ще бъде наред. Рене организираше турнета и звукозаписи 30 години, сега аз съм двигател на цялата машина. Аз съм шефът и се чувствам чудесно с всичките си несъвършенства.“, откровена е звездата.  Благословията на Джордж Майкъл Този албум няма нужда от представяне. Романтичният блокбастър „Последната Коледа“ е вдъхновен от едноименната класика на Wham! и получава благословията на Джордж Майкъл за реализация на голям екран още през 2013-а, когато сценаристът Ема Томпсън споделя идеите си. Last Christmas (Sony Music/“Вирджиния рекърдс“) включва 15 от най-големите хитове на иконичния изпълнител и Wham! в оригиналните им версии. Ако търсите подходяш саундтрак за горене на калории след празничната вечеря, опитайте с Wake Me Up Before You Go Go, Faith и Freedom. Фреди - никога скучен                                       Never Boring обединява за първи път специална селекция от соло проектите на легендарния Фреди Меркюри. Албумът е категоричен трибют към гения му като изпълнител, автор на песни и шоумен от друга вселена. 30 години след смъртта на фронтмена на Queen колекцията е завършена от екипа от саунд инженери, с който британската супер група работи в апогея на кариерата си – Джъстин Шърли Смит, Крис Фредриксон и Джошуа Джей Макри. Последният е и копродуцент на саундтрака към биографичния за бандата филм „Бохемска рапсодия“ - един от най-продаваните албуми за 2018 г. и 2019 г. В стандартното издание на Never Boring откриваме 12 музикални изповеди, сред тях и наскоро издадените сингли Time Waits For No One и Love Me Like There’s No Tomorrow. Ако още не сте избрали коледен подарък за меломаните сред близките си, тази CD колекция може да ви превърне в звездата на вечерта.  Тя включва троен CD комплект от стандартната версия на албума, CD с ремастерирана версия на първия солов албум на Freddie – Mr. Bad Guy (1985) и версията на албума Barcelona от 2012 г. В кутията са включени още DVD и Blu-Ray с 13 промо видеа и интервюта, книга със снимки, много от които непубликувани преди, мисли и цитати на Фреди и разкази на Рами Малек, който получи „Оскар“ за скока си в кожата на Меркюри в най-касовия филм на 2018 – “Бохемска рапсодия”. Джеймс Артър и неговата къща на дърво Българската публика познава добре Джеймс Артър. Откритието на Никол Шерцингер подкрепи Михаела Маринова на финала на българския X Factor и в следващите няколко години, докато британския пазар го наказваше с цифри заради кофти хомофобски коментар, лиричният поет с китара стигна и до джаз феста в Банско. Публичната реабилитация на Артър след медийния гаф започна със Say You Won’t Let Go, която разчувства дори саркастичен педант като Саймън Кауъл и той отново го привлече в лейбъла си. След сърцераздирателната балада Артър оглави чартовете с Rewrite the Stars от саундтрака на „Най-великитят шоумен“. Новият му албум You (Sony Music/“Вирджиния рекърдс“) го събира зад микрофона със съмишленици като Травис Бейкър от Blink 182 и Адам лазара от Taking Back Sunday.“Озаглавих така албума, защото за разлика от Back From The Edge, който беше биографичен, той не е за мен, а за ВАС (YOU)”, лаконичен е британецът.  Наскоро той бе удостоен с отличие за събрани милиард стрийма в Spotify със световния си #1 хит Say You Won’t Let Go. Само 18 звукозаписа до момента са достигали такъв брой стриймове в историята на музикалната платформа и James е един от 10-те артиста, постигнали такъв успех, заедно с Дрейк, Eд Шийрън и Джъстин Бийбър.", "date": "2019.12.25", "title": "Лесни подаръци за меломани"}
