{"url": "https://www.standartnews.com/balgariya-obshtestvo/komisiyata-na-evroparlamenta-otkhvrli-kompromisa-na-prevozvachite-ni-382047.html", "text": "Сред основните искания на протестиращите е да отпадне забраната за прекарване на 45-часовата почивка на водачите в кабината на камионите. От бранша настояват още шофьорите да бъдат извадени от Общата наредба за командироване на работници в чужбина, тъй като техният труд е различен от този на всички останали командировани работници. На площад „Люксембург“ българските превозвачи настояват за отхвърляне на пакета „Макрон“. Те са подкрепени от свои колеги от Румъния. Двете страни заедно с Литва, Полша, Словения, Унгария и Хърватия се обединиха в декларация срещу мерките в пакета. Протестът е мирен, не се предвижда затваряне или блокиране на улици. Част от протестиращите дойдоха от България, други от райони около белгийската столица. Близо до протеста са разположени 10 тежкотоварни камиона, колкото са разрешили белгийските власти. ", "date": "2019.01.10", "title": "Комисията на Европарламента отхвърли компромиса на превозвачите ни"}
{"url": "https://www.standartnews.com/biznes/917-lv-e-sredniyat-osiguritelen-dokhod-za-stranata-382039.html", "text": "Националният осигурителен институт обявява, че размерът на средния осигурителен доход за страната за месец ноември 2018 г. е 917,00 лв. Това съобщиха от пресцентъра на НОИ. Средномесечният осигурителен доход за страната за периода от 01 декември 2017 г. до 30 ноември 2018 г. е 884,37 лв. Определеният средномесечен осигурителен доход за страната за посочения период служи при изчисляване размерите на новоотпуснатите пенсии през месец декември 2018 г., съгласно чл. 70, ал. 2 от Кодекса за социално осигуряване.", "date": "2019.01.10", "title": "917 лв. е средният осигурителен доход за страната"}
{"url": "https://www.standartnews.com/biznes/nap-zove-firmite-da-obnovyat-kasovite-si-aparati-382066.html", "text": "Ако фирмите започнат сега подмяна или актуализация на касовите си апарати, ще успеят да го направят в определения за това срок, който е до края на март. Това каза на пресконференция говорителят на Националната агенция за приходите (НАП) Росен Бъчваров във връзка с въведените от 2019 г. промени в софтуерите на касовите апарати. „Днес сутринта от една медия ми зададоха въпрос за предстоящия апокалипсис или по подобие на винетките драматургичен край на света, свързан с невъзможността да бъде изпълнен срокът след 80 дни за промяна в софтуерите на касовите апарати. Ние в НАП не бихме били толкова драматични и толкова песимистично настроени. Нашето убеждение е, че главното задължение за всяка регистрирана по ДДС фирма до края на март 2019 г. да смени софтуера за управление на продажбите и съпътстващия с това софтуерен ъпдейт на фискалните устройства е изпълнимо при положение, че работата по този ангажимент започне веднага“, обясни Бъчваров. Той уточни, че технически трудности или проблеми по отношение на сървъра, на мрежова комуникация, на подаване и обработване на данни от страна на НАП не се очакват. „Дори и в момента ние обменяме стотици милиони електронни документи и го правим в последните 20 години за над 3 млн. наши клиенти, спестявайки им всяка година над 300 млн. лв. административни разходи. Така че нашето послание към бизнеса е – свържете се веднага с производителя на софтуера за управление на продажбите, за да обсъдите времето и технологиите, за които този софтуер в комбинация с хардуера на фискалното устройство да бъде актуализиран“, каза още Бъчваров и посочи, че това трябва да стане до края на март. „Към днешна дата има 1500 касови апарата и фискални принтера, управлявани от новия вид софтуер за управление на продажбите, които отговарят на последните изисквания. С други думи, изискването вече е изпълнено от един кръг от лица. Към момента от гледна точка на производители на фискални устройства или принтери никой не е сигнализирал от НАП за потенциални проблеми, забавяния или трудности с производство и дистрибуция на тези устройства“, обясни Бъчваров.", "date": "2019.01.10", "title": "НАП зове фирмите да обновят касовите си апарати"}
{"url": "https://www.standartnews.com/balgariya-obshtestvo/blgarski-prevozvachi-na-protest-pred-sgradata-na-ek-382031.html", "text": "Протест на български превозвачи срещу пакета \"Мобилност\" ще се проведе в Брюксел в четвъртък. Около 600 шофьори и десетки камиони ще излязат пред сградата на Европейската комисия. От бранша искат предложените промени, засягащи командировките на шофьорите, връщането до страната на всеки четири седмици и нощните им почивки, да не бъдат приети, защото според тях това ще доведе до масови фалити на български превозвачи. В протеста се очаква да се включи и транспортният министър Росен Желязков, както и български евродепутати.", "date": "2019.01.10", "title": "Български превозвачи на протест пред сградата на ЕК"}
{"url": "https://www.standartnews.com/biznes/blgarskata-petrolna-i-gazova-asotsiatsiya-napuska-krib-382054.html", "text": "Българската петролна и газова асоциация, оглавявана от Валентин Златев, обяви, че напуска КРИБ в знак на протест. Сдружението, в което влизат най-големите вносители и търговци на горива в България, се обяви против идеята на Министерството на икономиката да се отложи с 6 месеца влизането в сила на последните поправки в ресорния закон, които засягат по-малките бензиностанции. Предложението беше внесено в сряда от министър Емил Караниколов, а КРИБ го е подкрепила, без да се консултира с членовете си от Петролната асоциация. \"Членовете на БПГА изразяват категоричното си несъгласие с опита да се протака влизането в сила на закон, вече приет от българския парламент. Това на практика означава продължаване на живота на сивата икономика в структуроопределящ сектор за България, какъвто е производството и търговията с течни горива\", се казва в декларацията на БПГА. \"Нещо повече, смятаме, че се прави целенасочен опит реалната дискусия за ограничаване на контрабандата, ДДС-измамите и други незаконни схеми в сектора, да се измести от спекулации за противопоставяне на големи и малки фирми в бранша и за ограничаване на свободната конкуренция\", посочва се още в писмото. От асоциацията настояват за среща с премиера Бойко Борисов, който \"да представи своята позиция по темата\". Твърди се още, че КРИБ е изпратила писмо до Емил Караниколов, с което се иска не само отлагане, но и промяна на текстове от Закона за горивата. \"БПГА изразява дълбокото си разочарование от действията на Конфедерацията на работодателите и индустриалците в България, на която е лоялен член. Подобно писмо нито е съгласувано с БПГА като член на КРИБ, нито дори сме били информирани за съществуването му\", казват от организацията на търговците на горива, които са решили да прекратят колективното си членство в КРИБ.", "date": "2019.01.10", "title": "Българската петролна и газова асоциация напуска КРИБ"}
{"url": "https://www.standartnews.com/biznes/bryuksel-otkhvrli-23-ot-plana-makron-obzor-382077.html", "text": "Протестът на българските и румънските превозвачи в Брюксел, подкрепяни от техни колеги от Полша, Латвия и други страни от ЕС, постигна сериозен успех. На редовното си заседание Комисията по транспорт и туризъм на Европейския парламент (ЕП) отхвърли два от трите доклада, на които е разделен т. нар. „Пакет Мобилност 1“, по-известен като „Плана Макрон“.  \r\nТова съобщи специално за „Стандарт“ от пл. „Люксембург“ в Брюксел Димитър Димитров, изпълнителен директор на Камарата на автомобилните превозвачи в България. Заедно с още над 600 представители на българския международен автомобилен транспорт той беше един от протестиращите в столицата на ЕС срещу приемането на тотално лицемерния и крайно дискриминационен за свободния бизнес „Пакет Мобилност 1“.  \r\nПред нас излязоха трима от нашите евродепутати, които са успели да се освободят след гласуването – Сергей Станишев, Петър Курумбашев и Андрeй Новаков, заедно с министъра на транспорта Росен Желязков – разказа Димитър Димитров. Те обясниха, че само единият от трите доклада, на които е бил разделен целият „Пакет Мобилност 1“, е бил приет, а останалите два са били отхвърлени от Комисията по транспорт и туризъм на ЕП. Приет е единствено докладът на Исмаил Ертуг, германски евродепутат от Групата на Прогресивния алианс на социалистите и демократите в Европейския парламент. С него на практика е приета една от клаузите на „Плана Макрон“ - за връщането на камионите на всеки 28 дни в страната, в която е регистриран превозвачът. Прието е било и въвеждането на т.нар. „период за охлаждане“ при извършването на каботажните превози на територията на Общността, текст, който не е бил от първостепенно значение за българските превозвачи. Той означава, че след определен брой вътрешни превози камионът няма право да извършва нови, обясни Димитър Димитров.   \r\nС отхвърлените два доклада отпадат много проблемни текстове за автомобилния бранш. Единият от тях е за изравняването на командировъчните на водачите с тези в страните, на чиито територии извършват превозите. Отпада и забраната водачите да спят в кабините на ксамионите, а за почивката си да наемат стая в хотел или мотел, както и други рестрикции. \r\nИ тримата ни евродепутати обаче веднага изразили опасения, че чрез процедурни хватки е възможно да бъде направен опит за внасянето за гласуване в пленарната зала на ЕП не само на одобрения от Комисията по транспорт и туризъм доклад на Исмаил Ертуг, но също и на отхвърлените два доклада. Принципно и двата варианта са недопустими, посочили нашите евродепутати. Първо, одобреният от комисията доклад на Ертуг не би трябвало да бъде обсъждан и гласуван отделно от останалите два, тъй като и трите доклада са взаимносвързани и ако бъде приет единият, то той препраща към другите два доклада. Второ, не приемайки двата доклада, на практическа транспортната комисия на ЕП е отхвърлила 2/3 от текстовете на „Пакета Мобилност 1“, така че би трябвало той да не бъде внасян в зала. Именно поради тази причина както нашите евродепутати, така и българското правителство ще настояват „Пакета Мобилност 1“ изобщо да не бъде внасян в Европарламента, коментира специално за „Статндарт“ от пл. „Люксембург“ в Брюксел Димитър Димитров.  \r\nЗатова нека засега не наричаме това Победа, но можем смело да заявим, че идването ни до Брюксел не беше напразно, заключи изпълнителният директор на Камарата на автомобилните превозвачи в България Димитър Димитров от центъра на столицата на ЕС!  \r\nПрезидентът Румен Радев е изпратил писмо до председателя на Европейския парламент Антонио Таяни по повод “Пакета Мобилност 1”, съобщиха от прессекретариата на държавния глава. Предвидените законодателни промени са в разрез с устоите на единния европейски пазар и нарушават принципите за свободното движение на стоки, хора, услуги и капитали в рамките на Общността“, заявява в писмото си до Антонио Таяни президент Румен Радев.   \r\nС голяма сигурност вече може да се каже, че спорният „План Макрон“ ще остане за обсъждане от новия Европейски парламент, който ще бъде избран през май тази година.  ", "date": "2019.01.10", "title": "Брюксел отхвърли 2/3 от „Плана Макрон\" /ОБЗОР/"}
{"url": "https://www.standartnews.com/svyat/zhelyazkov-protestt-na-prevozvachite-ne-e-evroskeptitsizm-382034.html", "text": "Протестът на българските превозвачи и колегите им от Полша, Литва, Унгария, който ще се състои в четвъртък в Брюксел, не е израз на евроскептицизъм. Това каза в ефира на „Здравей, България” транспортният министър Росен Желязков. Той също е в белгийската столица, за да участва в заседанието на ресорната комисия, на което ще се обсъждат мерките от пакета „Мобилност”. „Този пакет радикално погазва принципите на ЕС за функционирането на свободния пазар, конкурентоспособността, правата за достъп, свободното движение на хора. Докладчиците по тези антиевропейски досиета трябва да се срамуват от основателите на Съюза”, категоричен бе Желязков. Той обясни, че две от трите досиета, които ще се разглеждат от транспортната комисия в четвъртък, са против нашите национални интереси и тези на другите страни от групата на единомислещите. „Може да се получат интересни решения, които да отидат в пленарна зала. Например докладът за връщането на камиона да бъде приет, а на съвет това нещо вече е отменено. Тогава ще се отиде на трилози и комисията ще ни подкрепи”, каза още транспортният министър.", "date": "2019.01.10", "title": "Желязков: Протестът на превозвачите не е евроскептицизъм"}
{"url": "https://www.standartnews.com/biznes/bsk-iskame-ep-da-otkhvrli-paketa-za-mobilnos-382059.html", "text": "Представители на превозвачите от България, Литва, Полша, Румъния, Словения, Унгария и Хърватия призовават в съвместна декларация Европейския парламент да отхвърли Пакета за мобилност 1, който според бранша задълбочава разцеплението на ЕС и ще навреди сериозно не само на ефективността на транспорта на Съюза, но и на неговата търговия, икономика и общество като цяло. Декларацията разпространи Българската стопанска камара. Международните автомобилни превозвачи от подписалите декларацията страни и други държави от ЕС са обезпокоени от съгласуваните усилия на някои държави членки с взимащите решения в ЕС да защитят националните си пазари, като по този начин увреждат основните стълбове на Европейския съюз - свободното движение на хора, стоки и предоставяне на услуги, се изтъква в декларацията. От бранша протестират срещу предложенията, защото според тях те са дискриминационни, издигащи бариери пред автомобилния транспорт с пагубни последици, които предизвикват огромна административна, организационна и финансова тежест, фрагментиране на европейския пазар на транспортни услуги. Вместо постигане на определените цели тези регулации ще влошат показателите на автомобилния транспорт и ще причинят драматично нарастване на разходите, загуба на конкурентоспособност и дори изключване от пазари на трети страни, се посочва още в декларацията.", "date": "2019.01.10", "title": "БСК: Искаме ЕП да отхвърли Пакета за мобилност"}
{"url": "https://www.standartnews.com/svyat/trmp-napusna-demonstrativno-sreshcha-s-liderite-na-demokratichnata-par-382029.html", "text": "Американският президент Доналд Тръмп е напуснал демонстративно срещата с лидерите на демократите, на която се обсъждаше прекратяването на работата на федералното правителство. Тръмп си е излязъл, след като лидерът на Камарата на представителите Нанси Пелоси отново е отказала да бъдат отпуснати пари за строеж на стена по границата с Мексико. \"Пълна загуба на време\", написа в Twitter държавният глава и допълни, че след отказа, той просто казал \"Чао, чао\".", "date": "2019.01.10", "title": "Тръмп напусна демонстративно среща с лидерите на Демократичната пар"}
{"url": "https://www.standartnews.com/sport/ivan-ivanov-raztrogna-s-turskiya-altay-382065.html", "text": "Българският защитник Иван Иванов прекрати едностранно договора си с турския втородивизионен футболен клуб Алтай и вече е свободен агент, съобщи БНР позовавайки се на информация от агенцията на бившия национал \"Vasilev & Co. Consulting\". 30-годишният Иванов не влизаше в плановете на старши треньора Йозден Тьорайдън и реши да напусне. Българинът пристигна с големи очаквания в Измир през лятото и подписа 2-годишен договор с \"черно-белите\", но се представи разочароващо, като участва в едва седем официални мача на отбора през есента. За последно Иванов игра в първенството на 3 ноември, а в последните пет срещи до края на есенния дял от шампионата дори не беше включван в групата.", "date": "2019.01.10", "title": "Иван Иванов разтрогна с турския Алтай"}
{"url": "https://www.standartnews.com/biznes/krib-zastava-zad-protesta-na-prevozvachite-v-bryuksel-382060.html", "text": "Управителният съвет на Конфедерацията на работодателите и индустриалците в България (КРИБ), изхождайки от обстоятелството, че най-големите транспортни сдружения - Българската асоциация на сдруженията в автомобилния транспорт и Съюза на международните превозвачи - са нейни членове, подкрепя предстоящия протест на представителите на транспортния бранш срещу пакета за мобилност и споделя виждането им, че новата регулация е неуместна и несправедлива. Това е записано в декларация на работодателската организация, получена днес в БТА. Протестът ще се състои в Брюксел по време на предстоящото заседание на Транспортната комисия на Европейския парламент, тъй като на Съвета на министрите на 3 декември 2018 година позициите на 8-те източноевропейски държави и Малта по мерките по пакета \"Мобилност\" не бяха взети предвид, се напомня в декларацията. Предвидените в пакета промени в регулациите на ЕС за товарните превози предвиждат изключително тежки рестрикции по отношение на транспортния сектор в отделни държави членки и обричат на фалит българския международен транспорт. В действителност заплашен от унищожаване е сектор, който формира 17 на сто от БВП на страната, осигурява заетост на над 120 хил. души и носи около 13-14 млрд. лева годишно, смятат от КРИБ. Предложението на Европейския съвет на всеки четири седмици водачите да се прибират в страните, където е регистрирана фирмата, от каквито и съображения да е продиктувано, на практика ще ограничи достъпа на българските транспортни оператори до европейския пазар. Водачите ще бъдат принудени да се връщат в отдалечени от европейските дестинации райони за своя сметка. Това от своя страна ще доведе до фалити и отпадане от бизнеса на малките семейни фирми. Под благородния мотив, че предложеният пакет за мобилност е в контекста на защита правата на заетите, тяхното по-добро заплащане и право на почивка, той в действителност представлява ограничаване на гражданските им права, смятат от КРИБ. Тези, както и другите предвидени мерки, които са силно дискриминационни спрямо българските превозвачи, в противовес на предвидените привилегии за превозвачите от развитите европейски държави поставят транспортния сектор и  България в неравностойно положение спрямо останалите държави членки, се изтъква в декларацията. Това е нарушаване правата и законните интереси на отделни членове на общността, като ограничава правото им на труд и равен достъп на икономическите оператори в сектора до единния европейски пазар, изтъкват от КРИБ.", "date": "2019.01.10", "title": "КРИБ застава зад протеста на превозвачите в Брюксел"}
{"url": "https://www.standartnews.com/regionalni/mzh-pochina-ot-izmrzvane-382062.html", "text": "77-годишен бил намерен мъртъв около 10 часа  на  9  януари  в  момчилградското село Ауста, съобщиха от ОД на МВР Кърджали. Дежурна оперативна група от РУ-Момчилград е извършила оглед след подадения сигнал. Не са открити следи от насилие. Тялото е транспортирано за аутопсия в кърджалийската болница. Причината за смъртта е измръзване. По  информация на   кмета на  селото предния  ден мъжът  пътувал  до общинския център да си вземе пенсията. Той  живеел сам, на връщане  изпуснал  автобуса, заблудил се,  тръгнал в обратна посока и по пътя паднал в канавка, така станал жертва на студа. ", "date": "2019.01.10", "title": "Мъж почина от измръзване"}
{"url": "https://www.standartnews.com/regionalni/i-ombudsmana-vliza-v-bitkata-sreshchu-novite-tseni-na-vodata-382046.html", "text": "\r\n  И националния омбудсман Мая Манолова влиза в битката срещуно новите по-високи цени на питейната вода в страната. Днес тя пристига в Шумен по покана местния обществен посредник Иван Капралов, за да объсди шуменската общественост възможността да бъд запазена старата цена на тийната вода в региона. Както,  е известно, малко преди нова година акционелите в местното ВиК-дружестово, общините в областта, решиха да запазят старата цена на водата, противно на решените на КЕВР. За участие във форума са поканени  представиетели на областната и на общинската управа,  на Асоциацията по ВиК в област Шумен, граждани и граждански организации, общински съветници, представители на граждански организации.   \r\n Стна ясноВ институцията на омбудсмана през 2018 г. са постъпили множество жалби от гражданите, свързани с цената и качеството на предоставяните услуги. \r\n ", "date": "2019.01.10", "title": "И омбудсмана влиза в битката срещу новите цени на водата"}
{"url": "https://www.standartnews.com/svyat/tri-metra-snyag-natrupa-v-nyakoi-chasti-na-avstriya-382033.html", "text": "Триметрови снежни преспи натрупаха в някои части на Австрия. Властите затвориха част от пътищата в провинция Щирия заради усложнената метеорологична обстановка.   Снимка: bTV   Повишена е и опасността от лавини. Снеговалежите обаче още на са спрели - нови количества се очакват в началото на следващата седмица, придружени от силен вятър. На този фон властите задължиха собствениците на имоти да почистят снега от покривите си, за да се избегнат повреди.", "date": "2019.01.10", "title": "Три метра сняг натрупа в някои части на Австрия"}
{"url": "https://www.standartnews.com/sport/artist-i-aktrisa-stanakha-poslanitsi-na-sofia-open-2019-382072.html", "text": "Актьорът Юлиан Вергов и певицата Маги Джанаварова ще бъде част от звездния тим посланици на изключително силното четвърто издание на турнира Sofia Open 2019. Вергов вече публикува в социалните мрежи видео, с което закачливо анонсира страхотните емоции, които предстоят от 3 до 10 февруари 2019 година. Той шеговито отправя и закана към топтенисистите, които са потвърдили участие в надпреварата от категория ATP 250 и българските любимци Димитър Кузманов и Адриан Андреев, които се включват с „уайлд кард\" директно в основната схема. Самият Юлиан с ракета в ръка пред „Арена Армеец\" казва, че от сега чака големите звезди, за да провери лично дали „стават за нещо\". Още в първите минути след като актьорът пусна в Инстаграм видеото си, то предизвика голям интерес, а сред коментарите на последователите на актьора дори се отбеляза, че Гаел Монфис има голямо чувство за хумор като неговото и сигурно ще се разберат. Самият Юлиан Вергов се интересува от тенис и се изправя на корта срещу дъщеря си, която тренира в столичен клуб. Пред организаторите актьорът разкри, че дори дъщеря му Алена е избрана заради уменията си да бъде част от младите тенисисти, които ще подават топки по време на мачовете от турнира в „Арена Армеец\" през февруари. Певицата Маги Джанаварова пък за поредна година ще бъде част от най-голямото тенис събитие в българската столица. Предишните години тя впечатли и участници, и публика с музикалните си изпълнения. Маги също така е фен на тениса и иска да се научи да играе добре. \r\n  Освен бившият номер 3 и носител на 3 титли от Големия шлем Стан Вавринка (Швейцария), в София ще играят 7 играчи от Топ 30. Сред имената, които са очаквани с нетърпение на корта в „Арена Армеец\" са любимият и ексцентричен французин Гаел Монфис, устремилият се към топ 10 в света Карен Хачанов (Рус), шампионът в Мастърса на новото поколение Стефанос Циципас (Гър), Данийл Медведев (Рус), който стигна до финала в Бризбън, Николоз Басилашвили (Груз), Фернандо Вердаско (Исп). Очаква се и шампионът от първото издание на турнира в София през 2016-a Роберто Баутиста Агут (Исп), който само преди дни триумфира в Доха. Участие заявиха още: Андреас Сепи (Италия), Мартон Фучович (Унгария), Мартин Клижан (Словакия), Адриан Манарино (Франция), Матю Ебдън (Австралия), Робин Хаасе (Холандия), Михаил Кукушкин (Казахстан), Матео Беретини (Италия), Ян-Ленард Щруф (Германия), финалистът в София от 2018 г. Мариус Копил (Румъния), шампионът от третото издание в България Мирза Башич (Босна и Херцеговина), Денис Истомин (Узбекистан) и Ласло Джере (Сърбия). Билетите за Sofia Open 2019 са в продажба в мрежата на Eventim. Скоро ще бъдат обявени и още от звездните посланици на Sofia Open 2019.", "date": "2019.01.10", "title": "Артист и певица станаха посланици на Sofia Open 2019"}
{"url": "https://www.standartnews.com/mneniya/dart-koyto-razksa-momcheto-ot-selo-rupcha-382079.html", "text": "Тече, всичко тече - и заедно с момчето от нашето детство самото ни детство изтече отвъд оня бряг, който уж времето нямало. Изтече със задължителните трафарети, че в момента Иван Ласкин си пие питието някъде горе заедно с Чочо и Андрей Баташов, или пък играят заедно нещо си в небесния театър. И с всички дежурни заигравки, които редакциите са приготвили предварително, в случай, че известен човек си отиде от този свят преждевременно /Как пък всички телевизии пуснаха една и съща епитафия на Ласкин и не промениха дори и дума/. Текстът от песничката на филма \"Васко да Гама от село Рупча\" бе споделян толкова пъти в социалните мрежи, че вероятно дори и създателката му тогава, поетесата Миряна Башева, не се е надявала какво попадение ще направи години по-късно. Защото да - някои неща изтичат отвъд брега на времето, а някои момчета си остават Магелановците на детството ни, когато сме откривали острови. Островите, които по-късно се оказват призрачни  Всичко онова, което кара по-крехките като душевност хора да потърсят спасение в също толкова призрачния остров на алкохола, от чиито сирени отърване няма. \r\nОнова, което ме порази, бяха коментарите, свързани с пиенето на Иван Ласкин - от крайно негативните \"Всички алкохолици са сган\", до крайно опоетизиращите алкохолизма като на Калин Терзийски, с когото никога не мога да се съглася, въпреки че разбирам какво го е провокирало да го напише и да набута в един дрийм тийм и Керуак, и Чочо, и Ласкин, и себе си.  \r\nАнтъни Хопкинс, който също в годините е бил подвластен на алкохола, миналата година заявява в интервю, че алкохолизмът е дар, който може да обуздае гнева ти, но е и нещо, което може да те разкъса на парчета. Хопкинс е от хората, които правят най-хубавите си роли в годините, когато отказва алкохола, но познава неговото \"право и опако\" и е успял да превърне пиенето си в дар именно благодарение на отказа от него. Мнозина други не успяха и е жалко, че не го направиха. Никой не иска и не е искал това от тях. Пиещите хора са много особена порода- те    и след това пак няма да я направят, защото няма да уцелят мярката и да спрат навреме. Тяхната чувствителност и мярката им за света не се измерват в грамове, но именно грамовете са препъни-камъкът им към онова уж по-добро, по-спокойно, по-тривиално настояще, което те по малко искат и по малко презират. Те не се побират в рамки и затова никой не си прави труда да ги мери - както написа в един великолепен текст Касиел ноа Ашер, това са \"трудните актьори\". А и не само актьори. Те са трудните обитатели на света. \r\nКоето обаче не означава, че задължително всеки талантлив човек трябва да бъде алкохолик и всеки алкохолик непременно е талантлив и екстраординерно мислещ, както напоследък се опитват да ни внушат с някои публикации. \r\nМоля Ви, нека скърбим за Иван Ласкин, за Чочо, за Баташов /първите двама отишли си на 48, а последният - едва на 45/, без да обграждаме алкохола с излишен ореол. Десетки деца, искащи да бъдат неординерни и мечтаещи за слава, очакват точно това. Лесното решение, което да те накара да се почувстваш един Магелан, намерил острова си. Алкохолизмът е точно това, което пише за него в медицинските справочници - заболяване. Немилостиво, понякога непожалващо и близките. А талантът е талант - той няма нищо общо с пиенето, просто за жалост то понякога прекратява нечий полет твърде рано. ", "date": "2019.01.10", "title": "Дарът, който разкъса момчето от село Рупча"}
{"url": "https://www.standartnews.com/regionalni/vtoroklasnichka-ot-silistra-prochete-111-knigi-za-edna-godina-382071.html", "text": "Осемгодишно момиченце от силистра стана  читател на годината в крайдунавския град, след като зае и прочете от регионалната библиотека „Партений Павлович” 111 книги през изминалата 2018 година. \r\nИлияна Йорданова е второкласничка в училище „Отец Паисий” в града. За приза „Читател на годината” тя се е съревновавала с още 1231 деца на възраст до 14 години, съобщава електронното издание kvorum-silistra.info. \r\nПред местни репортери Илияна споделя, че освен  книгитеq обича и музиката. Свири на цигулка и пиано и пее в детската музикална студия „До ре ми” в родния си град. Момиченцето възпприема  историите от книгите като вълшебни приключения. Любимият й автор е Роалд Дал, а неговата героиня Матилда е персонажът, на който   малката читателка иска да прилича. \r\nВторокласничката вече знае, че ако  тръгне на   самотно пътешествие, ще вземе със себе си най-любимото си заглавие „Чарли и шоколадовата фабрика”.", "date": "2019.01.10", "title": "Второкласничка от Силистра прочете 111 книги за една година"}
{"url": "https://www.standartnews.com/regionalni/vshki-nalazikha-uchenitsite-v-starozagorsko-382084.html", "text": "Вместо очакваната по това време на годината епидемия от грип  въшки нападнаха масово старозагорските ученици. \"Близо 70 на сто от училищата в Старозагорска област са засегнати от нашествието на паразитите, съобщи шефката на регионалната здравна инспекция д-р Златина Нанева. Първият сигнал за въшки и бил получен от родител на дете в старозагорско учебно заведение още в края на миналата година. След  проверката на санитарните инспектори е станало ясно, че всъщност повече от 2/3 от училищата в региона са въшлясали. \"За съжаление, не са един и два сигналите от страна на родители, че след като почистят децата си и ги пуснат на училище, те се връщат вкъщи отново с паразити\", призна д-р Нанева.  Тя посочи, че здравната инспекция е взела всички възможни мерки. Имало издадени и конкретни предписания до всички учебни заведения. Всяка сутрин учениците трябвало да бъдат проверявани и ако бъде установено наличието на паразити, те трябва да бъдат връщани у дома до изчистването им. В борбата с вредителите са били включени и личните лекари, на които здравната инспекция е наредила да не издават бележки, преди да извършат щателна проверка.  \r\n ", "date": "2019.01.10", "title": "Въшки налазиха учениците в Старозагорско"}
{"url": "https://www.standartnews.com/sport/mourino-si-trgna-s-15-mln-paunda-382049.html", "text": "Жозе Моуриньо е получил 15 милиона паунда неустойка за уволнението си от Манчестър Юнайтед, твърди в. \"Дейли Мейл\". Португалският специалист вече е уточнил всички финансови детайли по прекратения си договор с Юнайтед и вече е свободен да започне работа в друг клуб. \r\nМоуриньо бе освободен през декември като мениджър на \"червените дяволи\" след неудачното представяне от началото на сезона. Той пое Юнайтед през лятото на 2016 година и спечели три трофея с клуба. На този етап португалецът не бърза да започне нова работа, като интерес към него проявяват Бенфика и Реал (Мадрид).", "date": "2019.01.10", "title": "Моуриньо си тръгна с 15 млн. паунда"}
{"url": "https://www.standartnews.com/regionalni/105-mashini-v-oblast-krdzhali-chistyat-padnaliya-snyag-382074.html", "text": "Пътищата от републиканската мрежа в област Кърджали са проходими, цялата налична техника от 105 машини е включена в почистването на падналия сняг. Това обяви областният управител Никола Чанев. Най-сериозна е била ситуацията в община Ардино, където  снежната покривка е стигнала 15 см. По искане на ОПУ Смолян е било  въведено ограничение за ремаркета и полуремаркета и движение на автомобили с вериги, но забраната вече е вдигната. Чанев коментира, че сутринта на 10 януари е имало затруднение на пътя Крумовград-Момчилград. Заради обледеняване на пътя се е завъртял сметосъбиращ камион, който попречил на движението за час и половина, но проблемът е отстранен.„Ще бъдат наложени съответните санкции на снегопочистващата фирма”, категоричен е областният управител на Кърджали Никола Чанев.Той обясни, че като цяло пътищата на територията на областта са много добре поддържани в сряда срещу четвъртък. „През нощта не е имало сигнали за бедстващи хора и за сериозни аварии на елекрозахранването с изключение на кирковското село Стрижба, където аварийната група на ЕВН работи по отстраняването на проблема”, обясни Чанев.", "date": "2019.01.10", "title": "105 машини в област Кърджали чистят падналия сняг"}
{"url": "https://www.standartnews.com/sport/globikha-levski-lukoyl-5000-lv-382023.html", "text": "Дисциплинарно-административният съвет (ДАС) на Националната баскетболна лига взе решение да глоби с 5000 лева шампиона Левски Лукойл заради безредиците по трибуните по време на мача с Балкан Ботевград от поредния кръг в първенството. \r\nЕто всички решения на ДАС, свързани с тази среща: \r\n1.Налага на БК Левски Лукойл глоба в размер на 5000 (пет хиляди) лева на основание чл. 37, т. 2 от ДАП на НБЛ за нарушаване на установения ред по време на среща по баскетбол от група (повече от две) лица, изразяващо се в непристойни прояви, които създават ненормална обстановка на терена и извън него в среща No 49 между отборите на БК Левски Лукойл и Балкан, проведена на 05.01.2019 г. \r\n1.1 УКАЗВА на БК Левски Лукойл, че при всяка домакинска среша следва да осигури охрана от униформени полицаи, стоящи в залата, \r\n1.2 УКАЗВА на Небойша Видич, страши треньор на БК Балкан, да се въздържа от публични изказвания по повод съдийството на срещите от НБЛ.", "date": "2019.01.10", "title": "Глобиха Левски Лукойл 5000 лв"}
{"url": "https://www.standartnews.com/svyat/stachka-blokira-vzdushniya-trafik-v-germaniya-382030.html", "text": "Транспортна стачка се провежда в Германия. Сужителите по сигурността на летищата в Дюселдорф, Кьолн, Бон и Щутгарт започнаха предупредителни протестни действия. Очаква се да бъдат засегнати повече от 110 000 пътници. Авиокомпаниите призовават пасажерите да проверяват по-често статуса на полетите си и да идват по-рано на летищата. Работниците искат по-високи заплати и по-добри условия на труд. Те заплашват с нови протестни действия на 23 януари.", "date": "2019.01.10", "title": "Стачка блокира въздушния трафик в Германия"}
{"url": "https://www.standartnews.com/regionalni/kampaniya-da-podarim-nadezhda-za-koleda-sbra-nad-16-khil-leva-382070.html", "text": "Над 16 хиляди лева бяха събрани от тазгодишното издание на  благотворителната кампания „Да подарим надежда за Коледа” в Кърджали. Средствата вече са преведени по сметката на МБАЛ „Д-р Атанас Дафовски”, съобщи областният управител Никола Чанев, под чийто патронаж се провежда инициативата. В организирания базар в рамките на  благотворителната кампания се  включиха 22 учебни заведения  от Кърджали и региона, представители на бизнеса и  различни институции и организации. Най-много средства, около 7  хил. лв., събра Езиковата гимназия ”Христо Ботев” в областния град. Средствата тази година са предвидени за Интензивния сектор на  Детското отделение в МБАЛ ”Д р Атанас Дафовски” в Кърджали, което е единствено в областта и през него през последните три години са преминали над 3000 деца. „Всяко дете е надежда и за семейството, и за обществото. Тази благородна инициатива показва, че сме солидарно общество и особено важно е, че деца помагат на деца”, сподели изпълнителният директор на лечебното заведение проф. д-р Тодор Черкезов. Той  обяви, че с предоставените средства на болницата ще бъдат закупени един пациентски монитор, един детски електрокардиограф, два апарата за интензивна терапия, както и два инхалатора за деца,  необходими за Интензивния сектор в Детското отделение на областната  болница. 13–то издание на благотворителната кампания „Да подарим надежда за Коледа” в Кърджали се провежда в партньорство с РУО Кърджали и НЧ „Обединение”. Ежегодно стотици ученици, фирми, институции от област Кърджали се включват в инициативата, за да дадат кураж и надежда на болните деца и техните родители. За последните 10 години събраните средства надхвърлят 120 000 лева.", "date": "2019.01.10", "title": "Кампания „Да подарим надежда за Коледа”  събра  над  16 хил. лева"}
{"url": "https://www.standartnews.com/sport/olimpiakos-s-vezenkov-bie-za-evroligata-382061.html", "text": "Гръцкият тим Олимпиакос с Александър Везенков победи гостуващия Баскония (Испания) с 91:87 след продължение в среща от 17-ия кръг на Евролигата по баскетбол за мъже. Редовното време завърши 80:80. Българският национал игра 6:29 минути за домакините и спечели една борба, но не успя да се разпише. \r\nИспанците водеха през по-голямата част от двубоя, но Олимпиакос се бори до последно и с тройка на Костас Папаниколау три секунди преди края на редовното време прати мача в продължение. В добавените пет минути гърците спечелиха с 11:7 и записаха 11-ия успех в турнира. За победителите Зак Лидей завърши с 23 точки и 9 борби, а Костас Папаниколау добави 22 точки и 6 борби. Лука Вилдоса беше най-резултатен за Баскония с 19 точки. Венсан Поарие и Марселиньо Уертас добавиха по 17. В испанското дерби защитаващият титлата си Реал (Мадрид) победи Гран Канария със 75:67. Реал е на второ място в класирането с 14 победи и 3 загуби. Домакините водеха с 34:27 на почивката и с 56:52 след 30 минути игра, но Реал направи обрат след силна последна четвърт, която спечели с 23:11. Серхио Люл завърши с 16 точки за Реал. Руди Фернандес добави 11, а Антъни Рандолф и Густаво Айон се отчетоха с по 10 точки. Албърт Оливър и Елиъс Баес бяха най-резултатни за Гран Канария с по 12 точки.", "date": "2019.01.10", "title": "Олимпиакос с Везенков бие за Евролигата"}
{"url": "https://www.standartnews.com/mneniya/zapadt-iska-da-zasmuche-opitnite-ni-shofori-382078.html", "text": "----------------------------------------------------------------------------------------------------------------------------------------------- \r\n- Разбира се - Националното сдружение на българските превозвачи (НСБП) участва с около 85 човека на протеста на пл. \"Люксембург\" в Брюксел. \r\n- В българското публично пространство броят на камионите странно много се размножава. По принцип имаме разрешение само за 15 камиона. \r\n- Не, само българските са 15, или по-точно - 14 плюс 1, който се използва като сцена. Просто белгийските власти не разрешават повече. Назначени са и хора, които да отговарят за организацията на протеста, за реда на площада и т.н. - в пълно съответствие със законите на Белгия. Задължително сме оставили коридори за безпрепятственото преминаване на автомобилите на \"Бърза помощ\" и на полицията, както си му е редът, така че като бели хора ние не създаваме хаос и суматоха в столицата на Европейския съюз. \r\n- Организирахме два чартъра за около 600 човека до Брюксел. Отделно много от нашите фирми използват своите водачи, които транзитират през Белгия - наредено им е да оставят камионите си на близки паркинги. Наехме автобуси, които да минат и да съберат тези водачи, за да ги откарат на мястото на протеста на пл. \"Люксембург\". Разчитаме много и на големия брой българи, които работят в Европейската комисия и в други европейски институции - да се включат като съпричастни към нашия протест. Специално за това ние помолихме вицепремиера Томислав Дончев да ни окаже съдействие в тази насока и получихме уверение, че държавата ще направи всичко необходимо това да се случи. Така че би трябвало всеки да изпълни това, което е обещал и е поел като ангажимент пред България. \r\n- Румънците също имат разрешение да протестират, но на друг площад, в близост до нашия. Явно целта е да ни разделят, да раздробят протеста, за да не изглежда той толкова масивен и да не направи силно впечатление на евродепутатите в Брюксел - знаете, че Белгия е една от страните, които също подкрепят Плана \"Макрон\".  \r\n- Да, браншовите организации от Полша и Прибалтика обявиха, че ни подкрепят, но какво точно означава това - нямаме ясна представа. Моментът наистина е много деликатен и всяка държава се бори за себе си, само ние с румънците сме на един и същи хал. Това е нормално, тъй като всички останали са в много по-добро положение в сравнение с България и Румъния, така че това също оказва влияние при вземането на решения от тях за протести.  \r\n- Ще се опитам да отговоря по един заобиколен, но достатъчно красноречив начин. През 2018-а година в Германия се пенсионираха около 60 хиляди шофьора на тежкотоварни автомобили. Очаква се през настоящата 2019-а година да се пенсионират още около 54-55 хиляди водачи. Вследствие на това германската икономика изпитва огромен глад за шофьори, а сам знаете, че икономиката, пазарът - празнини не търпят. Ако човек неотдавна е посещавал Германия, вероятно е обърнал внимание, че пред всички магазини, болници, общински и държавни учреждения има обявени хиляди и хиляди свободни работни места. Освен това политиката на германското правителство спрямо икономическите емигранти е много агресивна - например там можеш да посещаващ курсове за изучаване на немски език само срещу 1 евро на месец! Същата агресивна политика спрямо икономическите емигранти е характерна и за Франция и други държави от ЕС, които също изпитват остър глад за кадри - същата е картинката и в Белгия, и в Холандия и пр. \r\nСледователно на Европа й трябват един куп работници, които няма откъде другаде да дойдат, освен от страни като България и Румъния. Вижте, тук става въпрос вече не за онази млада и силна икономика на Германия отпреди 40-50 години, например, на която й бяха достатъчни само икономическите емигранти от бивша Югославия, а по-късно - и тези от Турция. В момента нуждата от работна ръка на Запад наистина е огромна. Така че тези държави, искайки да защитят своите икономики, ще направят всичко възможно, за да постигнат тази цел. А и те са пределно наясно, че единствено в транспорта могат да ударят България и Румъния, където той е най-силен.  \r\n- Ще се опитам да хвърля още малко светлина по проблема. Ако лично аз, например, регистрирам своя транспортна фирма в Германия и започна да извършвам вътрешноевропейски превози, каквито и в момента правя, но като българска фирма, вече няма да ми е необходимо нито моите камиони, нито моите шофьори да се връщат в България. Говоря за едни и същи камиони и едни и същи водачи, които ще са регистрирани като фирма превозвач не в България, а в Германия. Значи при първия случай аз ще имам разходи за връщането на камионите и/или водачите в България, които във втория случай, ако фирмата е германска, ще спестя. За сметка на това пък ще си плащам данъците и осигуровките в Германия. В такъв случай в задачата се пита: какво става с България, където няма да влизат данъци и осигуровки, а на всичко отгоре и нейната работна сила се засмуква от Запада?!  \r\nНещо повече, все повече българи вече се пренасят не само да работят, но и да живеят в Германия, например. Защо? Надявам се, че много хора вече осъзнават, че животът на Запад означава преди всичко висококачествено здравеопазване и образование. Разговарял съм с много хора и силно впечатление ми направи изказването на една стоматоложка, която обясни, че точно поради тези съображения никога няма да се върне в България. При това тази стоматоложка обясни, че изобщо не става въпрос за пари, тъй като в България заработвала средно по 10 000 лв. на месец, докато в Германия заплатата й не нахвърля 2500-2600 евро, което е около два пъти по-малко. Така че \"разликата е около два пъти в моя вреда, но аз живея в Германия заради детето си, което има по-висок стандарт на живот и получава по-добро образование и здравеопазване от тези в България\", обясни тази лекарка.  \r\nЗатова и изпомпването на работна сила от България в посока Запад ще продължи. А българските превозвачи сме не само много, но и сме много необходими на западните икономики.  \r\nПоради това не мисля, че нашата борба като превозвачи срещу пакета \"Макрон\" ще бъде лека, а напротив - тя ще е изключително трудна. Това е истината. Така че ако някой на Запад се опитва да ни убеждава, че много се е загрижил за здравето на нашите шофьори с този пакет \"Макрон\" - Боже мой, благодарим, но не сме нито толкова глупави, нито наивни! \r\nЗатова в най-скоро време няма да има работна ръка, която да заработва нашите пенсии тук - нещо, което не е зле за се помисли, и то много отговорно, от експертите и управляващите. \r\n- Първо, един германски шофьор работи от 8.00 часа в понеделник до 15.00 часа в петък. Да го накараш да работи в събота и неделя е абсурд! В същото време обаче в Германия има доста предприятия с 24-часов и 7-дневен режим на работа, които, естествено, трябва непрекъснато да бъдат транспортно обслужвани.  \r\nВторо, много трудно можеш да накараш един германски водач да работи извън територията на Германия, а някои не искат да излизат дори от провинцията, в която живеят. Хората искат вечер да се прибират при семействата си.  \r\nТрето, на фона на всичко това, заплащането на германските и българските водачи, към момента, е едно и също.  \r\n- Да. Отделно навлата, които се заплащат на германските превозвачи, са около два пъти по-високи, отколкото на нашите, така че германската икономика като цяло ще спечели. Освен това, докато бях половин година в Германия, научих, че транспортът там се субсидира по един много интересен начин - всички транспортни и спедиторски фирми получават до 35 000 евро годишно по специално допълнение към техния закон за автомобилните превози, което е съвсем официално. С тази своего рода субсидия германската държава се стреми да покрие част от тол таксите, които местните фирми заплащат. По този начин, напълно естествено, германските автомобилни превозвачи стават много по-конкурентни от всички останали на континента.  \r\nСледователно реално съществуват един куп дребни и интересни неща, от които, ако човек се заинтересува, много бързо усеща, че понятия като \"конкуренция\" и \"свободно движение на стоки и хора\" са останали само едни пожелания на територията на Европейския съюз. Така че и Планът \"Макрон\" няма абсолютно нищо общо с широко прокламираните \"Европейски ценности\", а Европа се е движила и ще продължава да се движи не на две, а на три и повече скорости! \r\n ", "date": "2019.01.10", "title": "Западът иска да засмуче  опитните ни шофьори"}
{"url": "https://www.standartnews.com/sport/balkan-razgromi-levski-lukoyl-za-fiba-kp-382056.html", "text": "Левски Лукойл бе разгромен от Балкан в българското дерби от турнира за Купата на ФИБА Европа. В препълнена \"Арена Ботевград\" тимът на Небойша Видич срази \"сините\" с 81:57, след като водеше през целия мач. Решаващо се оказа началото на последната част, в което нашите направиха серия 19:0 и поведоха с най-голямата разлика от 24 точки. До края Левски не успя да се върне и загуби. В игра за Балкан се завърна Митко Димитров, който имаше проблеми с адуктора няколко седмици. Брендън Браун бе най-резултатен с 21 точки, 7 борби и 5 асистенции. Алекс Гаврилович имаше 15 точки и 8 борби, а по 14 отбелязаха капитанът Венци Петков и Микейл Хопкинс, който овладя и 7 борби. За Левски Лукойл над всички и единствен с двуцифрен актив бе Патрик Рембърт, който вкара 19. Това бе трето поражение за тима на Тити Папазов  във ФИБА Къп, който почти сигурно ще отпадне. Балкан вече е с актив 2-1 и запазва шанс да продължи. В следващия кръг на 22 януари Балкан гостува на Алба в Унгария, а “сините” на Ирони Нес Циона.", "date": "2019.01.10", "title": "Балкан разгроми Левски Лукойл за ФИБА Къп"}
{"url": "https://www.standartnews.com/sport/grisho-pochva-s-tipsarevich-na-otkritoto-prvenstvo-na-avstraliya-382055.html", "text": "Първата ракета на България Григор Димитров ще започне участието си на Откритото първенство на Австралия с двубой срещу ветерана от Сърбия Янко Типсаревич. Григор е поставен под №20 в схемата. Сърбинът води с 4-1 победи като последната бе със 7:6(6), 4:6, 6:3 през 2016-а година в Куийнс. Димитров спечели в Монте Карло през 2013-а, след като загуби първите си три мача срещу Типсаревич. \r\nТипсаревич е бивш номер 8 в света, но не е играл професионален тенис от август 2017-а, когато загуби срещу Диего Шварцман на откритото първенство на САЩ. При успех във втория кръг го очаква победителят от срещата Душан ЛАйович (Сърбия) - Пабло Куевас (Уругвай). Първият поставен, който може да срещне Димитров е №9 в схемата Джон Иснър от Съединените щати. Хасковлията е в четвъртината на Рафаел Надал, с когото вече е играл два пъти в този турнир от Големия шлем и отстъпи след равностойни и зрелищни двубои. Двамата могат да се срещнат евентуално на четвъртфинал. Турнирът в Мелбърн започва в понеделник, 14 януари. Миналата година Гришо стигна до четвъртфиналите и има а защитава 360 точки. ", "date": "2019.01.10", "title": "Гришо почва с Типсаревич на Откритото първенство на Австралия"}
{"url": "https://www.standartnews.com/kultura/oskarite-shche-bdat-bez-vodeshch-vsichki-bili-problematichni-382052.html", "text": "Тазгодишната церемония за филмовите награди “Оскар” ще бъде без водещ за втори път в историята си. Първоначално Филмовата академия покани актьора и комедиант Кевин Харт да води тазгодишната церемония, но бързо се отказа заради негови изказвания против ЛГБТ обществото. Харт опита да се извини няколко пъти с надеждата да запази поканата си от Академията, но това така и не се случи. Новината, че церемонията ще бъде водещ беше потвърдена от сп. “Варайъти”. Според тяхната информацията Академията не успяла да се спре на нов водещ, защото всички били “проблематични”. Това се случва едва за втори път в историята на Оскарите, но не е непременно лошо – вероятно церемонията ще бъде по-кратка от обикновено. Друг проблем, с който Академията се бори тази година е, че не могат да съберат достатъчно подходящи знаменитости, които да раздадат наградите.", "date": "2019.01.10", "title": "Оскарите ще са без водещ – всеки е проблематичен"}
{"url": "https://www.standartnews.com/kultura/meri-popinz-se-zavrshcha-shche-ima-prodlzhenie-382068.html", "text": "Режисьорът на „Мери Попинз се завръща“ Роб Маршъл съобщи, че вече се пише продължението на филма. Също така стана ясно, че Емили Блънт отново ще изиграе главната роля. „Всичко още е в начален стадий, но при положение, че има 8 книги от поредицата, разполагаме с много материал, от който тепърва да черпим вдъхновение. Емили е изключително ентусиазирана и стига феновете да го желаят, някой ден дори може да настигнем „Междузвездни войни“ и „Джеймс Бонд“, сподели режисьорът пред списание „The Sun“. Той разказва как Блънт била единственият и очевиден избор за главната роля и че филмът намало да се получи без нея.", "date": "2019.01.10", "title": "„Мери Попинз се завръща“ ще има продължение"}
{"url": "https://www.standartnews.com/kultura/oskarite-ostanakha-bez-vodeshch-382058.html", "text": "За първи път от 30 години Оскарите няма да имат водещ, заявиха от списание „Variety“. Изглежда, че Кино академията се е отказала от търсенето на подходящия кандидат. Очаква се различни звезди да се качват на сцената за различните анонси и връчване на статуетките. С наближаването на церемонията – само след 6 седмици – продуцентите били под напрежение да намерят знаменитости, съгласни да се включат в шоуто. Припомняме, че Кевин Харт се отказа от позицията на водещ след скандала между него и Академията относно миналите му изказвания за ЛГБТ обществото. Актьорът и комик Крис Рок също не прояви интерес да се завърне като диригент на церемонията – той два пъти е водел Оскарите.", "date": "2019.01.10", "title": "Оскарите останаха без водещ"}
