{"url": "https://standartnews.com/sport/slovenets-specheli-fis-slaloma-na-meksiko-388424.html", "text": "Словенският скиор Тижан Маровт спечели слалома на Мексико, който бе от календара на ФИС и се проведе в Банско. Победителят даде общо време отг двата манша от 1:19,95 мин. Втори на 1,08 сек е Марко Слиевич (Босна и Херцеговина), а трети на 1,82 сек е Джовани Помпей (Ит). Йоан Тодоров е шести на 2,26 сек, а Калин Златков е 12-и на 3,54 сек. Участие в състезанието организирано от \"Юлен\" АД взеха 51 алпийци от 19 нации. Утре в Банско ще се проведе още един слалом на Мексико, който е от календара на ФИС.  ", "date": "2019.03.29", "title": "Словенец спечели ФИС слалома на Мексико"}
{"url": "https://standartnews.com/sport/skukata-a-ne-khubchev-ubivat-futbola-ni-388393.html", "text": "Националите ни по футбол започнаха решителната битка за класиране на европейското първенство през 2020 година. Нашите са в група А в компанията на Англия, Чехия, Черна гора и Косово. Първите ни два сблъсъка бяха с балканските ни съперници. Първо на стадион \"Васил Левски\" дойде Черна гора. И резултатът бе 1:1 като победата можеше да отиде и в двете посоки. Последва гостуване в Косово. Резултатът отново бе същият 1:1, като нашите могат да са щастливи от точката, предвид показаното на терена.  \r\nИ веднага стартираха коментарите колко сме зле, колко сме трагични, как нищо не играем, как не се влагаме? Как дори е по-добре да закрием футбола ни? Все едно, до преди няколко месеца сме били световна сила и скривахме топките на Франция, Хърватия, Англия, Белгия, Бразилия и т.н. Да, такава бяхме, но през 1994 година. От тогава изтече доста вода. А последното ни класиране бе за шампионата през 2004 година. Днес е 29 март, 2019 година! Ако не вярвате, вижте датата на вестника горе вдясно на страницата или проверете мобилния си телефон - лукс, който по време на световното първенство в САЩ през 1994 г., имаха малцина. \r\nТа, така България направи два хикса с Черна гора и Косово. Естествено, тези резултати не са приятни, но това е действителността, това е качеството на играчи. И то не е от вчера. Тези футболисти си ги знаем и вместо да ги плюем, че не са спечелили мач, може поне малко да ги подкрепим, че се раздават докрай. От тези национали, няма звезди, няма играчи дето да се скъсват да бележат в чужбина. Има играчи, които влагат всичко за отборите си - Левски, ЦСКА, Лудогорец, Ботев Пловдив, Черно море и т.н. И най-вече - за националния отбор. За това и се получи силната ни кампания в Лигата на нациите. Но то не може всеки път. Очаквано е да има слаби резултати! \r\nА защо веднага трябва да се сочи с пръст Петър Хубчев? Не беше ли именно той, който бе обявен за герой преди броени месеци, за спасител! Действително спецът вдъхна кураж на играчите, но няма как с магическа пръчка да ги накара да се целят с пасове! Но може би има хора, които разбират повече. За това Хубчев трябваше да бъде \"сменен\" в деня преди мача с Косово в поредната \"драматична\" и \"интригуваща\" врътка на треньори. Този път Хубчев трябваше да поеме Левски след мача с Косово, защото Георги Дерменджиев загуби един мач срещу Лудогорец. Краси Балъков пък щял да завърши сезона в Етър и веднага след това щял да се заеме с националите за мачовете през юни. А Жоро Дерменджиев? Е да, него кучета го яли! Звучи много интересно, като сензацията на годината, дори на десетилетието. Жалко, че на \"разбирачите\" им е скучно по-рядко иначе от тях щяха да излязат страхотни сценаристи и БНТ нямаше да спре \"Дързост и красота\". \r\nНе е нужно да се кланяме на националите, но поне нека да не ги сриваме със земята, поне това!", "date": "2019.03.29", "title": "Скуката, а не Хубчев убиват футбола ни"}
{"url": "https://standartnews.com/sport/boksova-legenda-shche-spasyava-kobrata-ot-seks-skandala-388372.html", "text": "87-годишният професионален адвокат и спортен агент Боб Аръм, който е сред боксовите легенди на Америка, ще се опита да спаси Кубрат Пулев от секс скандала с пищната репортерка Джени Равало, по известна като Кралицата на голото суши. Кобрата й заби страстна целувка, а после я награби за дупето, според нейната жалба в съда. След намесата на прочутата адвокатка Глория Алред щатската спортна комисия на Калифорния спря лиценза на родния боксьор. Санкцията важи за боксови двубои на територията на цяла Северна Америка. Следващото заседание на спортната комисия е на 14 май. Джени Равало ще присъства на него заедно с адвокатката си Глория Алред. Въпросът за статута на лиценза на Пулев е включен в дневния ред. Шансът на Кубрат е именно в дядката Боб Аръм, защото той е президент на агенцията Top Rank, която взе под крилото си българина и организира и последния му победен мач срещу румънеца Богдан Дину в Калифорния. Пулев дори минава за негов любимец. Аръм има изключително влияние като спортен агент, а като промоутър и личен адвокат на великия Мохамед Али през 1967 г.успява да издейства шампионът да се върне в професионалния бокс след като властите в САЩ го свалят от ринга заради отказа му да отиде войник във Виетнам. Сега дипломацията на Аръм трябва да свърши работа в мисията за спасяването на лиценза на Кобрата. Мениджърът на Кубрат - пловдивчанинът Ивайло Гоцев, също е оптимист за изхода от скандала. Той заяви, че скоро наяве ще излязат подробности за отношенията между българския боксьор и репортерката Джени Суши, които са много интересни. „Решение на комисията няма. Това са административни мерки, които тепърва ще се разглеждат. Всеки има дума, всеки има глас, ние сме в Америка. Видяхте какво стана с девойката. Тя използва своите права. Тепърва ще излязат много факти. Не мога да дискутирам, не мога да имам легален дебат. Стегнете си коланите, ще има много картини, които ще излязат наяве. Всеки може да съди за себе си. Тя явно е участвала в тези картини, така че тя да си прави сметката. Тепърва нейната история ще бъде разгледана, заяви Гоцев пред bTV. Самата Суши потвърди, че е била на партито на българските боксьори след последните им срещи в Калифорния, но само за да вземе интервюта. Докато Пулеви твърдят, че тя е влязла в доста интимни отношения с други мъже от компанията. „Временно му е отнет лиценза. Ще има изслушване след няколко седмици. Няма паника. Изслушването е резонно, двете страни ще представят фактите си. Имаме достатъчно факти да надделеем и да покажем на света истинската история, а не тази, която се представя в момента. Стегнете си коланите, ще бъде доста интересно. Тези факти ще излязат когато е време, сега не е. Кубрат Пулев може да се състезава в цял свят, България и Америка, след като излезе всичко наяве”, заяви Гоцев. Той и Пулев работят заедно от 2018 г. насам, след като българският боксьор се раздели с германската промоутърска агенция \"Зауерланд\". Двамата организираха мача в София в края на миналата година, когато българинът победи Хюи Фюри и се превърна в основен претендент за световната титла в тежка категория на Световната боксова федерация (IBF), която е притежание на британеца Антъни Джошуа, както и по последната среща - с румънеца Богдан Дину в Коста Меса. Междувременно btvnovinite.bg разпространи снимка от партито в хотела след победата на Кобрата. На нея се вижда, че Джени Суши е в компанията на Тервел Пулев и не изглежда особено притеснена от поведението на брат му два часа по-рано. Версия, че целият скандал с целувката и последвалата жалба за секс тормоз е инсцениран, за да получи Кубрат повече популярност в Щатите, пък разви Кийт Айдек в специализирания сайт за бокс boxingscene.com. Пиар трикът би бил от полза за всички: на Пулев за следващия му двубой в САЩ, на фирмата от Лас Вегас Top Rank, която организира мачовете му, на новия и сравнително малко известен уебсайт Lad Vegas Sports Daily на \"възмутената\" и наета точно от Top Rank за мача репортерка Джени Равало. И на ангажираната специално за казуса прочута адвокатка Глория Олред, специализирана в скандалите дела за сексуално посегателство и заклета радетелка за правата на жените, пише опитният спортен журналист. Според него при Кобрата и Джени очевидно се разиграва сценка от типа \"Красавицата и Звяра\", стартирала мащабно във всички медии със снимката и клипа на стръвната целувка на \"балканския субект\". В действието следват задължителните порицания за поведението на Кубрат от англоезичните пуритани - в американските и английските медии, замразяването на боксовия му лиценз в Калифорния (Кобрата и без това няма да се бие поне 4 месеца) и привикването му да дава обяснения пред спортната комисия на щата на 14 май. Подробностите и последователността на евентуалните следващи епизоди зависят от въображението на сценаристите, защото този скандал трябва да осигури на Кобрата много по-голяма известност в Щатите за следващия му мач. Цифрите, посочени от Кийт Айдек в boxingscene.com, налагат това, защото са заложени много пари: средният рейтинг от Nielsen Media Research на мача Пулев - Дину е 469 000, рекордно нисък за боксово шоу на Top Rank в праймтайма на спортния канал на Америка ESPN (предишният най-нисък бе 488 000 от март миналата година). Дали огромната реклама, която получават покрай Кубрат неговите хора от Top Rank, ще има съответния доларов еквивалент след скандала, това ще знаят само счетоводителите на фирмата. Те вероятно са изчислили и евентуалните неизбежни разходи, особено след като в играта бе включена прочутата и скъпа адвокатка Глория Олред. Която работи за благородни каузи, но и за високи хонорари. Затова и медийната машина бе задействана моментално и вече дава впечатляващи резултати - целувката на Кобрата бе заглавие дори в CNN, в портала за холивудски знаменитости TMZ, във всички английски издания, без да броим спортните вестници и сайтове, и бурята в социалните мрежи. Доста от тях не обърнаха същото внимание на самия мач на Пулев, в който той с отворена аркада три пъти свали на пода Дину, разсъждава . Кийт Айдек", "date": "2019.03.29", "title": "Боксова легенда ще спасява Кобрата от секс скандала"}
{"url": "https://standartnews.com/sport/radi-kirilov-ne-mozha-da-se-spekulira-taka-predi-mach-na-natsionalite-388397.html", "text": "Нa специална церемония в Пресклуб „България“ крилото на Славия Радослав Кирилов бе награден за Футболист на месец февруари. Бързоногото крило получи 9 гласа от участвалите в анкетата 20 спортни медии и редакции. Мартин Минчев от Черно море е с 8 гласа, а неговият съотборник Виктор Генев има 3 гласа. Кирилов направи интересно изказване, изразявайки мнение, че националите ни ще се конкурират до последно с Косово за второто място в групата. Преди това обаче той коментира клубния си тим Славия. \"Имаме добра преднина пред останалите отбори в нашата група във втората осмица на шампионата в Първа лига. Надявам се, че този факт няма да ни накара да подценяваме съперниците си, а ще играем максимално концентрирани. Хубаво е, че ще играем на нашия стадион в \"Овча купел\" – на предишния мач с Етър се събраха много хора, очаквам и в неделя срещу Септември да дойдат повече наши привърженици да ни подкрепят. Мисля, че наши основни съперници за седмото място ще бъдат Етър и Локомотив (Пловдив)\", каза Кирилов. Националът подчерта, че фалшивата новина за смяната на националния селекционер Петър Хубчев не е повлияла на играта на футболистите в мача срещу Косово. \r\n„Не ни повлия, но не може да се пускат такива новини в деня на мача. Изненада ме атмосферата на стадиона в Прищина – бе препълнен с ентусиазирани зрители, а много от футболистите на Косово се израснали в класни отбори и играят много добре. Според мен те ще бъдат основните ни съперници за второто място в нашата група. Мисля, че националният ни отбор има голям потенциал. След двата мача имаме две точки – в следващите двубои ще играем много мотивирани и съм убеден, че ще имаме по-добри резултати“, добави Ради Кирилов.", "date": "2019.03.29", "title": "Ради Кирилов: Не може да се спекулира така преди мач на националите"}
{"url": "https://standartnews.com/sport/mbape-otiva-v-real-dogodina-388392.html", "text": "Звездата на ПСЖ Килиан Мбапе няма да пристигне в Реал Мадрид преди лятото на 2020 година, твърди „Le Parisien“. Високата цена на Мбапе и решението на ПСЖ да го задържи през следващия сезон ще затрудни изключително много Реал Мадрид в опитите на испанския клуб да привлече френския национал още това лято. Според изданието, френските шампиони нямат никакво намерение да се разделят със своята звезда поне до лятото на 2020 година. Заговори се, че Реал Мадрид ще трябва да извади поне 280 милиона евро, за да привлече Мбапе. „Кралете“ ще се опитат да свалят трансферната цена, като включат в офертата за ПСЖ Иско Аларкон или Хамес Родригес. Евентуален трансферн на Мбапе на „Сантиаго Бернабеу“ със сигурност ще го превърне в най-скъпия футболист в света. При всички положения президентът на Реал Мадрид Флорентино Перес ще трябва да концентрира всичките си усилия в привличането на Мбапе, ако иска да го види с екипа на „кралете“. ", "date": "2019.03.29", "title": "Мбапе отива в Реал догодина"}
{"url": "https://www.standartnews.com/sport/slovenets-specheli-fis-slaloma-na-meksiko-388424.html", "text": "Словенският скиор Тижан Маровт спечели слалома на Мексико, който бе от календара на ФИС и се проведе в Банско. Победителят даде общо време отг двата манша от 1:19,95 мин. Втори на 1,08 сек е Марко Слиевич (Босна и Херцеговина), а трети на 1,82 сек е Джовани Помпей (Ит). Йоан Тодоров е шести на 2,26 сек, а Калин Златков е 12-и на 3,54 сек. Участие в състезанието организирано от \"Юлен\" АД взеха 51 алпийци от 19 нации. Утре в Банско ще се проведе още един слалом на Мексико, който е от календара на ФИС.  ", "date": "2019.03.29", "title": "Словенец спечели ФИС слалома на Мексико"}
{"url": "https://standartnews.com/sport/khorata-na-dzhoshua-zadava-se-mach-s-kubrat-pulev-388395.html", "text": "Мачът, който всеки български фен на бокса очакваше през 2017 г., става все по-вероятен за 2020 г. В него българската звезда на професионалния ринг Кубрат Пулев ще се бори за световната титла във версия IBF с хегемона в тежка категория Антъни Джошуа.  Новината беше обявена от личния импресарио на британеца Еди Хърн. Българинът е задължителен претендент в тази версия и може да загуби този статут единствено при поражение в някой от следващите си мачове до провеждането на сблъсъка. Хърн коментира какви са плановете на клиента му за предстоящите около 12 месеца след боя му с Джарел Милър на 1 юни в \"Медисън Скуеър Гардън\". Надеждите в лагера на Джошуа са да има обединителен мач за всички световни титли с Дионтей Уайлдър през ноември.  Такъв обаче е просто невъзможен, защото американецът подписа договор с конкурентна телевизия и няма как да направи отстъпление от него, за да се бие с голямото име в момента в тежка категория. Затова Джошуа се очаква да проведе две защити на световните си титли.  Първата от тях ще е във версия WBO и ще е с украинеца Олександър Усик, като се очаква да се проведе през ноември тази година, само ако не се уреди мач с Уайлдър, каквито са 99.9% от очакванията. След това идва ред и на втората защита, която ще е с Пулев и е гласена за началото на 2020 г.  Засега Хърн не дава конкретен срок за такъв мач, но се очаква той да е в края на март или началото на април. Така че на практика може да започне обратното отброяване на мач на Кобрата за световната титла на Антъни Джошуа. Интересното е, че в лагера на британеца изобщо не са притеснени от извънспортните проблеми на Пулев, който сега е подложен на шокиращ съдебен процес и репортерката Джени Суши иска да му вземе боксовия лиценз за една целувка. Така че по всичко изглежда, че мач ще има, стига дотогава Кобрата да записва само победи на ринга. ", "date": "2019.03.29", "title": "Хората на Джошуа: Задава се мач с Кубрат Пулев"}
{"url": "https://standartnews.com/sport/sportt-po-tv-za-29-mart-388371.html", "text": "17,50 Спорт тото 13,00 Формула 1: Първа тренировка за Голямата награда на Бахрейн (пряко) 17,30 Футбол, България, Първа лига: Етър - Верея; 20,00 Локо Пловдив - Дунав (пряко) 17,00 Формула 1: Втора тренировка за Голямата награда на Бахрейн (пряко) 22,00 Футбол, Англия, Чемпиъншип: Уест Бромич Албиън - Бирмингам (пряко) 21,45 Футбол, Франция, Лига 1: Рен - Лион (пряко) 19,00 и 01,00 Тенис: ATP 1000 Маями, Първи и втори полуфинален мач (пряко) 19,00 Баскетбол, Евролига: Химки - ЦСКА М; 21,30 Олимпиакос - Жалгирис (пряко) 21,30 Футбол, Италия, Серия А: Киево - Каляри (пряко) 19,15 Баскетбол, Евролига: Дарушафака - Байерн (пряко) 22,00 Футбол, Испания, Ла Лига: Жирона - Атлетик Б (пряко) 21,15 \"Спорт в обектива\" 20,00 УЕФА Шампионска лига - магазинно предаване 16,45 Колоездене: Обиколка на Каталуния, пети етап (пряко) 17,00 Колоездене: Е3 Херелбеке (пряко) 21,30 Футбол, Германия, Първа Бундеслига: Хофенхайм - Байер (пряко)", "date": "2019.03.29", "title": "Спортът по тв за 29 март"}
{"url": "https://standartnews.com/sport/pavel-kolev-nyama-da-ima-trenorski-rokadi-388391.html", "text": "Изпълнителният директор на Левски Павел Колев за сетен път отрече категорично в „синия“ клуб да е обмисляна треньорска рокада. Шефът на Герена сподели, че е получил доста информация във връзка с тиражираните по-рано през седмицата слуховете, че Георги Дерменджиев ще бъде заменен с Петър Хубчев . Колев сподели, че е почти убеден, че тези информации, които нееднократно в изминалите дни бяха определени като спекулативни, се пускат от хора, които се водят левскари, някои от които и работили на \"Герена\". „Нищо не искам да обяснявам, но се налага. Тук съм за да ви кажа две изречения. В последната седмица се случи нещо, което не намирам за нормално и предполагам, че за повечето от вас не би трябвало да е нормално. Една спекулативна теза се разви така, че заживя собствени живот в медиите,. Левски си има треньор и смяна не е обсъждана в нито един момент. Работата с Дерменджиеве е дългосрочна и планирането също е дългосрочно. Това разбира се, не променя една важна максима във футбола – че нищо вечно няма. Нито аз ще съм тук до пенсия, нито Дерменджиев има илюзии, че постът му не е ветровит, Но излесенето в медиите мина граници. Измисляха се и срещи, които не са се случили. А за мен това не е етично, да не говорим, че не е и професионално. За съжаление се случи и националния да има важни мачове. Аз съм работил там и знам, че и там не е било леко. В крайна сметка обстоятелствата са такива, каквито са. Подчертавам отново, не е обсъждана треньорска смяна, камо ли да водим, преговори с друг треньор“ „Не са водени разговори с играчите с изтичащи договори. Такива ще водим другата седмица, поне такъв е планът. Не мисля, че ще са кратки. Ще започнат другата седмица, а кога ще свършат. И тримата играха във всички мачове, с изключения на последния, когато Яблонски бе болен. Това също е парадокс, който явно за моментното състояние на Левски е нормално. Аз съм бил пот другата страна и мога да кажа, че се появяват такива небивалици и на моменти мисля, че аз не съм в реалността. В нито един миг на треньора не е спускана директива кой да играе, Това е негов прерогатив и така ще остане. Така трябва да се води клуб и се съмнявам Дерменджиев да се съгласи да работи, ако нещата стоят различно“, започна Колев. „Това, което подозирам, ще си остане за мен. Почти убеден съм, защото аз получавам доста информация, че за съжаление част от тези информации се пускат умишлено от хора, които се водят левскари. Дали е удар по Левски или националния, ще видим, както и каква е била целта. Това е част от работата в клуб като Левски. Оттук насетне мисля да затворим тази тема. Тази седмица работихме по план“, продължи директорът. „Сигурно още такива слухове ще има. Ясно е, че ще има хора, които няма да са доволни, ако Левски се развава и става силен. Когато се получи фаза на спокойствие, футболистите и треньорът биват оставени да се готвят спокойно, зад клуба стои сериозна компания и нещата се стабилизират, това вероятно е развалило съня на много хора. Но служителите на Левски са знаели къде идват и би трябвало да се страхуват от такава обстановка. Тя на моменти е тежка, бих казал вражеска, но това не е нещо, което да разклати 100-годишен клуб“, обясни още Колев. „Моята функция е различна от това да разследвам източните на информация и как е станала публична. Дисекция на сериозността на източниците няма да правя. Имам мнение, но не искам да коментирам публично,. В България има една поговорка и тя е няма дим без огън. Щом нещо е излязло, българинът мисли, че няма как да няма истина. Това е класически пример как една информация, без почва може да заживее собсвтен живот“. „Няма как да коментирам имената на левскарите. Става дума за хора изчестни като фенове на Левски, а някои са работили тук. Имена няма да кажа. Това обаче е жалко. Винаги съм вярвал, че за да се изправи Левски на крака всички левскари трябва да са единни, без значение кой се е хванал да работи. За жалост е невъзможно има хора с голямо его, с непоносимост друг да работи на Герена. За съжаление медиите са инструмент в тези неща, друг път сте аналитични и парирате тези неща“. „Според мен не. Разделенията са много по всички линии. Въпреки че работим всеки ден, не виждам признаци на единение. Единственото е публиката да застане зад отбора. Надявам се това да стане и срещу Ботев. За мнозина мачът няма значение, но в такива случи се вижда кой клуб е голям. Надявам се ако трибуните не са пълни, поне да има много хора“, допълни Колев.", "date": "2019.03.29", "title": "Павел Колев: Няма да има треньорски рокади"}
{"url": "https://standartnews.com/sport/etr-podari-klasika-za-chrd-na-balkov-388419.html", "text": "Отборът на Етър постигна класическа победа над Верея с 3:0 в първи мач от група А на втората осмица в Първа лига, правейки чудесен подарък за 53-ия рожден ден на старши треньора си Красимир Балъков. Великотърновският тим демонстрира голямата си класа над клетия тим на Верея, който реши да се разделя с една дузина отбор по време на паузата за национални отбори и да гони спасението в родния футбол с юноши. Младоците на старозагорския тим играха на върха на възможностите си, ала класата на Етър е повече от сериозна и направи така, че поведението на Верея на стадион „Ивайло” да изглежда повече от трагично. За капак в средата на второто полувреме се контузи и капитанът на отбора – Иво Иванов, след което петицата в защитата на Верея бе изградена от четирима юноши. Иначе головете в старопрестолния град започнаха да падат в 27-ата минута, когато Велко Батрович откри, а в 43-ата Даниел Младенов удвои аванса на Етър. Третият гол отново бе дело на Батрович, но той падна през второто полувреме – в 54-ата минута. „Болярите” направи още една дузина пропуски, като само добрите изяви на Кристиян Кацарев предотврати тотално унижение за неговия тим. Така Етър продължи да е лидер в първа група на втората осмица и има 43 точки актив, докато Верея остава последен с шест точки, като третия Витоша Бистрица има мач по-малко и 19 пункта повече от старозагорския тим.", "date": "2019.03.29", "title": "Етър подари класика за ЧРД на Балъков (ВИДЕО)"}
{"url": "https://www.standartnews.com/chudesata_na_balgariya/miryani-spasyavat-potopenata-tsrkva-388390.html", "text": "\r\nИдеята на живеещи в малкото балканско градче Твърдица да поставят камбана на потопения преди десетилетия във водите на язовир Жребчево православен храм \"Свети Иван Рилски\" подължава да разпалва страстите в социалните мрежи. \r\nДискусията откри с емоционален пост в профила си във Facebook секретарят на общинската администрация Пламен Курумилев в Твърдица. Той е родом от заличеното от картата на България заради язовира с. Запалня. От него оцелява единствено потопената църква „Св. Иван Рилски“. \r\n\"Кръстът са очите на една църква, а камбаната е нейният глас. Вече повече от 65 години този потопен храм е Може би е време да има своя глас. В този смисъл търся съмишленици да и върнем гласа като й дарим камбана. Вече дори съм намерил къде ги изработват. Иска ми се да и дадем възможност да възвестява добри събития - например сватба на млади хора, решили да сключат черковен брак тук\", казва Курумилев. И съобщава, че със съпругата му са решили да го направят това лято там. Поне докато още има камък върху камък от църквата или докато се намерят хора, които имат възможност най-накрая да и обърнат внимание и да я спасят… \r\nОказа се, че още през пролетта на 2016 г. година наистина е бил сформиран Инициативен комитет за спасение на черквата. Ентусиастите изпратили писмо до тогавашния Старозагорски митрополит Галактион с надежда, че могат да разчитат, ако не на финансова, то поне на духовна подкрепа за своята мисия. „Отговор, дори и формален така и не бе получен“, казва един от инициаторите тогава Курумилев, който сега отново отваря темата. През февруари т.г., инициаторите са – дядо Киприан и очакват неговия отговор и благословия. „Дори храмът „Св. Иван Рилски“ да е бил отписан от активите на Старозагорската митрополия, то мястото си остава осветено во веки веков“, посочват най-ревностните поддръжници на спасителната мисия. От Старозагроската митрополия потвърдиха, че храмът наистина не е вече в активите й. По време на строителството на яз. „Жребчево“ при отчуждаването на църквата държавата е платила на митрополията близо 100 хил. лв. Въпреки сериозните пречки и трудности за възстановяването или поне поддържането на потопената църква „Св. Ив. Рилски“, Старозагорската митрополия била готова да подкрепи всяко разумно и възможно предложение за това. \r\nТвърдичани се надяват, ако намеренията им рано или късно се осъществят, спасеният храм да бъде обявен и за паметник на културата. Те напомнят, че вече десетилетия на брега на язовира, близо до останките на църквата, си дават среща потомците на живелите в заличеното през 1965-а село Запалня. Миряните са изградили импровизиран олтар с икони и тук Спасяването и възстановяването на потопената в яз. „Жребчево“ църква според мнозина миряни е мисия невъзможна. Храмът в момента е публична държавна собственост. Изграждането на каквото й да е съоръжение, дори и камбанария от метални винкели, трябвало да стане с разрешение от Министерството на земеделието, храните и горите, уточняват от \"Напоителни системи\" – клон Сливен, което стопанисва водоема. \r\nКазват, че навремето строителите на язовир „Жребчево“ не посмели да разрушат храма от страх от Божие наказание и оставили това да свърши водата. Но яката каменна църква не се предава вече шест десетилетия. Водите на язовира заливат периодично черквата, тъй като най-високата водна кота е 266 , а основите й били 7 м по-ниско. Обемът в язовирната чаша обаче достигал тази най-висока кота не повече от 2-3 пъти на 7-8 години. Най-често водата е малко над основите на храма. Дори и когато водоемът е пълен и потопява храма, Като напомняне, че в грешния ни свят вечна е единствено Вярата. Според официални документи на някогашното с. Запалня, селището е съществувало от средата на ХV век. Православният храм „Св. Ив. Рилски“ е бил изграден малко след Освобождението от турско робство – през 1891 г. Градежът бил извършен от прочутите по онова време тревненски майстори Ненко и Рую Руеви, а зографията била изпълнена от по-малкия им брат Иван Руев. Стенописите по тавана пък са били завършени по-късно от иконописеца Кирил Кънев и проф. Иван Мандов, чийто род бил от този край. Първи каноничен свещенник в храма е бил козаревският поп Петко Славов. \r\nОбщо 250 са били някога къщите на попадналото в чашата на язовир „Жребчево“ с. Запалня, а над 1 000 души са живеели в него по последната регистрация жителите му. При изселването си покрусените запалненци дарили на храмове в Твърдица и Гурково двете бронзови камбани с уговорката, те да бият задължително при смърт на техни съселяни, заселили се основно в тези подбалкански градчета.", "date": "2019.03.29", "title": "Миряни спасяват потопената църква"}
{"url": "https://standartnews.com/balgariya-obshtestvo/pulev-ostana-bez-litsenz-za-kaliforniya-obzor-388421.html", "text": "Отнеха лиценза на Кубрат Пулев за мачове в Калифорния. Причината е целувката, с която завърши интервюто на Кобрата с местна журналистка. Целувката предизвика вълна от недоволство, а американката, по известна като Джени Суши, обяви, че се е почувствала унизена, нае адвокат и поиска лицензът на българина да бъде отнет. Джени Равало и нейният адвокат – известната Глория Олред, поискаха пълно разследване на инцидента с целувката от спортната комисия в Калифорния. А те пък спряха лиценза на Пулев още във вторник. Сега той ще трябва да се яви лично пред Комисията, а вероятно го очаква и граждански иск за много пари. Тази целувка стана по-гледана и по-обсъждана от първия мач на Кубрат Пулев в Америка като професионален боксьор. И може да му струва скъпо. „Аз бях шокирана и засрамена и не знаех как да отговоря. След това отидох да си прибера нещата в чантата. Той ме сграбчи за задните части с двете си ръце и отмина без да каже нищо”, зави Джени Равало. „Ние искаме боксовия лиценз на г-н Пулев да бъде прекратен”, допълни адвокатката й. Още преди адвокат Глория Олред да изрече тези думи в четвъртък, във вторник спортната комисия на щата Калифорния е спряла лиценза на Пулев заради целувката. В изявление, изпратено до NOVA, от Комисията казват, че преди да може да се бие отново в Калифорния, Кобрата  трябва да се яви пред комисията и да демонстрира, че се съобразява с принципа на респект към всички. „Това не е окончателно решение. Това е административна акция, която са взели при положение, че имат факти от едната страна без нашата страна”, заяви Ивайло Гоцев, мениджър на Кубрат Пулев в САЩ. „Какво да коментираме? Че някой някого е целунал и да му вземат лиценза. Това е малко като в детската градина”, заяви Тервел Пулев пред NOVA. Днес Кубрат Пулев не коментира скандала. Преди няколко дни пред NOVA обаче каза, че не вижда нищо нередно в целувката и обясни, че с репортерката Джени Равало били приятели. „С г-н Пулев не сме приятели, не сме в интимна връзка. Той няма право да ме целува”, заяви Равало. „Дори и да бяха приятели, той пак трябва да поиска разрешение да я целуне по устните. Жената има право да се съгласи или да каже не”, заяви адвокатката й. Джени Равало твърди, че след интервюто Пулев поискал от нея да отреже частта с целувката. „Вместо това аз го публикувах. Исках хората да видят какво ми причини той. Не искам да се измъкне. Почувствах се унизена”, заяви Равало. Защитничката й е най-известната адвокатка в САЩ, когато става дума за дела за сексуален тормоз. През годините Глория Олред е водила дела срещу звезди като Доналд Тръмп, Арнолд Шварценегер, Бил Козби и Доди ал Файед. Била е адвокат и на едно от момчетата, обвинило Майкъл Джексън в изнасилване. В момента представлява жени, които съдят холивудския продуцент Харви Уайнстийн и певеца Ар Кели. „Тя в момента създава едно дело, което тя ще бъде потърпевша, ако излезе всичко наяве и фактите се докажат кой от къде е, кой какво има”, заяви …. Джени Равало, по-известна с псеводинима си Джени Суши и прозвището – „Кралицата на голото суши”, работи като сътрудник към спортен сайт в Лас Вегас и от профилите й в социалните мрежи се вижда, че обича да е близо до спортисти от бойните спортове.", "date": "2019.03.29", "title": "Пулев остана без лиценз за Калифорния (ОБЗОР)"}
{"url": "https://standartnews.com/sport/poiskakha-otnemane-na-boksoviya-litsenz-na-kobrata-zaradi-tseluvkata-388329.html", "text": "Отнемане на боксовия лиценз на Кубрат Пулев заради целувката ку към репортерката Дженифър Равало по време на интервюто след мача. Известната там като Джени Суши дама нае популярната адвокатка Глория Олред и двете се явиха заедно на пресконференция по темата. 77-годишната Олред, водила като адвокат голям брой дела, защитаващи жени срещу сексуални посегателства, настоя боксовият лиценз на българския спортист незабавно да бъде отнет. Комисията, която ще разглежда случая ще се събере на 14 май. Самата Суши заяви, че Кобрата, освен целувката, която после е поискал да отреже от интервюто, е опипал против волята ѝ нейните задни части. При прибирането си от Америка Пулев сподели, че репортерката е искала повече от целувка от него, присъствала е на празненството по случай победата му над Дину, а после е променила стратегията си. Според Ивайло Гоцев, мениджър на Кобрата шансовете да му бъде отнет боксовия лиценз са равни на нула.", "date": "2019.03.29", "title": "Поискаха отнемане на боксовия лиценз на Кобрата"}
{"url": "https://standartnews.com/sport/ferari-e-1-na-prvata-trenirovki-v-bakhreyn-388422.html", "text": "Ферари доминира в първата свободна тренировка преди Гран при на Бахрейн във Формула 1. И двамата пилоти на черните кончета дадоха най-добри времена на пистата \"Сахир\". Шарл Льоклер от Монако завъртя обиколка за 1:30,354 минути, а ведната след него на 0,263 сек се нареди съотборникът му Себастиан Фетел (Гер), който е четирикратен световен шампион във Формула 1. Трето време бе на победителят от Гран при на Австралия Валтери Ботас (Финландия) с Мерцедес – 1:31,328 минути. Той изпревари с по-малко от 0,3 секунди съотборникът си и настоящ световен шампион Люис Хамилтън (Великобритания). Пети и шести са пилотите на Ред Бул Макс Ферстапен (Холандия) и Пиер Гасли (Франция).", "date": "2019.03.29", "title": "Ферари е №1 на първата тренировки в Бахрейн"}
{"url": "https://standartnews.com/regionalni/kmet-initsiira-podpiska-za-zapazvane-na-letishche-388417.html", "text": "Подписка за запазване на летището в Кърджали и неговото разширение и развитие като инфраструктурен проект под мотото „Криле над Кърджали” започна в Кърджали. Пръв подписа си под нея сложи кметът на Кърджали Хасан Азис, който е инициатор на подписката. По думите на градоначалника  има риск съоръжението да бъде унищожено, защото в тази зона ще бъде разположена индустриалната зона на Кърджали, изпълнявана от НК „Индустриални зони”. Подписката ще бъде изпратена до областния управител, министрите на транспорта, икономиката, на туризма, до министър-председателя, до президента и до председателя на Народното събрание.„Този въпрос  не е само от местен характер.Да се отказваме или унищожаваме едно летище е груба държавническа и управленска грешка, която ще носи десетки години напред негативен резултат за развитието на Кърджали”, коментира  кметът на Кърджали. Той  обясни, че е поканил на среща Управителния съвет на Авиоклуб Кърджали, също и президента на Ротари клуб за подкрепа и съдействие. За спасяването на летището ще бъде търсено съдействие и от Инициативата „Криле над Кърджали”, която се радва на голям  интерес сред кърджалийци вече няколко години. Според кмета, ако хората и обществеността на Кърджали са само свидетели и не защитят запазване на летището, отговорността става обща.  ", "date": "2019.03.29", "title": "Кмет инициира подписка за запазване на летище"}
{"url": "https://standartnews.com/kultura/voenniyat-teatr-razdade-nagradite-si-388356.html", "text": "„Българска армия“ за 27-и път раздаде призовете „Максим“ и „Златен чук“. Те са единствените по рода си награди, с които един театър отдава заслужено признание на колегите си за постижения през изтеклия сезон. Отличията винаги са създавали неповторима атмосфера на общност и съпричастие. По традиция с тайно гласуване трупата отличи колегите си в няколко категории. Тази година големият победител е екипът на \"Арсеник и стари дантели\".  За водеща роля при дамите спечели Гергана Данданова като Аби Брустър. При мъжете - Тигран Торосян като Мортимър Брустър. При актрисите с поддържите партии – Елена Иванова като Илейн Харпър, а при актьорите в същата категория - Асен Кобиларов като Теди Брустър-Рузвелт. В надпреварата се включиха всички актьори от постановките, реализирани между 1 април 2018-а до 27 март 2019-а: „Арсеник и стари дантели“ с режисьор Борислав Чакринов, „Белла фигура“ - Атон Угринов, „Вкус на мед“ - Красимир Спасов. „Златен чук“ 2019 за майсторско техническо изпълнение и всеотдайност отиде при работещите в ателиетата за производство на декори – художник изпълнител, дърводелско, железарско и  тапицерско.", "date": "2019.03.29", "title": "Военният театър раздаде наградите си"}
{"url": "https://standartnews.com/kultura/kalin-vrachanski-detsata-veche-poznavat-gospodin-kh-388353.html", "text": "Калин Врачански и Ина Добрева, които се вихрят в „Господин Х и морето“ по Нова телевизия, споделиха в „Здравей, България“ желанието и готовността си да участват в дискусии с ученици, които се вълнуват от кино и въобще от култура.  „Онзи ден отидох със сестра ми да вземем племенника ми от училище. Като ме видяха, всички деца започнаха да крещят: “Това е Господин Х!“, разказа Калин, който се извини, че е с тъмни очила заради възпаление на окото.  Той и Ина споделиха, че сериалът не само вълнува учениците, но и мотивира актьорите за срещи в класната стая. „Срещите на изкуството и киното с децата са изключително важни. Надяваме се да имаме възможност да реализираме дискусии на полезни за тях теми“, допълни Ина, която влиза в образа на категоричната Невена. Актрисата не скри, че за разлика от нея, георинята й е много стриктна и именно тази роля й позволява  да развие нови професионални качества. „Всички моменти със Светломир Радев са много забавни – наслада е да снимаш с него, защото е толкова атрактивен в реалния живот, колкото и пред камера.  Друг човек, с когото беше изключително удоволствие да снимам, е Васил Банов – играем от години заедно на сцената, а сега се срещнахме и на снимачната площадка“, разкри Врачански за някои от любопитните тандеми в сериала.", "date": "2019.03.29", "title": "Калин Врачански: Децата вече познават Господин Х"}
{"url": "https://standartnews.com/kultura/oborishche-5-otvarya-vrati-i-za-muzikata-388354.html", "text": "Камерен ансамбъл “Софийски солисти” ще изнесe празничен концерт в зала “Оборище 5” по случай 140 години от обявяването на София за столица. Специалното участие е на лауреата на множество международни награди Лия Петрова - цигулка. Под палката на Пламен Джуров ще бъдат изпълнени произведения от Бах, Мюфа, Хайдн, Сен-Санс, Марин Големинов, Римски Корсаков, Моцарт. Зала “Оборище 5” е горда да посрещне своята публика на първия концерт след откриването си във великолепната обстановка на някогашната сграда на институт Opera Italiana Pro Oriente (1925-1944) и Музикално училище „Любомир Пипков“ до 1993. Залите са реставрирани с голямо внимание към детайла и максимално близко до оригиналния им вид от екип специалисти. Пищният интериор и уникалната акустика са напълно запазени. “Оборище 5” е от най-интересните нови събитийни и арт пространства в столицата.", "date": "2019.03.29", "title": "„Оборище 5“ отваря врати и за музиката"}
{"url": "https://standartnews.com/regionalni/oformyat-art-kvartal-v-tsentra-na-stara-zagora-388366.html", "text": "Загора, предложи политологът Първан Симеонов, изпълнителен директор на Галъп интернешънъл. Той бе първият гост  на поредицата срещи под надслов \"Красивите лица на Стара Загора\", която събра снощи в Международния младежки център в града ученици, студенти и граждани. Според Първан Симеонов  и негови връстници и приятели, инициатори на тази идея, арткварталът ще бъде разположен в централната градска част, на ул. \"Сава Силов\", където се намират трите най-красиви къщи в града, построени в началото на XX век и запазени до днес. Става дума за реновираният дом на арх. Мара Георгиева, катедралният храм \"Св. Николай\" с обновената наскоро градина и кукленият театър. Това ще бъде едно ново пространство, в което ще се реализират различни културни прояви,посочи Първан Симеонов. В дискусията се включи и зам.-кметът Иванка Сотирова и стана ясно, че общината подкрепя идеята за арт-квартал. Кметът Живко Тодоров е изпратил писмо до Института за паметници на културата, в което настоява трите къщи, построени по проект на виенския възпитаник арх. Христо Димов, да придобият статут на паметници на културата.  \r\n  Проектът \"Красивите лица на Стара Загора\" се посвещава на 140 години от възстановяването на града и се осъществява се от община Стара Загора и сайтът за култура \"Долап.бг\". До края на годината са насрочени още седем срещи с известни старозагорци, които живеят в столицата или в различни кътчета на света и искат да участват в дискусията за бъдещето на града. ", "date": "2019.03.29", "title": "Оформят арт-квартал в центъра на Стара Загора"}
{"url": "https://standartnews.com/regionalni/v-kazanlshko-sa-osdeni-19-dushi-za-szhitelstvo-s-maloletni-388362.html", "text": "\r\n   За първото тримесечие на тази година  са внесени за разглеждане от съда общо 15 прокурорски акта срещу 19 лица от Казанлъшко по чл. 191 от Наказателния кодекс - заживяване на съпружески начала на малолетен или непълнолетен с пълнолетно лице. Това съобщиха днес от държавното обвинение.  Под отговорност са подведени и пълнолетни лица, най-често родители на пострадалите, че са склонили или улеснили непълнолетно лице от мъжки пол и лице от женски пол, ненавършило 16 г. или 14 г. да заживеят съпружески, без да са сключили брак.  \r\n  От 19 новообразувани производства, 10 са бързи производства и разследването е било проведено в рамките на  седем дни. Осъдени са общо 19 лица като са наложени са следните наказания : „лишаване от свобода“ – ефективно спрямо едно лице, „лишаване от свобода“- условно спрямо пет  лица, „пробация“ спрямо едно лице и „глоба“ срещу 10 лица на стойност 12 000 лева. \r\n ", "date": "2019.03.29", "title": "В Казанлъшко са осъдени 19 души  за съжителство с малолетни"}
{"url": "https://standartnews.com/regionalni/startira-blagoevgrad-bluesjazz-2019-388363.html", "text": "Aртистите на Фондация \"Борис Христов\" маестро Бойко Цветанов, маестро Алекс Зографов и Стоян Бончев  представиха проекта \"Джазът среща класиката” в първата вечер на V-то юбилейно издание на Международния фестивал “Blagoevgrad Blues&Jazz” 2019, която бе на 28 март.  Бойко Цветанов, който е солист на Цюрихската опера и първи ученик на Борис Христов, и неговите колеги вече са част от семейството на “Blagoevgrad Blues&Jazz”. С изпълненията си те предизвикаха бурни аплодисменти, вдигнаха публиката на крака и подариха незабравими емоции на меломаните в първата вечер на единствения по рода си фестивал. Камерна опера-Благоевград и солистът Деян Гаврич превърнаха залата на ДТ „Никола Вапцаров“ в място за мечти. Музиката им завладя благоевградската публика. Кметът на Благоевград д-р Атанас Камбитов изрази своята радост от факта, че фестивалът се превърна в традиционен. „Радвам се, че припознахте „Blagoevgrad Blues&Jazz“ като своето музикално събитие. Щастлив съм, че през тези  години, фестивалът създаде своя публика, свои почитатели, свои последователи. Започнахме нестандартно и решихме да продължим с изненадите. Така се роди и идеята за „Класиката среща джаза“. Чухме прекрасна музика, изпълнена от прекрасни артисти. Музиката, това е нещо, което човек трябва да усети, да  почувства, да осъзнае и преживее“, каза Камбитов. \r\n  \r\nПетото издание на „Blagoevgrad Blues&Jazz“ привлече ценители на музиката, не само от Благоевград, но и от цяла България. \r\nФестивалът продължава на 29 и 30 март, в зала „Орфей“, парк „Македония“. На 29 март Васко Кръпката и „Подуене Блус бенд“ ще отбележат 30-годишен юбилей. Турнето им започва от благоевградската сцена, а гвоздеят на вечерта ще бъде блусменът на Америка Guy Davis. В последната вечер Теодосий Спасов, Влатко Стефановски, Хилда Казасян и JP3 Живко Петров трио, Христо Йоцов и Биг бенд- Благоевград със своите изпълнения ще закрият юбилейното издание на фестивала.", "date": "2019.03.29", "title": "Стартира “Blagoevgrad Blues&Jazz” 2019"}
{"url": "https://standartnews.com/regionalni/poduene-blus-bend-na-30-godini-388370.html", "text": "Тази вечер на фестивала, обединяващ блуса и джаза, на сцената ще се качи един от най-стойностните блусари на последното десетилетие, който поразява публиката от цял свят с невероятно атрактивните си изпълнения - Guy Davis. Васко Кръпката и “Подуене Блус Бенд“ ще отбележат на благоевградска сцена своя 30 рожден ден. Турнето на българската блус рок група започва от сцената на единствения по рода си фестивал. “Blagoevgrad Blues&Jazz” 2019 продължава и утре, 30 март, когато на сцената ще се качат световноизвестните и неповторими Хилда Казасян, Теодосий Спасов, Влатко Стефановски, Христо Йоцов, JP3 Живко Петров трио и Биг бенд-Благоевград.  ", "date": "2019.03.29", "title": "\"Подуене Блус Бенд\" празнува 30 години на сцена в Благоевград"}
{"url": "https://standartnews.com/regionalni/za-vakantsiyata-bezplatni-sportni-zanimaniya-v-blagoevgrad-388367.html", "text": "Общината в Благоевград и спортните клубове на територията на града ще предоставят за априлската ваканция на учениците безплатни занимания по различни видове спорт. \r\n      \r\nВсеки ден от 30 март до 7 април по утвърден график децата ще могат да упражняват любимите си спортни занимания, както и да открият нови такива. \r\n    \r\nТренировките по баскетбол ще се провеждат в спортния салон на IV ОУ „Димчо Дебелянов“ и в Спортен комплекс „Пирин“, парк „Ловен дом“ посреща леката атлетика и ориентирането. В Спортен комплекс „Пирин“ ще се провеждат още заниманията по хандбал, лека атлетика, футбол за деца. Тренировките по естетическа гимнастика ще бъдат в сградата на бившия Младежки дом. Във физкултурния салон на III ОУ „Димитър Талев“ ще се провеждат занимания по художествена гимнастика, в залата на фитнес „Голдън джъм“ - канадска борба, бокс в салона на V СУ „Георги Измирлиев“. Плувен комплекс „Пирин“ ще посрещне млади плувни надежди, в зала „Скаптопара“ децата ще имат възможност да тренират баскетбол. \r\n  \r\nУчениците от всички училища на територията на Благоевград ще могат напълно безплатно да посещават спортните занимания, към които имат интерес. Общината предоставя най-добрите условия за провеждане на заниманията като е подсигурила и лицензирани треньори. \r\n  \r\nЦелта на общинското ръководство е да се поощряват добрите практики, като се дава възможност на учениците да прекарат полезно свободното си време.", "date": "2019.03.29", "title": "За ваканцията - безплатни спортни занимания в Благоевград"}
{"url": "https://standartnews.com/regionalni/proekt-za-tsyalostno-ozelenyavane-na-blagoevgrad-vzlaga-obshchinata-388376.html", "text": "Община Благоевград възлага проект за цялостно озеленяване, който обхваща ключовите точки в града. Сред тях са терени около улици, междублокови пространства и изграждане на зелени пояси. Това заяви на редовното заседание на Общинския съвет кметът на Благоевград д-р Атанас Камбитов. „Знаете, че средствата за озеленяване и поддържане на зелената система за 2019 година са завишени в пъти, в сравнение с минали години. Средствата за измиване на улици също са значително повече. В момента се изпълнява проект по Трансгранично-сътрудничество за изграждане на 5 сондажни кладенеца, за напояване на зелените площи. Навсякъде в града поставяме и цветна украса“, каза кметът Камбитов . Той подчерта, че проблемът със замърсяването на въздуха в Благоевград е осезаем през зимните месеци, когато хората се отопляват на твърдо гориво, и добави, че в момента стойностите на фините прахови частици са в норма. По време на заседанието беше прието и предложение, засягащо изпълнение на мерките, заложени в „Програма за управление на отпадъците на Община Благоевград 2015-2020г.“. Гласувано бе и предложение за изпълнение на мерките, заложени в Програмата за намаляване на вредните емисии в атмосферния въздух на фини прахови частици, полициклични ароматни въглероди на територията на Община Благоевград.  ", "date": "2019.03.29", "title": "Проект за цялостно озеленяване на Благоевград възлага общината"}
{"url": "https://standartnews.com/kultura/goran-bregovich-se-zavrshcha-s-3-kontserta-388357.html", "text": "След двата напълно разпродадени  концерта на Горан Брегович  в Пловдив, легендарният балкански музикант е подготвил за вярната си българска публика още три представления, информират от Арт БГ. На 4 октомври Брегович ще стартира от Варна в Двореца на културата и спорта  с емблематичните инструменталисти и певци от „Оркестър за сватби и погребения“. На 5 октомври феновете ги посрещат във Велико Търново (ДКС „Васил Левски“), на 6 октомври завършват с бляскаво мащабно шоу в НДК. Програмата The best of Goran Bregovic е най-отбраната селекция от вечни хитове -  „Месечинка“, „Калашников“, „Буба Мара“, „Аризонска мечта“ и много други.", "date": "2019.03.29", "title": "Горан Брегович се завръща с 3 концерта"}
{"url": "https://standartnews.com/biznes/min-indstri-nashata-tsel-e-da-spomognem-razvitieto-na-vgledobiva-388402.html", "text": "Вчера в Министерството на енергетиката се проведе среща с министъра на енергетиката Теменужка Петкова по повод извършването на добивни дейности от находище Пернишки въглищен басейн с концесионер „Мин Индъстри“ ЕООД,  в близост до границите на с. Дивотино и опасенията на хората, че чрез добивната дейност се застрашават целостта на къщите и имотите на живущите във с. Дивотино. Срещата се проведе след отправения апел на Валери Манов, \"Мин Индъстри\" към Министерството на енергетиката заедно всички заинтересовани страни да обсъдят добивната дейност и да се разсеят всички притеснения на живущите в с. Дивотино.  По време на срещата бяха обсъдени начините, чрез които да стане възможно \"Мин Индъстри\" да продължи да извършва дейността си, изпълнявайки изискванията на институциите, следящи процеса на работа.                      „Всички искаме да върви бизнеса, да има работни места, но и да не бъдат нарушавани терените на хората. Имаме годишен работен проект, който се утвърждава от Министерството на енергетиката\", заяви по-рано пред БТВ Валери Манов, \"Мин Индъстри\". Той посочи, че те са запознати  с опасенията на хората от с. Дивотино относно проблеми с шума и с взривните работи, както и проблеми със земеделските земи.“, заяви Валери Манов, \"Мин Индъстри\" пред БТВ. По думите му са направени редица проверки от Министерството на енергетиката. „След осъществената проверка от Министерство на енергетиката е дадено предписание да бъде организирано извършване на замери за шум и сеизмика.  В следствие на тяхното предписание, веднага бе  възприета препоръката и незабавно са предприети действия за извършване на замерите“, допълни Манов.   „В края на месец февруари бе извършено измерване на взриво-сеизмичното въздействие вследствие дейността, извършвана от концесионера.“, напомни още той и подчерта, че заключението на експертите, е че взривните работи не оказват неблагоприятно влияние върху сградите в с. Дивотино по отношение на взриво-сеизмично въздействие и по никакъв начин не застрашават здравето и живота на живущите в населеното място, както и не нарушават целостта на сградите.“ Резултатите са на база изчисления на специално избрани показатели и според тях максимално достигнатото взриво-сеизмично въздействие е под 2 степен.“ каза Манов.   Валери Манов разясни, че шумът в околната среда се причинява от работата на багери, автосамосвали, булдозери и сонда. Той отбеляза, че в началото на месеца лицензирана лаборатория е проведено изпитване на шума в околната среда в един ден в 3 часови зони, обхващащи следобедни, вечерни и нощни часове. „Резултатите от изпитването са единодушни, че нивата на шум са значително под допустимите по закон стойности и не се нарушава спокойствието в района.“, заяви още Манов.", "date": "2019.03.29", "title": "\"Мин Индъстри\": Нашата цел е да спомогнем развитието на въгледобива"}
{"url": "https://standartnews.com/regionalni/blagoevgrad-e-oazis-na-kulturata-i-muzikatakaza-tenort-st-bonchev-388380.html", "text": "На официална пресконференция, днес, звездите от първата вечер на V-то юбилейно издание на Международния фестивал “Blagoevgrad Blues&Jazz”2019 изразиха своето възхищение и благодариха на Община Благоевград за организацията и за прекрасния фестивал, който се превърна в традиционен. Заместник-кметът по култура и хуманитарни дейности Христина Шопова не скри емоцията си от успешния старт на тазгодишното издание на музикалното събитие.   „Благодаря Ви за поканата и за прекрасната възможност да пеем и музицираме на сцената на Драматичен театър. Бяхме много щастливи, още с получаването на поканата. Чувстваме се прекрасно в Благоевград! Всичко беше идеално организирано. Благодаря за това, че Вашата покана ни даде възможност да направим една нова провокация, която подготвихме специално за Вас, за този концерт“, каза в словото си оперният певец Бойко Цветанов. Артистът, който представи „Коло-локо“, Деян Гаврич подчерта, че е изключително доволен и благодарен за възможността да свири с Камерна опера-Благоевград. „Идвам в Благоевград след много години. Много се е променил градът, много е спокоен, усещат се невероятен мир и атмосфера. Благодаря, че ме поканихте“, отбеляза маестро Алекс Зографов. Стоян Бончев допълни, че атмосферата на концерта е била великолепна, посрещането-уникално, а публиката и оркестърът на Камерна опера - впечатляващи. „За всичко това много благодарим на домакините от община Благоевград. Вашата пълна зала вчера говори много за града, за организацията на фестивала. Благоевград е оазис на културата и музиката“, допълни още тенорът. \r\n  \r\nФестивалът продължава тази вечер с нощ на блуса. На сцената Васко Кръпката и „Подуене Блус Бенд“ ще отбележат своя 30- годишен юбилей, а Guy Davis ще представи изключително изпълнение за благоевградската публика. Концертите започват в 19.00 часа в зала „Орфей“, парк „Македония“.", "date": "2019.03.29", "title": "Благоевград е оазис на културата и музиката,каза тенорът Ст. Бончев"}
{"url": "https://standartnews.com/regionalni/obshchina-blagoevgrad-predvizhda-izgrazhdaneto-na-novi-detski-ploshchadki-388384.html", "text": "Нова детска площадка ще бъде изградена край алеята за парк „Бачиново“. Средствата за закупуване и монтиране на уредите за игра са дарение от евродепутата от ЕНП Андрей Новаков. Тя ще бъде на мястото на съществуваща такава като старите съоръжения ща бъдат демонтирани и подменени с нови елементи, отговарящи изцяло на изискванията за безопасност. Площадката ще бъде предназначена за деца от 0-3 г. и от 3-12 г. Инвестиционната програма за 2019 г. на общината предвижда изграждането на 14 нови детски площадки. Част от тях ще бъдат в кварталите „Еленово“, „Бялата висота“, „Орлова чука“ „Грамада“, в селата Рилци, Дъбрава и др. Немалък брой от тях са по предложения на жители, направени в рамките на инициативата „Ти предложи! Кмете, направи!“.", "date": "2019.03.29", "title": "Община Благоевград предвижда изграждането на нови детски площадки"}
{"url": "https://standartnews.com/regionalni/izsledvat-protivoobshchestvenite-proyavi-pra-uchenitsi-ot-14-do-18-g-388387.html", "text": "На встъпителна пресконференция в Благоевград ще бъде поставено началото на проекта „Изследване на противообществени прояви при ученици от 14 до 18-годишна възраст”. Изследването ще продължи осем месеца. Проектът се осъществява от екип преподаватели на Катедра „Психология“ и Катедра „Социология“ към Философски факултет на Югозападен университет “Неофит Рилски” в партньорство с Местната комисия за борба с противообществените прояви на малолетни и непълнолетни при Община Благоевград. Предвижда се изследването на характеристиките на социалната среда, които представляват  рискови фактори за извършване на противообществени прояви. Главната цел на проекта е изучаването спецификата на противообществените прояви, извършвани от малолетни и непълнолетни лица с оглед тяхната превенция. По време на срещата ще бъдат представени и предстоящите дейности, целите, начините на осъществяването им и очакваните резултати от проекта.", "date": "2019.03.29", "title": "Изследват противообществените прояви пра ученици от 14 до 18 г."}
{"url": "https://standartnews.com/regionalni/svetovni-teatrali-shche-otsenyavat-studentski-fest-388409.html", "text": "Жури на световно ниво ще оценява спектаклите на Международния студентски театрален фестивал на името на рано напуснали ни талантлив актьор Данаил Чирпански. Традиционната среща на студентските трупи ще се проведе от 5 до 9 април в Стара Загора. Американският и руски театровед и преводач Джон Фридман,с над 30 постановки  в световни културни центрове, като Лондон, Париж, Ню Йорк, режисьорът Тиери Аркур също доказал всепризнатия си талант и  Явор Гърдев, един от най-значимите режисьори у нас - са тримата големи в международното жури.  \r\n На театралния форум ще гостува и руската актриса и режисьор Оксана Мисина, работила с няколко поколения известни руски театрали, режисьори, участвала в над 40 филма. \r\n Съпътстващата програма на феста включва лекции и ателиета, водени от международно признати експерти, които идват с амбициозната цел да развият и обогатят знанията и уменията на над 100-те млади актьори.", "date": "2019.03.29", "title": "Световни театрали ще оценяват студентски фест"}
{"url": "https://standartnews.com/biznes/investirat-640-mln-lv-v-ptishcha-v-sofiysko-388326.html", "text": "Общо 647 млн. лв. са средствата от държавния бюджет, европейските фондове и Механизма за свързване на Европа, които се инвестират за изграждане и ремонт на пътища в Софийска област. Това е съобщил заместник-министърът на регионалното развитие и благоустройството Николай Нанков в Сливница, където е участвал в дискусия за регионалното развитие, информираха от пресцентъра на МРРБ. Основен приоритет през 2019 г. ще бъде магистралата Калотина-Сливница. Имало е жалби по процедурата за избор на строителен надзор за участъка между Драгоман и Сливница с дължина 16,9 км, които са оттеглени. Очаква се строителството му да стартира през май и да завърши за около две години. Стойността на строителните работи на отсечката е 140 млн. лв., като 40 млн. лв. са от Механизма за свързване на Европа. Избран е изпълнителят за другия участък от магистрала - от Калотина до Драгоман. Очаква се да приключи процедурата за строителен надзор и, ако няма жалби по нея, строителството може да стартира през юни. 140 млн. лв. от средствата за пътна инфраструктура са за ремонт на мостове, виадукти и тунели по магистралите \"Хемус\" и \"Тракия\" на територията на областта, които не са ремонтирани повече от 30 години. Съоръженията се рехабилитират поетапно. До началото на летния сезон ще приключи ремонтът на виадуктите на 13-ти, 15-ти и 20-ти км на АМ \"Тракия\" в посока Пловдив. След 15 септември ще се рехабилитират и платната на съоръженията в посока София. През тази година се очаква да приключи ремонтът на тръбата в посока София на тунел \"Витиня\" на АМ \"Хемус\". През май се предвижда да завърши рехабилитацията на пътя през Петрохан, като ще се ремонтира и участък в границите на Костинброд. Предстои да стартира рехабилитацията на пътя между Сливница и Брезник, който осигурява връзка между Софийска област и Перник. Николай Нанков е подчертал, че с въвеждане на тол системата за тежкотоварни автомобили от 16 август 2019 г. ще се възстанови справедливостта в пътния сектор чрез принципа \"който руши повече, плаща повече\". В момента само 100 млн. лв. от общо 350 млн. лв. годишни приходи от винетки са от тежкотоварни автомобили. Очаква се постъпленията да са над 1 млрд. лв. годишно, което ще позволи повече инвестиции в доизграждането и поддръжката на пътна инфраструктура. Важен е проектът на Министерство на здравеопазването по Оперативна програма \"Региони в растеж\", по който ще се обновят всички центрове за спешна медицинска помощ и филиалите към тях в областта, е подчертал Николай Нанков. 61 са сградите, за които са сключени договори за целево финансиране с Българската банка за развитие по Националната програма за енергийна ефективност на многофамилни жилищни сгради в София област. 54 от тях вече са обновени, останалите са в етап на строителство.", "date": "2019.03.29", "title": "Инвестират 640 млн. лв. в пътища в Софийско"}
{"url": "https://standartnews.com/biznes/misiya-vzmozhna-li-e-brandt-bg-vino-388361.html", "text": "----------------------- \r\nОтговори на този въпрос потърсиха участниците в  , организирана от Българската асоциация на производителите и износителите на вино. Тя се проведе на 27 март в София, а темата беше  \". Сред въпросите, поставени за обсъждане в дневния ред, бе и  , председател на Асоциацията, за създаване на Български винен маркетинг борд, който да работи за имиджа на бг виното по света. \"Стандарт\" бе медиен партньор на събитието. Форумът за първи път събра голяма част от избите, които заедно да помислят за бъдещето си. Конференцията бе открита от . \"Приветствам идеята за създаване на винен борд. МЗХГ подкрепя усилията на бранша за изграждане на по-добър имидж на страната ни\", каза д-р Василева. \"Виното е визитната картичка на страната ни. В последните години сме сред елита на винопроизводителите, вземаме пример от най-добрите в света. Следващата стъпка е нашият маркетинг да придвижи продукта към световните пазари. Държавата винаги е насреща да помага\", каза \"99% от фирмите ни са малки и средни. Обединени, те могат да направят много повече. Маркетингът е този, който помага иновациите да стигнат до голямата сцена. Работим да се промени трендът - вместо да сме аутсорсинг дестинация, да произвеждаме добавена стойност, която да остава у нас\", заяви  . Поздравителен адрес имаше и от  . Пред участниците представителите на държавата  , която стартира на 16 октомври 2018 г. \"МЗХГ изпрати нотификация към Брюксел с искане за увеличение на подпомагането по мярката за промотиране на бг вината в трети страни.   от държавата. Така самоучастието ще стане едва 20 на сто. И браншът ще има по-голяма възможност за участие на изложения извън ЕС\", каза д-р Лозана Василева. . През първите два приема тя беше 12 млн. евро. Но се наложи да пренасочваме пари, защото средствата не бяха усвоени. Направете си добре проектите и елате да вземете парите\", каза Красимир Коев. \"Но какво да правим, когато парите свършат\", попита  . И даде за пример Португалия, в която средствата по тези програми се усвояват от Асоциацията на винопроизводителите - обединяваща структура между бизнеса и държавата. Тя позволява на избите да кандидатстват и има стратегия как да се изразходват средствата за по-дълго време. За това помага и брандът \"Португалия\", който позволява на винарните да промотират общ продукт в чужбина. \"През последните 15-20 години у нас се случи голяма промяна в развитието на избите. Те използват най-добрите технологии за производството на вино. Но на българския продукт липсва маркетинг\", заяви  . Избите трябва да започнат съвместна дейност за идентичност на регионите, а после да се обединят на национално ниво. Ако се работи на парче - всеки за себе си, няма да има успех, добави Стоянов. Галина Нифору посочи един от парадоксите, с който се сблъскваме -  Но това е изключително трудно да се разбере от потребителите в Китай, например. Според някои от участниците във форума, по-лесният начин е избите да се представят пред туристите, отколкото да се промотира бг вино на международния пазар. Затова е по-добре 10-те милиона евро от Националната лозаро-винарска програма да се насочат към България. Какъв е чуждият опит и как се е наложило на пазара австрийското вино, разказа , участвал в създаването на Австрийския винен маркетинг борд. По думите му, винената история на Алпийската държава се дели на два периода - преди 1985 г. и след това. Причината е, че през тази година , който тотално срива имиджа на австрийското вино. Тогава става ясно, че за да угодят на вкуса на германците, които обичат сладкото вино, австрийците са подобрявали вкуса на своите възкисели продукти с ... антифриз. Оказало се също, че Австрия не била единствената държава с подобна практика, но пострадала най-много. След скандалните разкрития износът на страната се сринал от 445 000 хектолитра на 45 000. \r\nТогава правителството във Виена приело най-стриктния закон в Европа за производство на вино. През 1986 г. било взето решение за създаването на Австрийския маркетингов борд, който да промотира страната като винена дестинация и да подобри продажбите. Структурата със 7,5 млн. евро годишен бюджет се финансирала 50 на 50 от държавата и бизнеса, като таксата за производителите се изчислява според годишния добив. Винарните, които правят минимум 3000 хектолитра, плащат по 1,1 евроцента на литър. Ако производството се изнася, плащат още толкова. Организацията, която се състои от 25 служители, поддържа комуникация с медиите от цял свят и със социалните мрежи, обучава сомелиери и винени журналисти, посреща групи от търговци, дистрибутори и журналисти, които развежда из избите, организира винен панаир и дегустации. С много търпение и упорита работа в продължение на години, имиджът на австрийското вино се възстановява. В момента 70% от продукцията е за вътрешно потребление, а останалите 30 на сто са за износ. Възстановяването на износа и приходите се е случило не само заради борда, но и заради старанието на избите, които започнали да проявяват много по-голямо старание при производството. Постепенно и цените на виното започнали да се покачват, посочи Дарел Джоузеф. , където голяма част от избите са фалирали след ембаргото от Русия. Сега обаче производството се възстановява благодарение на създаването на организация на лозарите и винарите, в която 10 от членовете са от бизнеса, а трима са представители на държавата. А с бранда \"Молдова\" винарите участват на изложения по света. На последното -  , страната се е представила с впечатляващ щанд, който е събирал тълпи от посетителите. Добро представяне са имали и другите съседни страни - Гърция, с аранжировка като в бар, Македония - която залага на местните сортове и бранда Вранец, Сърбия, Босна и Херцеговина и дори Косово, които също дърпат напред. В същото време  , който дори е бил небрандиран, а представените изби са били само 7. Някои от нашите винари дори са предпочели, вместо да се червят на нашия щанд, да се присъединят към германските сомелиери, където трудно някой може да те забележи сред конкуренцията на 100 изби. \"На изложбата в Дюселдорф беше абсолютно дъно, но ние продължаваме да потъваме. Време е да сложим поне дъно\", коментира  Той подчерта, че е нужно да се създадат правила, време е браншът да се обедини, за да е ясно накъде върви бг виното. Целта на създаването на винен маркетинг борд е да направи вината ни разпознаваеми, да увеличи производството на качествени напитки и да вдигне цената им. Това обясни председателят на Асоциацията на производителите и износителите на вина Галина Нифору.  - растящ брой изби, нови лозя, много професионалисти по веригата, високо качество, древна история, консумацията се увеличава, като през 2017 г. надмина тази на бирата, предлагаме здравословен продукт. В същото време  , че липсва национална маркетинг стратегия за виното, че страната ни е разделена само на два винени района - Дунавска низина и Тракийска низина, че липсват връзки с другите институции - министерствата на туризма, на икономиката, както и с другите браншове. А моментът е подходящ малките страни да се позиционират добре на пазара, тъй като в света се усеща умора от големите\", посочи Нифору. По думите й,  . И сега мнозина казват: \"Ние не пием българско вино\". Което дава възможност на вносителите да се настанят във винените листи на ресторантите. Създаването на   ще пресече негативните тенденции в развитието на сектора. Той може да прави класация на заведенията според вината, които предлагат, както и да организира събития заедно с ХОРЕКА сектора. Да промотира вината ни в големите вериги и да преговаря с тях за по-ниски такси. Да помага за развитието на винения туризъм. От него Калифорния например изкарва 2 млрд. долара годишно, в Испания отчитат 15% ръст, а в САЩ 60% от продажбите се извършват на място в избите, посочи Нифору. Сред другите идеи е да се създаде кампания \"Дни на отворените врати в избите\" с дегустации и културни събития, каквато практика имат в Гърция. Там 10% от продажбите се случват по време на пециалния винен уикенд. Нифору посочи и . А те са увеличаване на износа с 30%, приоритетно развитие на пазарите в Китай, САЩ и Скандинавия, увеличаване на средните цени на бг виното с 35%, увеличаване на консумацията на вътрешния пазар. 1. Борд на директорите, в който ще влизат асоциации, собственици или мениджъри на изби, 2. Консултативен съвет от експерти без право на глас, 3. Контролиращ съвет от представители на винарни. , като избите да плащат по 0,5 или 1 ст. на литър. Същата вноска да се отпуска и от държавата.   Голямата част от участниците бяха единодушни, че е нужна промяна и обединение.  . Един от тях бе предложението на Евгени Харамлийски, че участието на всички изби в борда трябва да е задължително. \"Връщат ни в ТКЗС-то\", реагираха участници. Други питаха: \"Къде е държавата? Ако вървим по модела на Австрия, нейното участие е задължително. А представителите й си тръгнаха веднага след окриването на форума\". Оказа се обаче, че до края на конференцията е имало   \"От практика знам, че когато един сектор е силен, държавата се съобразява с него. Кооперативното движение е много развито по света, но не и у нас. Бизнесът трябва сам да се убеди, че е добре да се сдружава. Трябва да сте силни и амбицирани и тогава да разчитате на помощ от държавата\", каза експертът. Защо да създаваме структура, която да върши работата на търговските аташета в чужбина, попита друг участник. Ако ще се прави борд, той  , а за нарушения да налага санкции, предложи винар. И даде за пример как олинклузива в хотелите се захранва с нелегално производство по 90 ст. с ДДС за литър, което е и с ниско качество. Докато не спрем тази практика, няма как да се обединим на здрава основа. А контролът е работа на държавата, коментира друг. Браншът също трябва да се противопостави на лошите практики, каза участник. Навън конкуренцията е смазваща -  . Как България да пробие на 1 евро? Малките изби изобщо не знаят как да си подготвят дори документите за износ. Нито пък могат да платят 10 000 евро за представяне. Затова решението България да се промотира навън трябва да се обмисли, посочи друг проблем  винен мениджър. Но  , имаме нужда от износ, контрира друг представител на бизнеса. Въпреки споровете,  . Предстои браншът да се запаси с търпение, докато тя се избистри и отлежи. \r\nВинарите знаят, че за хубавото вино се иска време и търпение. Но може ли промяната, която ще дръпне сектора нагоре, да се отлага дълго време? Какво може да се постигне с обединение, показват нагледно мелнишките и пловдивските винари. . Добрият пример в Югозапада представи  . Момичето, което е учило в САЩ и Великобритания, се е върнало в родния край, за да се включи в семейния бизнес. Тя е и основният инициатор за създаването на  , в която са включени и всички културно-исторически и природни забележителности, както и всякакви възможности за туризъм и спорт. \"Направихме няколко малки стъпки, които бяха посрещнати от всички много радушно. За изработването на картата си платихме сами, тя е създадена благодарение на ентусиазма и подкрепата на хората\", каза Зикатанова. Сега обаче е  , които да насочват туристите към винарните. Избите в Мелнишко са си направили и календар за общите събития, а през февруари заедно са подготвили винен празник. Отскоро се издава и луксозното списание Fifty five, което също е частна инициатива за промотиране на региона. Най-новото начинание е създаването на  , което ще работи за налагане на защитените наименования за произход на местните вина - изключително важна стъпка за маркетинга на продуктите. Сред другите дейности на мелнишките винари е  . Зикатанова сподели и за трудностите, които среща инициативата. Една от тях е, че в местните ресторанти не се предлага вино от избите в региона. \"Там може да се поръча домашно или произведено от големите в бранша. Нужна ни е подкрепата на ресторантьорите\", каза още Зикатанова.  Тя напомни, че преди 17 г., когато е била председател на Съюза на енолозите, е направена енотека в Стария Пловдив, като целта е била да се покаже на едно място българското вино. \"Всички искат да се наложи брандът \"БГ вино\". Но всеки действа сам. Доста изби развиват винен туризъм, посрещат гости 7 дни в седмицата, дори назначават специални хора за тази цел. За съжаление, много не успяха да построят винарни, които да са подходящи за посрещане на гости\", каза Наталия Гаджева.    ", "date": "2019.03.29", "title": "Мисия възможна ли е брандът \"БГ вино\""}
{"url": "https://standartnews.com/biznes/wow-air-sprya-poletite-si-388330.html", "text": "Исландската нискотарифна авиокомпания Wow Air спря полетите си от 28 март 2019 г, съобщи Аеропрес. Според превозвачът, това е временно и полетите ще се възстановят след като бъде набран капитал от неназована група от външни инвеститори. Wow Air обяви, че спира полетите от петък, като обяви на своите пасажери, че всички операции на авиокомпанията се прекратяват, докато не приключи увеличаването на капитала и не бъдат оформени всички документи по въпроса. Всички пътници закупили билети за полети на авиокомпанията ще могат или да сменят датите на своите пътувания или да откажат пътуването и да получат обратно пълната сума, която са заплатили. Авиокомпанията се опита да избегне фалит в последните седмици, като в момента превозвача се опитва да убеди кредиторите си да опростят задълженията ѝ срещу взимане на част от собствеността. Wow Air се опитва да закрепи финансово в последната година чрез привличане на нови инвеститори, но за сега опитите ѝ не се увенчават с успех. Авиокомпанията оперира с осем A321, два A321neo и един A320, като има и един A330-300, който не лети. През миналата година Wow Air е превозила 3,5 млн. пасажера и се опитва активно да изгради модел за нискотарифни полети през Атлантическия океан.", "date": "2019.03.29", "title": "Wow Air спря полетите си"}
{"url": "https://standartnews.com/regionalni/poslanikt-na-germaniya-gostuva-na-kmeta-na-krdzhali-388415.html", "text": "Кметът на община Кърджали Хасан Азис се срещна и разговаря с извънредния и пълномощен посланик на Федерална република Германия Н.Пр.Херберт Залбер. Кметът Азис запозна дипломата с развитието на община Кърджали, разказа за проектите, реализирани в областния град през последните години, за проектната готовност на общината и реализиращите се нови проекти със европейски средства. Градоначалникът посочи, че градът е с най-голяма инвестиция в областта на автомобилостроенето през последните години, че до 2 месеца ще отвори врати нов завод за токозахранващи системи. Хасан Азис подчерта, че има кърджалийски фирми с успешен бизнес в Германия, много кърджалийци живеят в Германия, но все още не са установени по-близки приятелски отношения с община от Германия. „Кърджали винаги излъчва знаците на толерантността и единството от гледна точка на етническия и религиозен състав на населението”, подчерта кметът. Н.Пр.Херберт Залбер бе заинтригуван от казаното по отношение на  мирното съжителство на християни и мюсюлмани в района. \r\n      \r\nВизитата на посланика на Германия в Кърджали е във връзка с провеждащата се Национална конференция на преподавателите по немски език. Н.Пр.Херберт Залбер пое ангажимент да съдейства на община Кърджали за установяване на приятелски отношения и евентуално побратимяване с община от Германия. Коментирано бе и продължаване на инициативата от 2013г, когато в рамките на 10 дни с различни прояви в навечерието на Деня на Кърджали – 21 октомври, беше реализирана  съвместно с община Кърджали инициативата на посолството на Германия „Германия празнува с Кърджали“.  ", "date": "2019.03.29", "title": "Посланикът на Германия гостува на кмета на Кърджали"}
{"url": "https://standartnews.com/regionalni/izbrakha-rik-za-evroizborite-v-stara-zagora-388414.html", "text": "На днешните консултации при областния управител Гергана Микова парламентарно представените партии и коалиции в 44-ото Народно събрание и партиите и коалициите, които имат избрани депутати в Европейския парламент, с пълно единодушие избраха  За председател на районната избирателна комисия за евроизборите в Стара Загора Теодора Крумова от ГЕРБ. За зам.-председатели бяха избрани Мартина Кулева от партия „Воля“ и Десислава Кънева“ от Коалиция „Обединени патриоти“.  \r\n Нито един от предложените двама кандидати за секретар на РИК - от коалиция „БСП за България“ и от ДПС, не е могъл да събере необходимите гласове. Излъчилите ги представители са заявили че не се отказват от предложените кандидатури и последната дума кой да бъде секретар ще има ЦИК.  \r\n  Участниците в консултациите са гласували и останалите членове на РИК-Стара Загора. В състава и влизат общо 7 души от партия ГЕРБ, от Коалиция „БСП за България” – 5 души, ДПС и коалиция „Обединени патриоти“ ще имат по двама членове, партия „Воля“ – 1. По един член в Комисията ще имат и несъществуващите вече коалиции „ББЦ, ВМРО-БНД, ЗНС, Движение „Гергьовден“ и Реформаторски блок, които обаче преди 4 години излъчиха съответно двама и един евродепутат. \r\n ", "date": "2019.03.29", "title": "Избраха РИК за евроизборите в Стара Загора"}
{"url": "https://standartnews.com/biznes/billa-otvori-vrati-v-nay-noviya-mol-vv-varna-delta-planet-388377.html", "text": "BILLA България отвори 125-ия си магазин в страната. Той е във Варна в Delta Planet Mall, разположен на бул. „Сливница“ 185. В официалното прерязване на лентата се включиха Ивайло Петров, ръководител „Продажби“ на BILLA България, Иван Портних, кмет на Варна, Тодор Балабанов, председател на Общински съвет – Варна, и Стоян Пасев, областен управител на Варна. Голямото откриване привлече стотици жители и гости на града, които с интерес разгледаха и пазаруваха в супермаркета. 10-ият магазин на BILLA в морската столица се простира на 1150 кв.м. търговска площ и ще предложи на клиентите комфортно пазаруване и разнообразие от висококачествени стоки. В допълнение, в него те ще открият и месни и безмесни грил специалитети, прясно изцедени сокове и жива бира. Супермаркетът разполага също с витрина с месо и риба на обслужване, както и с удобен кът за хранене. „Присъствието на BILLA в големите молове в България става все по-силно, което е показателно за това, че нашата компания е ценен партньор за инвеститорите. Щастливи сме, че юбилейният ни 10-и магазин във Варна се намира именно в новия търговски център Delta Planet. Този супермаркет се вписва отличнo в цялостната концепция на мола и ще отговори по най-добрия начин на нуждите на съвременните хора. Магазинът е изключително удобен за ежедневно пазаруване и ще предложи на клиентите разнообразие от качествени и свежи продукти“, коментира Ивайло Петров, ръководител „Продажби“ на BILLA България. Търговската верига подготвя откривания на магазини на още ключови локации, включително и в столичните молове The Mall и Paradise Center.  ", "date": "2019.03.29", "title": "BILLA отвори врати в най-новия мол във Варна – Delta Planet"}
{"url": "https://www.standartnews.com/sport/poiskakha-otnemane-na-boksoviya-litsenz-na-kobrata-zaradi-tseluvkata-388329.html", "text": "Отнемане на боксовия лиценз на Кубрат Пулев заради целувката ку към репортерката Дженифър Равало по време на интервюто след мача. Известната там като Джени Суши дама нае популярната адвокатка Глория Олред и двете се явиха заедно на пресконференция по темата. 77-годишната Олред, водила като адвокат голям брой дела, защитаващи жени срещу сексуални посегателства, настоя боксовият лиценз на българския спортист незабавно да бъде отнет. Комисията, която ще разглежда случая ще се събере на 14 май. Самата Суши заяви, че Кобрата, освен целувката, която после е поискал да отреже от интервюто, е опипал против волята ѝ нейните задни части. При прибирането си от Америка Пулев сподели, че репортерката е искала повече от целувка от него, присъствала е на празненството по случай победата му над Дину, а после е променила стратегията си. Според Ивайло Гоцев, мениджър на Кобрата шансовете да му бъде отнет боксовия лиценз са равни на нула.", "date": "2019.03.29", "title": "Поискаха отнемане на боксовия лиценз на Кобрата"}
{"url": "https://standartnews.com/kultura/lyuboven-triglnik-v-narodniya-teatr-388389.html", "text": "Любовен триъгълник от звездни имена влезе в афиша на Народния театър. Теодора Духовникова е фаталната жена в „Когато гръм удари, как ехото заглъхва“ –  пиесата на великия Яворов, чиято поредна версия е на Бина Харалампиева, направила сценичната адаптация в тандем с Юрий Дачев. „Всичко мое е в представлението“, коментира тя. Професор Михаил Неделчев нарича драматургичната творба „недопрочетената и недоизиграна пиеса на Яворов“. Професор  Димитър Михайлов твърди: „Това е единственият цялостен и завършен текст, който Яворов създава по време на любовните си отношения с Лора Каравелова. Според жребия на трагичните житейски обстоятелства, това е и последната му книга. Лора е читател, критик, съавтор, неин преводач на френски, а също донякъде и прототип на женските роли. Макар да е замислена още през 1908 година едва ли е случайно,  писането на пиесата съвпада почти изцяло с тяхната любов преди венчавката. С „Когато гръм удари, как ехото заглъхва“ Лора постига себе си и сбъдва своята мечта – да служи на своя любим и на писателя Яворов, с когото споделя в писмо: „Твоята пиеса би била гордост не само за българския, но и за всеки театър. “ „Когато гръм удари, как ехото заглъхва“, втората в хронологията пиеса на Пейо Яворов, има драматична история. По време на генералната репетиция за премиерата на 17 септември 1912-а е обявена мобилизация за Балканската война -  възвестява я актьорът Атанас Кирчев, убит по-късно на фронта. Затова и представлението се изиграва за първи път година по-късно – на 12 октомври 1913-а. Режисьор е Павел Ивановски, в ролите са Сава Огнянов, Елена Снежина, Кръстьо Сарафов, Вера Игнатиева и Васил Кирков. Месец и половина след премиерата в къщата на улица „Раковски“ отекват двата фатални за поета изстрела: любимата му Лора е мъртва, а самият Яворов – ослепява и прекрачва в своята последна трагична година. Житейският сюжет, по-страшен и от антична трагедия, хвърля своята тежка сянка върху пиесата. Тя е изиграна 20 пъти и последното й, дневно представление, е на 19 октомври 1914-а след погребението на Яворов. За втори път пиесата е поставена от Хрисан Цанков в Народния през 1939-а. Едва 40 години по-късно Пантелей Пантелеев – бащата на Иван Панталеев, който тези дни взе „Икар“ за режисура за „Neoдачници“, се връща към класика. Между  1911-а и 2019-а публиката в Народния е гледала по три спектакъла на „В полите на Витоша“ и „Когато гръм удари“. На сегашния художник е Свила Величкова, музиката е на Асен Аврамов. Дарин Ангелов играе почтеният земевладелец Сава Попович, чиито морал и вечен блян по доброто му пречат да приеме тъмната страна у най-близките му хора. Теодора Духовникова е жена му Бистра, която в ранна младост се е подала на изкушението на плътта, падайки в обятията на полковник Витанов – Иван Юруков. Маститият военен е пръв приятел на Попович, забегнал в Русия по политически причини и завърнал се в България в неподходящото време и на неподходящото място. Защото, както се знае, синът на Попович и Бистра, всъщност е наследник на Витанов. Неделин Найденов е пристигащият от Париж Данаил, а Радина Боршош е неговата палава любима Олга.  Духовникова и Юруков за пореден път влизат в челен женско-мъжки сблъсък под прожекторите. Страстите наистина са по Яворов и Лора, а всичко завършва с изстрел – като в живота на поета драматург.   Всъщност Бина Харалмпиева събира фаворитите си отново след успеха на „Лисичета“ в Народния. Следващите дати за „Когато гръм удари“ там са 2, 6, 16 и 23 април, 2 и 10 май, 19 и 20 юни.", "date": "2019.03.29", "title": "Любовен триъгълник в Народния театър"}
{"url": "https://www.standartnews.com/sport/sportt-po-tv-za-29-mart-388371.html", "text": "17,50 Спорт тото 13,00 Формула 1: Първа тренировка за Голямата награда на Бахрейн (пряко) 17,30 Футбол, България, Първа лига: Етър - Верея; 20,00 Локо Пловдив - Дунав (пряко) 17,00 Формула 1: Втора тренировка за Голямата награда на Бахрейн (пряко) 22,00 Футбол, Англия, Чемпиъншип: Уест Бромич Албиън - Бирмингам (пряко) 21,45 Футбол, Франция, Лига 1: Рен - Лион (пряко) 19,00 и 01,00 Тенис: ATP 1000 Маями, Първи и втори полуфинален мач (пряко) 19,00 Баскетбол, Евролига: Химки - ЦСКА М; 21,30 Олимпиакос - Жалгирис (пряко) 21,30 Футбол, Италия, Серия А: Киево - Каляри (пряко) 19,15 Баскетбол, Евролига: Дарушафака - Байерн (пряко) 22,00 Футбол, Испания, Ла Лига: Жирона - Атлетик Б (пряко) 21,15 \"Спорт в обектива\" 20,00 УЕФА Шампионска лига - магазинно предаване 16,45 Колоездене: Обиколка на Каталуния, пети етап (пряко) 17,00 Колоездене: Е3 Херелбеке (пряко) 21,30 Футбол, Германия, Първа Бундеслига: Хофенхайм - Байер (пряко)", "date": "2019.03.29", "title": "Спортът по тв за 29 март"}
{"url": "https://standartnews.com/biznes/sveti-ot-energo-pro-za-pestene-na-tok-388381.html", "text": "От тази неделя, 31 март, преместваме стрелките на часовниците с един час напред, което автоматично измества часовете за отчитане на нощната тарифа на електромерите – от 22:00 ч. до 6:00 ч. през зимата, те се променят на 23:00 ч. до 7:00 ч. Цената на нощната енергия е почти наполовина спрямо дневната и е препоръчително използването й с цел намаляване на сметките за електроенергия. Съвременните електроуреди в дома предлагат възможност за отложен старт, което позволява работата им през нощта. ЕНЕРГО-ПРО регулярно запознава своите клиенти с ефективни начини за оптимизиране на енергийния разход в домакинствата. Компанията припомня някои от тях, които формират енергийно ефективни навици у потребителите и в дългосрочен план дават съществено отражение върху сметките за ток: \r\n  С края на зимата все по-рядко включваме отоплителни уреди в домовете си, което логично води до намаляване на сметките за електроенергия. Целогодишен ефект върху консумацията на ток от енергийно ефективна гледна точка оказва рационалното използване на всеки електроуред. ЕНЕРГО-ПРО насърчава разумното потребление на електроенергия от клиентите през цялата година и за целта провежда редовна информационна кампания, насочена към клиентите, която създава трайни нагласи за пестене в енергийната сфера.", "date": "2019.03.29", "title": "Съвети от ЕНЕРГО-ПРО за пестене на ток"}
{"url": "https://standartnews.com/biznes/nokia-9-pureview-s-5-kameri-v-magazinite-na-vivacom-388379.html", "text": "Най-новият модел Nokia - 9 PureView  е достъпен в магазините на VIVACOM на цена от 36.98 лв. на месец в комбинация с план Smart U. Първият в света смартфон с пет камери изкушава любителите на фотографията, като издига снимането с телефон на ново равнище. Най-интересната и впечатляваща характеристика на Nokia 9 PureView е системата от 5 камери по 12 MP, които снимат едновременно. Тя се намира се на гърба на телефона и се състои от два цветни сензора за точни и ярки цветни изображения и три монохромни сензора, които работят заедно, за да събират до 10 пъти повече светлина от един стандартен сензор на смартфон. Така устройството предлага нови възможности за снимане, сравними с качество на професионален фотоапарат. Nokia 9 PureView разполага с TOF сензор и няма нужда от допълнително калибриране, така че дори при намалена светлина прави по-добри снимки с DSLR качество. Nokia 9 PureView има възможност за запис на изображения в RAW файлове, които запазват много повече детайли и динамичен диапазон в сравнение с jpgs. Това може да се види при редактиране, където цялата информация се запазва в DNG и се губи при jpg. Режимите с изкуствен интелект дават възможност и за правене на изразителни черно-бели снимки с контрастни детайли. Добавена е и 20 МР селфи камера. Nokia 9 PureView разполага с 5,99” безрамков Nokia Pure дисплей pOLED QHD с резолюция 2K. Устройството предоставя и перфектно изживяване с усъвършенствана технология на чипсета Qualcomm Snapdragon. Смартфонът е с вградено Qi безжично зареждане и сензор за пръстови отпечатъци, който се намира върху самия дисплей. Моделът е защитен от удар и надраскване благодарение на Corning Gorilla Glass 5. Устройството има 6 GB RAM и 128 GB вградена памет. Друга отлична опция на модела е адаптивната батерия – тя запомня най- използваните приложения и им дава предимство пред останалите. По този начин се удължава нейният живот. Телефонът работи с операционна система Android 9 Pie, която използва функцията адаптивна яркост за автоматично регулиране на яркостта на екрана. Nokia 9 PureView предоставя възможност за последяване на начина, по който се използва телефона и най-активните приложения. Предвидена е и опция за създаване на таймер за всяко приложение, така че потребителите да могат да следят например колко време прекарват в социалните мрежи и да го ограничават, ако желаят.", "date": "2019.03.29", "title": "Nokia 9 PureView с 5 камери в магазините на VIVACOM"}
{"url": "https://www.standartnews.com/sport/boksova-legenda-shche-spasyava-kobrata-ot-seks-skandala-388372.html", "text": "87-годишният професионален адвокат и спортен агент Боб Аръм, който е сред боксовите легенди на Америка, ще се опита да спаси Кубрат Пулев от секс скандала с пищната репортерка Джени Равало, по известна като Кралицата на голото суши. Кобрата й заби страстна целувка, а после я награби за дупето, според нейната жалба в съда. След намесата на прочутата адвокатка Глория Алред щатската спортна комисия на Калифорния спря лиценза на родния боксьор. Санкцията важи за боксови двубои на територията на цяла Северна Америка. Следващото заседание на спортната комисия е на 14 май. Джени Равало ще присъства на него заедно с адвокатката си Глория Алред. Въпросът за статута на лиценза на Пулев е включен в дневния ред. Шансът на Кубрат е именно в дядката Боб Аръм, защото той е президент на агенцията Top Rank, която взе под крилото си българина и организира и последния му победен мач срещу румънеца Богдан Дину в Калифорния. Пулев дори минава за негов любимец. Аръм има изключително влияние като спортен агент, а като промоутър и личен адвокат на великия Мохамед Али през 1967 г.успява да издейства шампионът да се върне в професионалния бокс след като властите в САЩ го свалят от ринга заради отказа му да отиде войник във Виетнам. Сега дипломацията на Аръм трябва да свърши работа в мисията за спасяването на лиценза на Кобрата. Мениджърът на Кубрат - пловдивчанинът Ивайло Гоцев, също е оптимист за изхода от скандала. Той заяви, че скоро наяве ще излязат подробности за отношенията между българския боксьор и репортерката Джени Суши, които са много интересни. „Решение на комисията няма. Това са административни мерки, които тепърва ще се разглеждат. Всеки има дума, всеки има глас, ние сме в Америка. Видяхте какво стана с девойката. Тя използва своите права. Тепърва ще излязат много факти. Не мога да дискутирам, не мога да имам легален дебат. Стегнете си коланите, ще има много картини, които ще излязат наяве. Всеки може да съди за себе си. Тя явно е участвала в тези картини, така че тя да си прави сметката. Тепърва нейната история ще бъде разгледана, заяви Гоцев пред bTV. Самата Суши потвърди, че е била на партито на българските боксьори след последните им срещи в Калифорния, но само за да вземе интервюта. Докато Пулеви твърдят, че тя е влязла в доста интимни отношения с други мъже от компанията. „Временно му е отнет лиценза. Ще има изслушване след няколко седмици. Няма паника. Изслушването е резонно, двете страни ще представят фактите си. Имаме достатъчно факти да надделеем и да покажем на света истинската история, а не тази, която се представя в момента. Стегнете си коланите, ще бъде доста интересно. Тези факти ще излязат когато е време, сега не е. Кубрат Пулев може да се състезава в цял свят, България и Америка, след като излезе всичко наяве”, заяви Гоцев. Той и Пулев работят заедно от 2018 г. насам, след като българският боксьор се раздели с германската промоутърска агенция \"Зауерланд\". Двамата организираха мача в София в края на миналата година, когато българинът победи Хюи Фюри и се превърна в основен претендент за световната титла в тежка категория на Световната боксова федерация (IBF), която е притежание на британеца Антъни Джошуа, както и по последната среща - с румънеца Богдан Дину в Коста Меса. Междувременно btvnovinite.bg разпространи снимка от партито в хотела след победата на Кобрата. На нея се вижда, че Джени Суши е в компанията на Тервел Пулев и не изглежда особено притеснена от поведението на брат му два часа по-рано. Версия, че целият скандал с целувката и последвалата жалба за секс тормоз е инсцениран, за да получи Кубрат повече популярност в Щатите, пък разви Кийт Айдек в специализирания сайт за бокс boxingscene.com. Пиар трикът би бил от полза за всички: на Пулев за следващия му двубой в САЩ, на фирмата от Лас Вегас Top Rank, която организира мачовете му, на новия и сравнително малко известен уебсайт Lad Vegas Sports Daily на \"възмутената\" и наета точно от Top Rank за мача репортерка Джени Равало. И на ангажираната специално за казуса прочута адвокатка Глория Олред, специализирана в скандалите дела за сексуално посегателство и заклета радетелка за правата на жените, пише опитният спортен журналист. Според него при Кобрата и Джени очевидно се разиграва сценка от типа \"Красавицата и Звяра\", стартирала мащабно във всички медии със снимката и клипа на стръвната целувка на \"балканския субект\". В действието следват задължителните порицания за поведението на Кубрат от англоезичните пуритани - в американските и английските медии, замразяването на боксовия му лиценз в Калифорния (Кобрата и без това няма да се бие поне 4 месеца) и привикването му да дава обяснения пред спортната комисия на щата на 14 май. Подробностите и последователността на евентуалните следващи епизоди зависят от въображението на сценаристите, защото този скандал трябва да осигури на Кобрата много по-голяма известност в Щатите за следващия му мач. Цифрите, посочени от Кийт Айдек в boxingscene.com, налагат това, защото са заложени много пари: средният рейтинг от Nielsen Media Research на мача Пулев - Дину е 469 000, рекордно нисък за боксово шоу на Top Rank в праймтайма на спортния канал на Америка ESPN (предишният най-нисък бе 488 000 от март миналата година). Дали огромната реклама, която получават покрай Кубрат неговите хора от Top Rank, ще има съответния доларов еквивалент след скандала, това ще знаят само счетоводителите на фирмата. Те вероятно са изчислили и евентуалните неизбежни разходи, особено след като в играта бе включена прочутата и скъпа адвокатка Глория Олред. Която работи за благородни каузи, но и за високи хонорари. Затова и медийната машина бе задействана моментално и вече дава впечатляващи резултати - целувката на Кобрата бе заглавие дори в CNN, в портала за холивудски знаменитости TMZ, във всички английски издания, без да броим спортните вестници и сайтове, и бурята в социалните мрежи. Доста от тях не обърнаха същото внимание на самия мач на Пулев, в който той с отворена аркада три пъти свали на пода Дину, разсъждава . Кийт Айдек", "date": "2019.03.29", "title": "Боксова легенда ще спасява Кобрата от секс скандала"}
{"url": "https://www.standartnews.com/sport/pavel-kolev-nyama-da-ima-trenorski-rokadi-388391.html", "text": "Изпълнителният директор на Левски Павел Колев за сетен път отрече категорично в „синия“ клуб да е обмисляна треньорска рокада. Шефът на Герена сподели, че е получил доста информация във връзка с тиражираните по-рано през седмицата слуховете, че Георги Дерменджиев ще бъде заменен с Петър Хубчев . Колев сподели, че е почти убеден, че тези информации, които нееднократно в изминалите дни бяха определени като спекулативни, се пускат от хора, които се водят левскари, някои от които и работили на \"Герена\". „Нищо не искам да обяснявам, но се налага. Тук съм за да ви кажа две изречения. В последната седмица се случи нещо, което не намирам за нормално и предполагам, че за повечето от вас не би трябвало да е нормално. Една спекулативна теза се разви така, че заживя собствени живот в медиите,. Левски си има треньор и смяна не е обсъждана в нито един момент. Работата с Дерменджиеве е дългосрочна и планирането също е дългосрочно. Това разбира се, не променя една важна максима във футбола – че нищо вечно няма. Нито аз ще съм тук до пенсия, нито Дерменджиев има илюзии, че постът му не е ветровит, Но излесенето в медиите мина граници. Измисляха се и срещи, които не са се случили. А за мен това не е етично, да не говорим, че не е и професионално. За съжаление се случи и националния да има важни мачове. Аз съм работил там и знам, че и там не е било леко. В крайна сметка обстоятелствата са такива, каквито са. Подчертавам отново, не е обсъждана треньорска смяна, камо ли да водим, преговори с друг треньор“ „Не са водени разговори с играчите с изтичащи договори. Такива ще водим другата седмица, поне такъв е планът. Не мисля, че ще са кратки. Ще започнат другата седмица, а кога ще свършат. И тримата играха във всички мачове, с изключения на последния, когато Яблонски бе болен. Това също е парадокс, който явно за моментното състояние на Левски е нормално. Аз съм бил пот другата страна и мога да кажа, че се появяват такива небивалици и на моменти мисля, че аз не съм в реалността. В нито един миг на треньора не е спускана директива кой да играе, Това е негов прерогатив и така ще остане. Така трябва да се води клуб и се съмнявам Дерменджиев да се съгласи да работи, ако нещата стоят различно“, започна Колев. „Това, което подозирам, ще си остане за мен. Почти убеден съм, защото аз получавам доста информация, че за съжаление част от тези информации се пускат умишлено от хора, които се водят левскари. Дали е удар по Левски или националния, ще видим, както и каква е била целта. Това е част от работата в клуб като Левски. Оттук насетне мисля да затворим тази тема. Тази седмица работихме по план“, продължи директорът. „Сигурно още такива слухове ще има. Ясно е, че ще има хора, които няма да са доволни, ако Левски се развава и става силен. Когато се получи фаза на спокойствие, футболистите и треньорът биват оставени да се готвят спокойно, зад клуба стои сериозна компания и нещата се стабилизират, това вероятно е развалило съня на много хора. Но служителите на Левски са знаели къде идват и би трябвало да се страхуват от такава обстановка. Тя на моменти е тежка, бих казал вражеска, но това не е нещо, което да разклати 100-годишен клуб“, обясни още Колев. „Моята функция е различна от това да разследвам източните на информация и как е станала публична. Дисекция на сериозността на източниците няма да правя. Имам мнение, но не искам да коментирам публично,. В България има една поговорка и тя е няма дим без огън. Щом нещо е излязло, българинът мисли, че няма как да няма истина. Това е класически пример как една информация, без почва може да заживее собсвтен живот“. „Няма как да коментирам имената на левскарите. Става дума за хора изчестни като фенове на Левски, а някои са работили тук. Имена няма да кажа. Това обаче е жалко. Винаги съм вярвал, че за да се изправи Левски на крака всички левскари трябва да са единни, без значение кой се е хванал да работи. За жалост е невъзможно има хора с голямо его, с непоносимост друг да работи на Герена. За съжаление медиите са инструмент в тези неща, друг път сте аналитични и парирате тези неща“. „Според мен не. Разделенията са много по всички линии. Въпреки че работим всеки ден, не виждам признаци на единение. Единственото е публиката да застане зад отбора. Надявам се това да стане и срещу Ботев. За мнозина мачът няма значение, но в такива случи се вижда кой клуб е голям. Надявам се ако трибуните не са пълни, поне да има много хора“, допълни Колев.", "date": "2019.03.29", "title": "Павел Колев: Няма да има треньорски рокади"}
{"url": "https://www.standartnews.com/sport/skukata-a-ne-khubchev-ubivat-futbola-ni-388393.html", "text": "Националите ни по футбол започнаха решителната битка за класиране на европейското първенство през 2020 година. Нашите са в група А в компанията на Англия, Чехия, Черна гора и Косово. Първите ни два сблъсъка бяха с балканските ни съперници. Първо на стадион \"Васил Левски\" дойде Черна гора. И резултатът бе 1:1 като победата можеше да отиде и в двете посоки. Последва гостуване в Косово. Резултатът отново бе същият 1:1, като нашите могат да са щастливи от точката, предвид показаното на терена.  \r\nИ веднага стартираха коментарите колко сме зле, колко сме трагични, как нищо не играем, как не се влагаме? Как дори е по-добре да закрием футбола ни? Все едно, до преди няколко месеца сме били световна сила и скривахме топките на Франция, Хърватия, Англия, Белгия, Бразилия и т.н. Да, такава бяхме, но през 1994 година. От тогава изтече доста вода. А последното ни класиране бе за шампионата през 2004 година. Днес е 29 март, 2019 година! Ако не вярвате, вижте датата на вестника горе вдясно на страницата или проверете мобилния си телефон - лукс, който по време на световното първенство в САЩ през 1994 г., имаха малцина. \r\nТа, така България направи два хикса с Черна гора и Косово. Естествено, тези резултати не са приятни, но това е действителността, това е качеството на играчи. И то не е от вчера. Тези футболисти си ги знаем и вместо да ги плюем, че не са спечелили мач, може поне малко да ги подкрепим, че се раздават докрай. От тези национали, няма звезди, няма играчи дето да се скъсват да бележат в чужбина. Има играчи, които влагат всичко за отборите си - Левски, ЦСКА, Лудогорец, Ботев Пловдив, Черно море и т.н. И най-вече - за националния отбор. За това и се получи силната ни кампания в Лигата на нациите. Но то не може всеки път. Очаквано е да има слаби резултати! \r\nА защо веднага трябва да се сочи с пръст Петър Хубчев? Не беше ли именно той, който бе обявен за герой преди броени месеци, за спасител! Действително спецът вдъхна кураж на играчите, но няма как с магическа пръчка да ги накара да се целят с пасове! Но може би има хора, които разбират повече. За това Хубчев трябваше да бъде \"сменен\" в деня преди мача с Косово в поредната \"драматична\" и \"интригуваща\" врътка на треньори. Този път Хубчев трябваше да поеме Левски след мача с Косово, защото Георги Дерменджиев загуби един мач срещу Лудогорец. Краси Балъков пък щял да завърши сезона в Етър и веднага след това щял да се заеме с националите за мачовете през юни. А Жоро Дерменджиев? Е да, него кучета го яли! Звучи много интересно, като сензацията на годината, дори на десетилетието. Жалко, че на \"разбирачите\" им е скучно по-рядко иначе от тях щяха да излязат страхотни сценаристи и БНТ нямаше да спре \"Дързост и красота\". \r\nНе е нужно да се кланяме на националите, но поне нека да не ги сриваме със земята, поне това!", "date": "2019.03.29", "title": "Скуката, а не Хубчев убиват футбола ни"}
{"url": "https://standartnews.com/biznes/blgarin-stava-shef-na-motorola-avstriya-388375.html", "text": "Българин ще оглави Motorola Австрия. От 1 април Владислав Иванов застава начело на компанията в Алпийската държава. Българинът е част от Motorola вече 7 години. Кариерата му в технологичния бранш започва още в неговите ранни студентски години, когато той се занимава с търговия на копирни машини в една от най-големите марки на пазара. Впоследствие преминава през К&K и “Солитрон”, за да стигне до Lenovo, когато през 2012 г. технологичния гигант стартира бизнес активно в България. Следват няколко много успешни години за Иванов и Lenovo - последователно постигане на лидерски позиции по продажби в бизнеса с компютри, лаптопи, таблети. Сред най-забележителни постижения на Владислав Иванов е първото място по доставки в сегмента с мобилни телефони през 2016-а година, побеждавайки тогавашния и актуален лидер в България. Преди три години, едва на 37, Владислав Иванов поема отговорност като Генерален мениджър за бизнеса на Motorola за 14 държави в цяла Югоизточна Европа, а от 2019 г. ще има за цел да позиционира марката в челните позиции и на пазара в Австрия. В региона на Иванов се отличават държави като Словакия и Сърбия, в които Motorola вече постигна двуцифрен пазарен дял, а според прогнозите това предстои да се случи съвсем скоро в България и Румъния. “За мен е чест и огромно предизвикателство да поема бизнеса на Motorola в Австрия. Един пазар, който притежава много повече западни ценности и една по-различна култура на пазаруване от тази, която имаме ние, тук на Балканите. Вярвам, че заедно с моя екип можем да пренесем добрите практики и да постигнем високи резултати, точно както го правим и в останалите държави от нашия регион.”, коментира Владислав Иванов. В глобален мащаб Motorola обяви, че излиза на печалба през третото фискално тримесечие на 2018/19 г., с което изпълни обещанието си да покрие с продажби и оптимизирани процеси огромните инвестиции, които бяха осъществени по време на придобиването и преструктурирането на компанията. Така марката вече е лидер в Мексико, заема втора позиция в цяла Латинска Америка и отново се завърна сред любимите брандове на потребителите в САЩ и Европа.  ", "date": "2019.03.29", "title": "Българин става шеф на  Motorola Австрия"}
{"url": "https://www.standartnews.com/sport/radi-kirilov-ne-mozha-da-se-spekulira-taka-predi-mach-na-natsionalite-388397.html", "text": "Нa специална церемония в Пресклуб „България“ крилото на Славия Радослав Кирилов бе награден за Футболист на месец февруари. Бързоногото крило получи 9 гласа от участвалите в анкетата 20 спортни медии и редакции. Мартин Минчев от Черно море е с 8 гласа, а неговият съотборник Виктор Генев има 3 гласа. Кирилов направи интересно изказване, изразявайки мнение, че националите ни ще се конкурират до последно с Косово за второто място в групата. Преди това обаче той коментира клубния си тим Славия. \"Имаме добра преднина пред останалите отбори в нашата група във втората осмица на шампионата в Първа лига. Надявам се, че този факт няма да ни накара да подценяваме съперниците си, а ще играем максимално концентрирани. Хубаво е, че ще играем на нашия стадион в \"Овча купел\" – на предишния мач с Етър се събраха много хора, очаквам и в неделя срещу Септември да дойдат повече наши привърженици да ни подкрепят. Мисля, че наши основни съперници за седмото място ще бъдат Етър и Локомотив (Пловдив)\", каза Кирилов. Националът подчерта, че фалшивата новина за смяната на националния селекционер Петър Хубчев не е повлияла на играта на футболистите в мача срещу Косово. \r\n„Не ни повлия, но не може да се пускат такива новини в деня на мача. Изненада ме атмосферата на стадиона в Прищина – бе препълнен с ентусиазирани зрители, а много от футболистите на Косово се израснали в класни отбори и играят много добре. Според мен те ще бъдат основните ни съперници за второто място в нашата група. Мисля, че националният ни отбор има голям потенциал. След двата мача имаме две точки – в следващите двубои ще играем много мотивирани и съм убеден, че ще имаме по-добри резултати“, добави Ради Кирилов.", "date": "2019.03.29", "title": "Ради Кирилов: Не може да се спекулира така преди мач на националите"}
{"url": "https://standartnews.com/svyat/feysbuk-udrya-tesla-na-politicheskata-reklama-388327.html", "text": "Представители на компанията-майка на социалната мрежа фейсбук съобщиха, че въвеждат по-строги правила за политическа реклама в Европейския съюз, за да се предотврати чужда намеса в предстоящите избори за Европейски парламент, предадоха световните агенции. \"За да се предотвратят злоупотреби и намеса, всички рекламодатели от ЕС ще трябва да имат разрешение в страната си да представят реклами, свързани с изборите за Eвропарламента\", заяви вицепрезидентът на медията Ричард Алън, цитиран от ДПА. Компанията се надява допълнителните проверки на самоличността и местоположението да създадат \"реална бариера пред всеки, който възнамерява да използва нашите реклами за външна намеса в изборите в дадена страна\", отбеляза Алън. Подобни мерки бяха въведени в последните месеци за изборите в Индонезия и Канада. Европейските избори ще се състоят в периода между 23 и 26 май, припомня ДПА. Ограниченията се отнасят да съдържание, свързано с предизборната кампания на политици или политически партии, както и за политически реклами, които целят да агитират или разубедят хората да гласуват. Новите правила имат за цел също да увеличат прозрачността, като изискват всеки рекламодател, публикуващ политическо съдържание, да разкрива самоличността си, а потребителите ще имат достъп до тази информация, като натиснат бутон \"Платено от\". Данните за тези реклами ще се съхраняват в общодостъпна онлайн библиотека за срок от 7 години. Алън призна, че правилата вероятно няма да успеят да спрат изцяло злоупотребите. \"Изправени сме пред находчиви, изобретателни и финансово обезпечени противници, които променят тактиката си, щом установим злоупотреба. Смятаме обаче, че те (правилата) ще спомогнат да се избегнат намеси във Фейсбук по време на изборите, отбеляза той, цитиран от Франс прес. Фейсбук е подложен на натиск да увеличи прозрачността и проверките в платформата си след руската пропаганда, опитала се да повлияе на президентските избори в САЩ през 2016 г. Компанията планира през юни повечето от тези мерки да обхваща целия свят.", "date": "2019.03.29", "title": "Фейсбук удря тесла на политическата реклама"}
{"url": "https://www.standartnews.com/sport/ferari-e-1-na-prvata-trenirovki-v-bakhreyn-388422.html", "text": "Ферари доминира в първата свободна тренировка преди Гран при на Бахрейн във Формула 1. И двамата пилоти на черните кончета дадоха най-добри времена на пистата \"Сахир\". Шарл Льоклер от Монако завъртя обиколка за 1:30,354 минути, а ведната след него на 0,263 сек се нареди съотборникът му Себастиан Фетел (Гер), който е четирикратен световен шампион във Формула 1. Трето време бе на победителят от Гран при на Австралия Валтери Ботас (Финландия) с Мерцедес – 1:31,328 минути. Той изпревари с по-малко от 0,3 секунди съотборникът си и настоящ световен шампион Люис Хамилтън (Великобритания). Пети и шести са пилотите на Ред Бул Макс Ферстапен (Холандия) и Пиер Гасли (Франция).", "date": "2019.03.29", "title": "Ферари е №1 на първата тренировки в Бахрейн"}
{"url": "https://www.standartnews.com/sport/etr-podari-klasika-za-chrd-na-balkov-388419.html", "text": "Отборът на Етър постигна класическа победа над Верея с 3:0 в първи мач от група А на втората осмица в Първа лига, правейки чудесен подарък за 53-ия рожден ден на старши треньора си Красимир Балъков. Великотърновският тим демонстрира голямата си класа над клетия тим на Верея, който реши да се разделя с една дузина отбор по време на паузата за национални отбори и да гони спасението в родния футбол с юноши. Младоците на старозагорския тим играха на върха на възможностите си, ала класата на Етър е повече от сериозна и направи така, че поведението на Верея на стадион „Ивайло” да изглежда повече от трагично. За капак в средата на второто полувреме се контузи и капитанът на отбора – Иво Иванов, след което петицата в защитата на Верея бе изградена от четирима юноши. Иначе головете в старопрестолния град започнаха да падат в 27-ата минута, когато Велко Батрович откри, а в 43-ата Даниел Младенов удвои аванса на Етър. Третият гол отново бе дело на Батрович, но той падна през второто полувреме – в 54-ата минута. „Болярите” направи още една дузина пропуски, като само добрите изяви на Кристиян Кацарев предотврати тотално унижение за неговия тим. Така Етър продължи да е лидер в първа група на втората осмица и има 43 точки актив, докато Верея остава последен с шест точки, като третия Витоша Бистрица има мач по-малко и 19 пункта повече от старозагорския тим.", "date": "2019.03.29", "title": "Етър подари класика за ЧРД на Балъков (ВИДЕО)"}
{"url": "https://www.standartnews.com/balgariya-obshtestvo/pulev-ostana-bez-litsenz-za-kaliforniya-obzor-388421.html", "text": "Отнеха лиценза на Кубрат Пулев за мачове в Калифорния. Причината е целувката, с която завърши интервюто на Кобрата с местна журналистка. Целувката предизвика вълна от недоволство, а американката, по известна като Джени Суши, обяви, че се е почувствала унизена, нае адвокат и поиска лицензът на българина да бъде отнет. Джени Равало и нейният адвокат – известната Глория Олред, поискаха пълно разследване на инцидента с целувката от спортната комисия в Калифорния. А те пък спряха лиценза на Пулев още във вторник. Сега той ще трябва да се яви лично пред Комисията, а вероятно го очаква и граждански иск за много пари. Тази целувка стана по-гледана и по-обсъждана от първия мач на Кубрат Пулев в Америка като професионален боксьор. И може да му струва скъпо. „Аз бях шокирана и засрамена и не знаех как да отговоря. След това отидох да си прибера нещата в чантата. Той ме сграбчи за задните части с двете си ръце и отмина без да каже нищо”, зави Джени Равало. „Ние искаме боксовия лиценз на г-н Пулев да бъде прекратен”, допълни адвокатката й. Още преди адвокат Глория Олред да изрече тези думи в четвъртък, във вторник спортната комисия на щата Калифорния е спряла лиценза на Пулев заради целувката. В изявление, изпратено до NOVA, от Комисията казват, че преди да може да се бие отново в Калифорния, Кобрата  трябва да се яви пред комисията и да демонстрира, че се съобразява с принципа на респект към всички. „Това не е окончателно решение. Това е административна акция, която са взели при положение, че имат факти от едната страна без нашата страна”, заяви Ивайло Гоцев, мениджър на Кубрат Пулев в САЩ. „Какво да коментираме? Че някой някого е целунал и да му вземат лиценза. Това е малко като в детската градина”, заяви Тервел Пулев пред NOVA. Днес Кубрат Пулев не коментира скандала. Преди няколко дни пред NOVA обаче каза, че не вижда нищо нередно в целувката и обясни, че с репортерката Джени Равало били приятели. „С г-н Пулев не сме приятели, не сме в интимна връзка. Той няма право да ме целува”, заяви Равало. „Дори и да бяха приятели, той пак трябва да поиска разрешение да я целуне по устните. Жената има право да се съгласи или да каже не”, заяви адвокатката й. Джени Равало твърди, че след интервюто Пулев поискал от нея да отреже частта с целувката. „Вместо това аз го публикувах. Исках хората да видят какво ми причини той. Не искам да се измъкне. Почувствах се унизена”, заяви Равало. Защитничката й е най-известната адвокатка в САЩ, когато става дума за дела за сексуален тормоз. През годините Глория Олред е водила дела срещу звезди като Доналд Тръмп, Арнолд Шварценегер, Бил Козби и Доди ал Файед. Била е адвокат и на едно от момчетата, обвинило Майкъл Джексън в изнасилване. В момента представлява жени, които съдят холивудския продуцент Харви Уайнстийн и певеца Ар Кели. „Тя в момента създава едно дело, което тя ще бъде потърпевша, ако излезе всичко наяве и фактите се докажат кой от къде е, кой какво има”, заяви …. Джени Равало, по-известна с псеводинима си Джени Суши и прозвището – „Кралицата на голото суши”, работи като сътрудник към спортен сайт в Лас Вегас и от профилите й в социалните мрежи се вижда, че обича да е близо до спортисти от бойните спортове.", "date": "2019.03.29", "title": "Пулев остана без лиценз за Калифорния (ОБЗОР)"}
{"url": "https://standartnews.com/svyat/glasuvat-dnes-chast-ot-sdelkata-na-mey-za-brekzit-388328.html", "text": "Председателят на Камарата на общините на британския парламент Джон Беркоу даде зелена светлина за трето гласуване по сделката на Тереза Мей за Брекзит, която тя договори през ноември в Брюксел с ЕС, предадоха световните агенции.  Вотът ще е утре. \"Предложението на правителството на Мей за трети вот по сделката е ново и съществено различно\", заяви Беркоу, който миналата седмица отхвърли искането на кабинета за трети парламентарен вот с мотива, че британските депутати не могат да гласуват отново по нещо, което вече са отхвърлили. Сега според предложението на правителството на гласуване днес ще бъде подложена част от сделката за Брекзит, а именно Договорът за излизане от ЕС. Няма да се гласува по Политическата декларация за бъдещите отношения с ЕС, съгласно предложението на правителството. Британските депутати на два пъти вече отхвърлиха цялостната сделка на Мей за Брекзит, съставена от два елемента - Договор за излизане от ЕС и Политическа декларация за бъдещите отношения.  Договорът за излизане дефинира условията на раздялата на Обединеното кралство с ЕС. Политическата декларация дефинира дългосрочните отношения, към които ще се стремят двете разделили се страни. Ако утре правителството спечели вота, се смята, че така то ще удовлетвори условията, поставени от ЕС за отлагане на датата за Брекзит до 22 май, отбелязва Ройтерс. Тези условия бяха установени на европейската среща на върха на 21 март. Но днешното одобрение на Договора за излизане не означава, че парламентът е изпълнил критериите за официална ратификация на сделката за Брекзит. Критериите биха били изпълнени, ако парламентът одобри и двата елемента на сделката. Това означава, че ще има отделен вот в бъдеще. Консерваторите на Мей нямат мнозинство в 650-местната Камара на общините. Те разчитат на 10 депутати от Демократичната юнионистка партия, които подкрепят тяхното правителство. Цялостната сделка за Брекзит беше отхвърлена първо на 15 януари с рекордно мнозинство от 230 гласа. На 12 март тя беше отхвърлена отново с мнозинство от 149 гласа. За да не се повторят нещата от 12 март, ще трябва най-малко 75 депутати да променят мнението си.  Демократичните юнионисти и няколко твърдолинейни пробрекзит консерватори, които се противопоставят на части от договора за излизане от ЕС, вече казаха, че ще продължават да гласуват срещу сделката. Но успехът на вота утре зависи до каква степен Мей ще успее да намали размерите на бунта в нейната собствена партия и колко депутати от опозиционната Лейбъристка партия тя би могла да спечели на своя страна.", "date": "2019.03.29", "title": "Гласуват днес част от сделката на Мей за Брекзит"}
{"url": "https://standartnews.com/svyat/papata-s-nov-zakon-sreshchu-seksualnite-zloupotrebi-s-detsa-388394.html", "text": "Отнася се за служителите на Ватикана и представителите му в чужбина \r\nНовият закон, който папа Франциск публикува с цел предотвратяване на сексуалните злоупотреби с деца, се отнася за служителите на Ватикана и дипломатите й в чужбина. Разпоредбите влизат в сила от 1 юни, като според тях всички негови служители са длъжни да докладват при подозрение за подобни посегателства. Специално назначен за целта служител в администрацията ще следи за прилагането на новите разпоредби и ще оказва помощ на пострадалите деца. Последните пък ще бъдат уведомявани за хода на техните случаи и ще получават юридическа, медицинска и психологическа подкрепа. Забраняват се също телесните наказания и видеозаписи на деца без родителско съгласие. При доказана вина за сексуален тормоз над малолетни престъпниците ще бъдат отстранявани от служба, но и ще им бъде оказвана помощ за реинтегрирането им в обществото. \r\nНовите разпоредби са издадени във вид на апостолическо писмо, закон и ръководни принципи за всички, които служат във Ватикана и свързаните с нея институции. \r\n   ", "date": "2019.03.29", "title": "Папата с нов закон срещу сексуалните злоупотреби с деца"}
{"url": "https://standartnews.com/svyat/poveche-ot-50-raneni-pri-vlakova-katastrofa-v-italiya-388342.html", "text": "Не е сработила системата за безопасност Не по-малко от 50 души са пострадали след сблъсък между два пътнически влака в Италия. Това се е случило на станция Инвериго в провинция Комо в четвъртък следобед, съобщава вестник Leggo. По предварителни данни един от влаковете, пътуващ от Милано към Ассо, е тръгнал от гарата при забранен сигнал. За щастие машинистът навреме е забелязал идващия насреща друг влак и е успял да спре. Травмите, получени от пътниците, са различни – шестима са пострадали сериозно, а други 50 са с по-леки наранявания. „Предполага се, че причината за аварията е човешки фактор. Но освен него на дадения участък на жп линията не е сработила операционната система за безопасност, технология, която е щяла да предотврати сблъсъка“, се казва в изявлението на министерството на инфраструктурата и транспорта на страната. На мястото освен лекари и пожарникари са били изпратени и два вертолета. На пострадалите е оказана помощ. Преди година в провинция Милано от релсите излезе пътнически влак, като четирима загинаха, а около 100 бяха ранени.  ", "date": "2019.03.29", "title": "Повече от 50 ранени при влакова катастрофа в Италия"}
{"url": "https://standartnews.com/svyat/zhertvite-na-pozhara-v-bangladesh-veche-sa-25-388345.html", "text": "Около 70 са пострадалите засега Броят на загиналите при пожара в 19-етажна офис сграда в столицата на Бангладеш Дака вчера достигна 25, предаде ТАСС, като се позова на изданието Дака трибун. При потушаването на огъня досега са открити 19 тела, а шестима души са починали в болница. Около 70 човека са пострадали. 19-етажната офис сграда, където се помещават компании за износ на текстил и интернет доставчици, се запалила вчера в около 13 ч по обед. Заради липсата на пожарогасителна система в сградата потушаването на огъня отнело четири часа. Министърът по ликвидация на последствията от стихийни бедствия Енамур Рахман заявява, че в сгарадата не е имало система за гасене на пожари, съобщава интернет-изданието bdnews24. Операцията по издирване на пострадали продължава.", "date": "2019.03.29", "title": "Жертвите на пожара в Бангладеш вече са 25"}
{"url": "https://standartnews.com/svyat/srbiya-iska-v-es-no-ne-i-v-nato-388385.html", "text": "Страната се ориентира към членство в ЕС Сърбия не желае да участва във военни съюзи, но правителството на страната е ориентирано към членство в ЕС, тъй като това може да подобри икономическото й развитие, е заявил посланикът на страната в РФ Славенко Терзич. „Евросъюзът е едно, НАТО е друго. Имахме допитване – 80% от хората не желаят влизане в НАТО, там искат само 8-9%. Що се отнася до влизане в ЕС, по най-нови изследвания „за“ са около 48%, почти половината от населението“, заявява посланикът по радио „Говорит Москва“. Той добавя, че Сърбия е европейска държава и иска да развива нормални отношения с европейските страни, но със строг военен неутралитет, и смята, че това може да подобри икономиката и търговията й. Военната операция на НАТО срещу Югославия 24 март – 10 юни 1999 г. беше проведена без одобрението на Съвета по безопасност към ООН и на основата на твърденията на западните държави, че властите на СРЮ са провеждали етнически чистки в Косово и са провокирали хуманитарна катастрофа. Жертвите на агресията станаха основно мирни граждани – около 2,5-3,5 хил. души, включително 89 деца. 12,5 хил. бяха ранените, загинали са 1031 военни и полицаи, а повече от 5000 бяха ранени.  ", "date": "2019.03.29", "title": "Сърбия иска в ЕС, но не и в НАТО"}
{"url": "https://standartnews.com/svyat/uzhasnata-aritmetika-na-ruskite-oligarsi-388349.html", "text": "Беззаконието се легитимира със закон През последните години руските бизнесмени и юридически лица са придобили 2114 частни самолета, чиято стойност започва от 50 милиона долара, в зависимост от конфигурацията. Това включва реактивни самолети, разбира се, чуждестранно производство, и най-обикновени самолети. В допълнение, същите са купили над 3000 яхти, които фигурират в документите като плавателни съдове. Цената на всеки такъв „съд“ започва от 3 милиона долара. Както пише известният телевизионен журналист Андрей Караулов на своята страница във Фейсбук, има 44 милиона пенсионери в Русия, които получават средна пенсия от 13 500 рубли. Ако разделим всички пари, похарчени за яхти и самолети справедливо на броя на пенсионерите, колко ще се получи? Ужасна аритметика, пише журналист. „Беззаконието тук се легитимира със закон. С тази цел ли беше извършена революцията през 1991 г.?”, пита Караулов. И най-вероятно отговорът ще звучи така: тези яхти и самолети са закупени не за да се разделят после на някакви си пенсионери. В най-висшите кръгове на страната, изглежда, не се извършват такива аритметични операции като например разделяне и изваждане.", "date": "2019.03.29", "title": "Ужасната аритметика на руските олигарси"}
{"url": "https://standartnews.com/svyat/britanskiyat-parlament-otnovo-otkhvrli-sdelkata-na-mey-388407.html", "text": "Само преди няколко дни депутатите отхвърлиха и всички алтернативи на сделката, което увеличава риска Великобритания да напусне съюза без сделка на 12 април. Лидерът на лейбъристите Джеръми Корбин попита Тереза Мей след гласуването дали е приела факта, че депутатите не подкрепят сделката ѝ. \"Сделката трябва да се промени\", каза Корбин и допълни \"ако премиерът не приема това, тя трябва да си тръгне и да се проведат нови парламентарни избори\".  След гласуването в Британския парламент реакцията в Брюксел не закъсня и Доналд Туск свика извънредно заседание на Европейския съвет на 10 април.", "date": "2019.03.29", "title": "Британският парламент пак отхвърли сделката на Мей"}
{"url": "https://standartnews.com/svyat/izvnreden-evropeyski-svet-na-10-april-388408.html", "text": "Председателят на Европейския съвет Доналд Туск съобщи, че свиква на 10 април извънредно заседание на държавните и правителствените ръководители на страните от ЕС, предаде кореспондентът на БТА в Брюксел. Туск отбелязва, че решението му е свързано с изхода от днешното гласуване в британския парламент. Днес парламентът в Лондон отхвърли с 344 гласа срещу 286 и 58 въздържали се споразумението, договорено между британското правителство и ЕС за оттеглянето на Великобритания.", "date": "2019.03.29", "title": "Извънреден Европейски съвет на 10 април"}
{"url": "https://standartnews.com/svyat/khaknakha-lichni-danni-na-pochti-1-miliard-dushi-388420.html", "text": "Почти един милиард лични данни са били хакнати онлайн от нереална маркетингова компания, която оттогава е изчезнала без следа, съобщава \"Дейли Мейл\". Имейл адреси на 982 милиона души влизат в списъка на това, което разследващите наричат \"един от най-големите и най-обширни пробиви в база данни на електронни пощи\". Хакнати са лични данни, включително имена, пол, дата на раждане, работодател, данни за акаунти в социални мрежи и дори домашни адреси. Органите по сигурността са разкрили пробива в онлайн базата данни, създадена от Verifications.io, която не е имала защита на поверителната информация. Компанията е предлагала услуга за валидиране на електронната поща, която позволява на други маркетингови фирми да проверят дали списъците с имейл адреси, които са събрани, са реални. Verifications.io е закрила уебсайта си след разкриването на пробива и са отказали коментар за ситуацията. Не е ясно дали данните са предоставени на други, но хакерите често бързат да ударят, когато се появят пробиви. Пароли и данни за платежни карти също не са пропуснати, а други неща в списъка на хакнатите данни включват имена на компании, годишни приходи, фирмени уебсайтове и дори лични адреси. Експертът по киберсигурността Боб Дяченко коментира: „След проверката бях шокиран от огромния брой имейли, които бяха публично достъпни за всеки, който има интернет връзка“.", "date": "2019.03.29", "title": "Хакнаха лични данни на почти 1 милиард души"}
{"url": "https://www.standartnews.com/sport/khorata-na-dzhoshua-zadava-se-mach-s-kubrat-pulev-388395.html", "text": "Мачът, който всеки български фен на бокса очакваше през 2017 г., става все по-вероятен за 2020 г. В него българската звезда на професионалния ринг Кубрат Пулев ще се бори за световната титла във версия IBF с хегемона в тежка категория Антъни Джошуа.  Новината беше обявена от личния импресарио на британеца Еди Хърн. Българинът е задължителен претендент в тази версия и може да загуби този статут единствено при поражение в някой от следващите си мачове до провеждането на сблъсъка. Хърн коментира какви са плановете на клиента му за предстоящите около 12 месеца след боя му с Джарел Милър на 1 юни в \"Медисън Скуеър Гардън\". Надеждите в лагера на Джошуа са да има обединителен мач за всички световни титли с Дионтей Уайлдър през ноември.  Такъв обаче е просто невъзможен, защото американецът подписа договор с конкурентна телевизия и няма как да направи отстъпление от него, за да се бие с голямото име в момента в тежка категория. Затова Джошуа се очаква да проведе две защити на световните си титли.  Първата от тях ще е във версия WBO и ще е с украинеца Олександър Усик, като се очаква да се проведе през ноември тази година, само ако не се уреди мач с Уайлдър, каквито са 99.9% от очакванията. След това идва ред и на втората защита, която ще е с Пулев и е гласена за началото на 2020 г.  Засега Хърн не дава конкретен срок за такъв мач, но се очаква той да е в края на март или началото на април. Така че на практика може да започне обратното отброяване на мач на Кобрата за световната титла на Антъни Джошуа. Интересното е, че в лагера на британеца изобщо не са притеснени от извънспортните проблеми на Пулев, който сега е подложен на шокиращ съдебен процес и репортерката Джени Суши иска да му вземе боксовия лиценз за една целувка. Така че по всичко изглежда, че мач ще има, стига дотогава Кобрата да записва само победи на ринга. ", "date": "2019.03.29", "title": "Хората на Джошуа: Задава се мач с Кубрат Пулев"}
{"url": "https://standartnews.com/regionalni/v-yambol-se-sporazumyakha-za-sstava-na-rik-388416.html", "text": "Политическите партии и коалиции в Ямбол се споразумяха за състава на Районната избирателна комисия за европейските избори по време на днешните консултации, проведени от областния управител Димитър Иванов. \r\nСъставът на РИК за 31-ви многомандатен избирателен район е от 15 членове - председател от ГЕРБ, двама зам.-председатели - от коалиция \"Обединени патриоти\" и ДПС, секретар - от коалиция \"БСП за България\". ГЕРБ ще има в комисията общо пет представители, „БСП за България“ - четирима, Обединени патриоти и ДПС по двама. Всички останали партии имат право на по един член в районната избирателна комисия. Конкретното поименно предложение ще бъде изпратено в ЦИК, която окончателно ще определи състава на РИК - Ямбол. \r\n ", "date": "2019.03.29", "title": "В Ямбол се споразумяха за състава на РИК"}
{"url": "https://www.standartnews.com/sport/mbape-otiva-v-real-dogodina-388392.html", "text": "Звездата на ПСЖ Килиан Мбапе няма да пристигне в Реал Мадрид преди лятото на 2020 година, твърди „Le Parisien“. Високата цена на Мбапе и решението на ПСЖ да го задържи през следващия сезон ще затрудни изключително много Реал Мадрид в опитите на испанския клуб да привлече френския национал още това лято. Според изданието, френските шампиони нямат никакво намерение да се разделят със своята звезда поне до лятото на 2020 година. Заговори се, че Реал Мадрид ще трябва да извади поне 280 милиона евро, за да привлече Мбапе. „Кралете“ ще се опитат да свалят трансферната цена, като включат в офертата за ПСЖ Иско Аларкон или Хамес Родригес. Евентуален трансферн на Мбапе на „Сантиаго Бернабеу“ със сигурност ще го превърне в най-скъпия футболист в света. При всички положения президентът на Реал Мадрид Флорентино Перес ще трябва да концентрира всичките си усилия в привличането на Мбапе, ако иска да го види с екипа на „кралете“. ", "date": "2019.03.29", "title": "Мбапе отива в Реал догодина"}
