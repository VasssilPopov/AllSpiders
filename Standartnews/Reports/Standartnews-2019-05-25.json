{"url": "https://standartnews.com/regionalni/s-praznichno-uchenichesko-shestvie-krdzhali-praznuva-24-may-392927.html", "text": "Стотици ученици и учители от всички учебни заведения в Кърджали участваха в празничното шествие на 24 май по централния бул.„България” на града. В приветствието си кметът Хасан Азис посочи, че азбуката е едно от най-големите български достижения с европейска и световна величина.  Градоначалникът призова „никога да не забравяме, че чрез делото си двамата български първоучители са ни изпратили съкровеното послание за национално единство, за вяра в себе си, за това, че сме отговорни за тези, които идват след нас и на които сме длъжни да оставим примери за нравственост, задружност, човечност”. Кметът Хасан Азис поздрави учениците, учителите и творците с Деня на българската просвета и култура и славянската писменост празника. По традиция пред участниците и гостите в тържеството той връчи стипендията „Кърджали” на трима зрелостници - Краси Хаджиев от СУ„Отец Паисий”, Александра Заимова от СУ„П.Р. Славейков” и Лия  Стамболиева от ЕГ„Христо Ботев” за отличен успех и постижения през целия период на своето образование. Ротари клуб –Кърджали също отличи седем изявени абитуриенти.Празникът продължи с концерт на  художествени състави от Кърджали. В навечерието на 24 май директорът на най – старото училище в Кърджали СУ”Отец Паисий” Златко Атанасов бе награден с приза на МОН „Св.Иван Рилски”, други седем педагози от област Кърджали получиха почетни отличия  „Неофит Рилски”.Учителите от Кърджали, които тази година са наградени с приз \"Учител на годината\" са поканени на традиционния прием на президента по случай 24 май в Националния исторически музей в София.", "date": "2019.05.24", "title": "С  празнично ученическо шествие Кърджали  празнува 24 май"}
{"url": "https://standartnews.com/regionalni/60-godini-regionalna-biblioteka-nyvaptsarov-krdzhali-392930.html", "text": "Икона на Св.Св. Кирил и Методий и почетен знак „Герб на Община Кърджали–златен“ връчи кметът на Кърджали Хасан Азис на директора на Регионална библиотека „Н.Й.Вапцаров“ Уляна Ганева по случай 60- годишния юбилей на най-голямото книгохранилище в Източните Родопи. Кметът поздрави всички библиотечни работници за всеотдайната им работа в превръщането на библиотеката в едно различно духовно пространство. Уляна Ганева припомни историята на библиотеката и сподели, че днес книгохранилището разполага с 270 000 тома литература, а преди 60 години те са били едва 20 000.По повод юбилея библиотеката в Кърджали получи и 60 тома новоиздадена литература от доц. Красимира Александрова, директор  на НБ „Св. Св. Кирил и Методий”, а областният управител Никола Чанев направи един дългоочакван подарък - грамофон за нуждите на читалня „Изкуство”, където се съхраняват плочи с изпълнения на световни композитори и изпълнители. По случай  24 май  библиотекарите в Кърджали организираха конференция под надслов „Библиотеки. Потребители. Предизвикателства“.", "date": "2019.05.24", "title": "60 години регионална библиотека „Н.Й.Вапцаров”-Кърджали"}
{"url": "https://standartnews.com/biznes/fibank-puska-mobilni-razplashchaniya-v-partnorstvo-s-garmin-392948.html", "text": " \r\n През 2018 г. стартирахме серия проучвания на възможността за въвеждане на нови дигитални методи на разплащания. Тествани бяха няколко концепции, започвайки от Apple pay и Apple Pay Watch, както и алтернативата за Android OS ползвателите - Garmin Pay Watch и Fitbit Pay Watch. Анализирахме пазара и потенциала му, от гледна точка на сегментация, потенциал, възприятие. Проведохме множество срещи с партньори в страната и чужбина. Получихме актуални данни от чужди пазари - основно страни от Европейския съюз и на база обобщените данни решихме да стартираме с иновация потребители с OS Android . През 2016 г. им предложихме плащания, базирани на NFC технологията, а сегашната иновация е процес на естествено надграждане на предходното технологично решение. Брандът Garmin се оказа по-познат и по-предпочитан от масовата потенциална аудитория в страната. Споделяме сходни мисия и ценности, и така от втората половина на 2019 г. Android - потребителите, клиенти на банката и почитатели на Garmin, ще могат да се възползват от иновацията, позволяваща им да дигитализират своята карта не само в телефона, но и в часовника си. Работим активно, за да предложим най-добрите технологични решения и на феновете на Apple pay и Apple Pay Watch. Предстои да ги зарадваме с новини, които очакват отдавна. Или както се казва: \"най-доброто предстои\". Дотогава и потребителите с Apple могат да използват Garmin Connect Mobile App и Garmin Pay, които поддържат и iOS платформи, като мобилните устройства трябва да са с версия на iOS 9.3 или по-висока. Ръстът на технологиите и дигиталните решения, които навлизат в ежедневните ни дейности, ни променят, ставаме все по-взискателни към банката си, дома си, училището на децата ни, дори и към доставчика на пица. Това е предизвикателството, пред което се изправят всички компании, затова всяка иновация е инвестиция в бъдещото развитие на компанията и отговорност към нейните клиенти. Всъщност клиентите ни убедиха, че трябва да предложим ново решение, с което да отговорим на техните изисквания за надграждане на мобилните разплащания. Като клиентски ориентирана банка за нас желанието на \"Негово Величество клиента\" е закон. През 2016 г. Fibank - първа сред банките на пазара в България, предложи иновативно решение за мобилно разплащане на клиентите си, въвеждайки услугата \"дигитална карта\" в смартфон. Тогава казахме: \"Няма портфейл - няма проблем\". Няколко години по-късно отново проверихме тенденциите, като проведохме няколко качествени и количествени проучвания през 2018 г. и началото на 2019 г. Резултатите категорично показаха, че потребителите на картовите разплащания във възрастовия диапазон от 18 до 55 г. са готови за нещо ново - 78% от потребителите декларираха, че предложението за дигитална карта Garmin Pay Watch е определено привлекателно, а над 89% оцениха предложението като изключително удобно. Висока оценка получиха основни параметри: удобството, което дава услугата, бързината на разплащане, възможността да си мобилен. Да, потребителите стават все по-взискателни, поради динамичния си начин на живот, а смарт часовниците вече са носители на огромна информация за тях, поради което все повече изместват необходимостта от смарт телефон. Например тичайки в парка или намирайки се във фитнеса, телефонът по-скоро пречи, а смарт часовникът на ръката Ви не само замерва основни показатели на организма, а и Ви позволява да слушате любимата си музика, която преди това сте изтеглили и подредили в плейлиста, както и да плащате сметките си. Първите три основни предимства, оценени най-високо от потребителите, са: възможността да си мобилен, улеснение при разплащането, удобството и мултифункционалността - всичко или почти всичко в едно устройство. Оказа се, че предлагането на иновативни решения е важно за повече от 35% от клиентите на банкови продукти и услуги, а при респондентите във възрастовия диапазон 14-18 г. процентът \"важност\" е двойно по-голям. Поради тази причина в началото на годината надградихме предлаганите от нас дебитни карти за тийнейджъри и с възможността да дигитализират картата в смартфона си с три клика, а след няколко месеца тийнейджърите спокойно могат да започнат новата учебна година и дигитализирайки картата си в смарт часовника си Garmin. Родителите вече могат да са напълно спокойни - дори детето да забрави портфейла си, то ще има начин да се разплати за покупките си - чрез телефон или смарт часовник - въпрос на личен избор. А, и да не забравяме и промоционалните активности и опции, които ще съпътстват точно този начин на разплащания. Само 28% от потребителите изказват притеснение относно сигурността на дигиталните разплащанията през смарт часовник в момента. Преди 3 години процентът \"недоверие\" към дигиталните разплащания беше по-висок, но както виждате таргет аудиторията все повече се доверява на технологиите, на база информацията, която получават, опита от използването им и не на последно място - на база иновативните решения, гарантиращи им допълнителна сигурност: динамични пароли, биометрични данни за отключване и заключване на устройствата, както и за потвърждения на разплащанията. Проучихме сериозно и лайфстайла на основната целева група. Над 44% от Android потребителите на картови разплащания активно пазаруват онлайн, основно дрехи (66%), почивки и самолетни билети. Над 63% са пътували в чужбина през последните 12 месеца. Както виждате, това са активни във всяко отношение и действия потребители, като сред основните им седмични дейности на първо място са срещите с приятели, пътувания за забавления, спорт (67% са декларирали, че спортуват повече от 2 пъти седмично); обичат да ходят на кино и спортни събития. Бихме ги обобщили като любопитни, активни, в крак с времето и следящи последните модни тенденции. От друга страна, потребителите на Garmin са активно спортуващи, обръщащи внимание на външния вид и здравето си, основно работещи в IT сектора потребители, следящи с интерес последните тенденции в технологиите, проучващи и тестващи нови апликации, онлайн услуги и иновативни устройства. Ненапразно се шегуваме с партньорите ни от Garmin, че имаме много сходно позициониране в съзнанието на аудиторията - и двата бранда подкрепят спорта, като част от социалната си мисия и визия, а и на територията на страната имаме 100% съвпадения и в посланиците на брандовете - звездите ни в сноуборда Радо Янков и Теодора Пенчева ще бъдат едновременно лица и на двата бранда. Натовареното ежедневие, активният начин на живот, липсата на време - това са основните движещи фактори на съвременното общество, които диктуват посоките на иновациите. Дигиталните плащания тепърва ще превземат пазара, заради удобството, проследяемостта и сигурността. Има страни от Европейския съюз, където тийнейджърите не познават и не боравят с физически пари, а използват финансови приложения, за да плащат и споделят сметки. Икономическата ситуацията на Балканите и в страната ни е малко по-различна, но определено се движим в тази посока. На церемонията \"Продукт на годината 2019\", където дебитните ни карти за тийнейджъри спечелиха безапелационно на база внедрената иновация: дигитализиране на карта в смарт телефон и мобилно банкиране, докато получавахме наградата. Сигурно ще мине време докато стигнем дотам, а дотогава не забравяйте \"Няма портфейл. Няма телефон. Няма проблем\" - използвайте смарт часовника си и парите Ви ще са навсякъде с Вас. *", "date": "2019.05.24", "title": "Fibank пуска мобилни разплащания в партньорство с Garmin"}
{"url": "https://standartnews.com/kultura/tv-zvezdi-razdadokha-stotitsi-avtografi-392898.html", "text": "Стотици фенове отпразнуваха дългоочаквания финал на седми сезон на „Откраднат живот: Любовта лекува“ и развръзката на „Дяволското гърло“ в специална прожекция с екипа и звездите на хитовите продукции по Нова телевизия. „Любовта е движеща сила както за лекарите в „Откраднат живот“, така и за самите нас, за работата ни в този проект, който е толкова специален. През изминалата вечер на мой близък се случи това, което се случи с доктор Кръстева и последвалия положителен изход от ситуацията – за пореден път се изумихме как този сериал отразява действителността и ситуациите, пред които се изправяме. Дали ще има осми сезон, предстои да разберете“, загатна пред зрителите продуцентът на двете поредици Евтим Милошев. След финала на „Откраднат живот: Любовта лекува“ Владимир Пенев, Мартина Вачкова, Наум Шопов,  Диана Димитрова, Гергана Стоянова, Моню Монев и Неда Спасова споделиха емоциите от последните кадри на седми сезон и разкриха мотива на героите да си простят и да продължат напред – по-силни и по-стабилни във връзките си. Минути след като научиха кой е убиецът, феновете на „Дяволското гърло“ се срещнаха с Владимир Карамазов, Теодора Духовникова, Васил Банов, Валери Йорданов, Христо Петков, Мак Маринов, Павела Апостолова, Деляна Хаджиянкова и екипа, за да научат как е създадена и заснета историята на фона на красивите Родопи. „Дяволското гърло“ не е история за разкриването на един убиец, а за мотивите, които ни водят в живота и най-вече как никога не трябва да забравяме най-важното – да бъдем добри хора!“, допълни Милошев. Той загатна, че след „Дяволското гърло“ започва търсене на нова вълнуваща история.", "date": "2019.05.24", "title": "ТВ звезди раздадоха стотици автографи"}
{"url": "https://standartnews.com/sport/tsska-bi-dramatichno-botev-no-ostava-vtori-392952.html", "text": "ЦСКА победи Ботев Пловдив с 1:0 в двубой от 36-ия кръг на Първа лига. Победното попадение дойде в 90-ата минута, когато Жоржиньо се разписа след корнер. На два пъти гредите бяха помощник на Кайзер. Въпреки успеха ЦСКА остана на второто място в класирането с актив от 78 точки, на точка след шампиона Лудогорец, който завърши с точка повече 79. Ботев приключи на 6-ото място с актив от 50 точки.", "date": "2019.05.24", "title": "ЦСКА би драматично Ботев, но остава втори (ВИДЕО)"}
{"url": "https://standartnews.com/biznes/finalisti-sme-s-turtsiya-za-zavoda-na-volkswagen-392907.html", "text": "Новата мултибрандова фабрика на Škoda ще бъде в Турция или България, след като двете страни бяха избрани от компанията майка Volkswagen за финалисти. В допълнение към автомобилите на Skoda, тук ще се произвеждат и други автомобили от портфолиото на Volkswagen Group. Това става ясно от изявление на синдиката на служителите на Škoda, публикувано в сайта им и цитирано в Bloomberg Terminal. Πpeди няĸoлĸo ceдмици Škoda oбяви, чe oт пъpвoнaчaлнитe чeтиpи вapиaнтa ca ocтaнaли caмo двa, но не уточни кои са те. Тогава германският Наndеlѕblаtt писа, чe оставащите дестинации ca Бългapия и Typция. И в двете страни разходите за персонал са много по-ниски, отколкото в Германия, а самата инвестиция е за около 1 млрд. евро. И двете страни имат редица предимства, твърди синдикалният лидер Ярослав Повшик. „Докато Турция има много добра инфраструктура, там политическата среда остава непредсказуема. България, от друга страна, е по-стабилна и е член на ЕС“, пояснява синдикалистът, предава investor.bg. Във връзка с изграждането на новия завод синдикатите ще поискат от ръководството на компанията разяснения дали това ще засегне заетостта в Чехия и как новият завод ще допринесе за печалбата на компанията. Благодарение на новия завод концернът ще може да увеличи производствения си капацитет, тъй като в момента местните заводи са максимално натоварени. Според информацията в седмичното ведомствено списание (на заводите на Skoda в Чехия) все още не е сигурно, че новият завод наистина ще се ръководи от Skoda, защото в самия концерн дискусиите по темата продължават. „Разбира се, ние се опитваме заводът да е под наш патронаж и въз основа на принципите на Škoda, но част от Надзорния съвет има различно мнение“, казва ръководителят на Škoda Auto Бернхард Майер. През миналата година Škoda Auto достави 1,25 милиона автомобила по целия свят. Компанията управлява три производствени предприятия в Чешката република, има и производства в Китай, Русия, Словакия, Алжир и Индия, най-вече чрез смесени предприятия, както и в Украйна и Казахстан в сътрудничество с местни партньори. Групата е активна на повече от 100 пазара. Припомняме, че преди 10 дни на годишното си Общо събрание германският концерн реши да започне конкретни преговори с „оставащите кандидати\". \"През последните месеци и дни сондирахме активно възможните държави, в които можем да построим новия си завод за няколко марки в Европа. Както решихме вчера в Надзорния съвет и Борда на директорите, започваме конкретни преговори с оставащите кандидати и скоро ще имаме решение\", заяви главният изпълнителен директор на Volkswagen Херберт Дийс в изказването си в рамките на годишното Общо събрание на акционерите на германския концерн в Берлин. Причината за решението е силното търсене на коли от марката Škoda, което е довело до натоварване на заводите на марката от 120%, поясни още Дийс, цитиран от Bloomberg TV Bulgaria. В съобщението на германската група, публикувано след срещата на надзорния съвет и борда на директорите миналия понеделник въпросът за бъдещия завод за производство на автомобили от различни марки под шапката на Volkswagen се изчерпва с едно изречение: \"Беше решено да се започнат конкретни преговори за планирания нов мултибрандов завод в Европа с останалите потенциални локации\". Иначе казано - разговорите се насочват към детайлите за бъдещия избор и преференциите, които компанията може да получи от отделните кандидати. Следващото заседание на Борда ще е през ноември, което означава, че най-рано решение може да се вземе тогава. Досега от компанията не са обявявали кои са разглежданите страни, но още преди няколко месеца стана ясно, че България е една от тях. Преди седмици премиерът Бойко Борисов също коментира, че Бордът на директорите на голяма компания (без да я назовава по име) е оглеждал терени в страната и в Турция. По информация в германските медии тези две държави са останали в списъка с кандидати на Volkswagen, в който първоначално са били също Румъния, Сърбия, Северна Македония и други страни в региона.", "date": "2019.05.24", "title": "Финалисти сме с Турция за завода на Volkswagen"}
{"url": "https://standartnews.com/sport/svetlo-dyakov-koronata-stava-vse-po-tezhka-392951.html", "text": "Капитанът на Лудогорец Светослав Дяков обяви, че е много щастлив от триумфа в Първа лига. „Много сме щастливи. Имаше много напрежение. Важното е, че спечелихме. Имахме много лъкатушения, оставаме най-добрите в България. Днес бихме със сърце. Съперникът доста ни изпоти, но ние имаме много характер. Никой не ти дава да си толкова години наред шампиони, никой не ни го дава. Короната става все по-тежка. Адмирации за конкуренцията. Постоянно искаме да печелим трофеи. Предстои едно бурно лято. Аз оставам в Лудогорец поне още една година“, добави Дяков.", "date": "2019.05.24", "title": "Светльо: Дяков: Короната става все по-тежка"}
{"url": "https://www.standartnews.com/sport/utselikha-s-pave-trenort-na-minor-pernik-392943.html", "text": "Треньорът на Миньор (Перник) Юри Васев пострада по време на мача от Югозападна Трета лига с Хебър (Пазарджик), който завърши 2:1 за пазарджиклии. Пернишкият специалист беше ударен с камък по главата от фенове на \"чуковете\", информира zapernik.com. Васев се свлече на земята, след като павето се стовари върху тила му. Това наложи намесата на лекаря на домакините, след което треньорът се изправи и \"довърши\" срещата.  Яростта на запалянковците на Миньоро била породена от слабата игра на любимците им и очертаващата се загуба. За футболистите на Хебър пък нямаше камъни. Момчетата на Николай Митов се измъкнаха от Перник само с псувни, заплахи и клетви по техен адрес. Любопитно е, че ръководството на пернишкия клуб подари по запалка на всеки фен, дошъл да подкрепи тима за последното домакинство през сезона.  Днес по обед с нашата медия се свърза фен на \"жълто-черните\", който пожела да внесе уточнение. Според него Юри Васев не е уцелен нарочно, а след края на мача агитката на Миньор му се е извинила за инцидента и главоболието.  Снимка: zapernik.com", "date": "2019.05.24", "title": "Уцелиха с паве треньора на Миньор Перник"}
{"url": "https://standartnews.com/sport/ludogorets-pak-e-shampion-obzor-392959.html", "text": "Лудогорец стана шампион на България за осми пореден път! „Орлите“ направиха това в последния кръг след като размазаха Черно море 4:1 в Разград и останаха недостижими на върха. Хеттрик за „зелените“ вкара поляка Якуб Шверчков, а първият гол бе дело на Димо Бакалов. За „моряците“, които бяха без повечето си титуляри точен бе Жоржиньо. По този начин отборът от Разград продължава шампионската си серия, започнала с влизането на отбора в елита през сезон 2011/12. Тимът бе лидер в първенството през цялата 2019-а, но с няколко грешни стъпки позволи на ЦСКА да се надява на друг развой до последния кръг. В него обаче Лудогорец не постави под съмнение победата си, която освен титлата, гарантира на отбора и поредното участие в Шампионска лига. Лудогорец стана третият най-успешен отбор във футболната история на България. \"Орлите\" триумфираха за осми пореден път, като вече са само на титла от легендарния рекорд на ЦСКА, който е от девет поредни титли. \"Армейците\" печелят златните медали от 1954 година до 1962 година, а това постижение изглеждаше недостижимо преди няколко сезона, но сега \"орлите\" са само на титла от изравняването му. Клубът на Кирил Домусчиев вече е еднолично на трето място във вечната ранглиста на футболна България, след като изпревари с една титла Славия. Лидер остана ЦСКА с 31 титли, а Левски има 26 титли. Интересното е, че \"червените\" спечелиха последно през 2008 година, а \"сините\" през 2009 година.", "date": "2019.05.24", "title": "Лудогорец пак е шампион (ОБЗОР)"}
{"url": "https://standartnews.com/regionalni/na-24-may-blagoevgrad-praznuva-dva-praznika-392925.html", "text": "Кметът на Благоевград д-р Атанас Камбитов и кандидатът за евродепутат Андрей Новаков поздравиха жители и гости на града по повод 24 май - Ден на българската просвета, култура, славянската писменост, и празник на Благоевград. Силни думи в знак на благодарност и почит отекнаха на препълнения площад „Македония“.  „Честит празник! Днес Благоевград има два повода да се гордее – отбелязваме Деня на българската просвета и култура и славянската писменост, и празника на нашия красив град. На 24 май отдаваме почит на светите братя Кирил и Методий, техните ученици и последователи. Отдаваме почит на онези, които запалиха факела и разпръснаха мрака. Онези, които ни завещаха светлината на словото. Към тези, които промениха пътя, съдбата и историята на славянските народи. Те  направиха така, че да се гордеем, да имаме самочувствие, да можем да кажем „И ний сме дали нещо на света, и на вси славяни книга да четат“. Този ден е свидетелство за жаждата на българския народ, за неуморния стремеж към образование и наука. Днес ние благодарим и на съвременните просветители и будители – на българските културни дейци и българските учители. Скъпи учители, огромно благодаря за обичта , за отдадеността, за грижите, които полагате за нашите деца. Ние сме Ви поверили най-ценното – децата си. Не само възпитанието, поверили сме и бъдещето. Аз съм дълбоко убеден, че днес без добро образование, без солидно образование в този динамичен, високотехнологичен свят няма как човек да успее. Сигурен съм, че вие ще предадете тези знания на нашите деца. Убедил съм се, че две неща не са се променили - българското училище и българските учители. Имам поглед върху българските учители, моята майка е учител с над 45 години стаж. Мога да кажа, че бивш учител няма. Две неща са константа – едното е отношението на учителите към учениците, другото е високият професионализъм. Има празници, които не се приемат еднозначно, едни заради политически причини, други заради религиозни, заради етнически, исторически, но днес няма причина да не се обединим. Обединение, от което се нуждаем повече от всякога. Днес, както казва Петър Дървингов, сме длъжни повече от всякога, всеки ден, да мислим по една минута за България“, каза кметът д-р Камбитов.Той покани на сцената кандидата за евродепутат Андрей Новаков, който сърдечно поздрави хората за 24 май.  „Да говориш след кмета на Благоевград е или огромна чест, или огромно предизвикателство. На този площад виждам бъдещи лекари, архитекти,  художници, поети, адвокати, финансисти. Стремете се да бъдете добри в това, което правите. Ще има и моменти, в които няма да сте удовлетворени – заради това, че някой е по-добър от вас. Това ще ви прави по-добри. Едно единствено нещо обаче не може да приемете като компромис - да сте добри като българи. Вие вече сте посланици на България. Вие представлявате България! Ви показвате най-хубавото нещо на нашата страна – именно  младите и образовани хора“, каза в приветствието си  Андрей Новаков. В празничните събития се включиха още Н. ПР. Темиртай Избастин, посланик на Казахстан, почетния консул Митко Солаков, народният представител Даниела Савеклиева, областният управител Бисер Михайлов, председателят на ОбС-Радослав Тасков, общественият посредник на Благоевград доц. д-р Валентин Василев, заместник-кметове на Благоевград, представители на Българската православна църква, културни дейци, учители,общественици, граждани. Пред  НХГ „Св.св. Кирил и Методий“ бяха положени  венци и цветя в знак на почит към делото на светите братя.  Тържествената програма започна с празнично шествие на училищата на Благоевград, което тръгна от Съдебна палата, премина по пешеходната улица „Тодор Александров“ и стигна до пл. „Македония“. То бе предвождано от Детски духов оркестър към Център за личностно и творческо развитие на децата на Благоевград. Вторият лъч тръгна от НХГ „Св. Св. Кирил и Методий“ предвождано от Биг Бенд-  Благоевград. В шествието се включиха официалните лица директорът и ученици на НХГ „Св.св. Кирил и Методий“.  Двата лъча се събраха на площад „Македония“. След тържественото слово на кмета д-р Камбитов, празничната програма продължи с концерт, с изпълнения на музикално училище „Престо“ и Камерна опера- Благоевград, които успяха да докоснат  публиката. Честванията продължават тази вечер от 20.00 часа на площад „Македония“, когато на сцената ще излязат любимите изпълнители на България- Мария Илиева и Любо Киров. По време на събитието двамата музиканти ще изпълнят вдъхновяващите си хитове, ще представят нови парчета и ще изпеят специално за Благоевград старите си хитове.  На празничната сцена два от най- слушаните и предпочитани гласа на България ще изпълнят и съвместният си хит, познат на всички “Alright“", "date": "2019.05.24", "title": "На 24 май Благоевград празнува два празника"}
{"url": "https://standartnews.com/sport/elitsa-vasilev-podpisa-s-evropeyskiya-kluben-shampion-392957.html", "text": "Националката Елица Василева подписа с европейския клубен шампион Игор Горгонзола (Новара), съобщават медиите на Апенините. Василева е първото ново попълнение на вицешампиона на италианския елит. Контрактът е за един сезон, но има възможност за удължаване.  През изминалия сезон посрещачката се изявяваше в Савино Дел Бене (Скандичи), с който завърши на третото място в Сериа А1. Любопитна подробност е, че именно Новара спря тима по пътя към финалите, печелейки полуфиналната серия с 3:2 победи. \r\nВ кариерата си 29-годишната състезателка има пет сезона в Италия - с Кремона в Сериа А2, Перуджа и Бергамо в А1. Играла е още в Бразилия, Корея, Турция и Русия.   \r\n„Много съм щастлива и развълнувана. Нямам търпение да започна подготовката с новия си отбор. Ще бъде интересна година, изпълнена с предизвикателства и битки. Ще имам честта да защитавам трофея от Шампионската лига и да преследвам нови титли. Ще бъда част от много конкурентен отбор и съм сигурна, че нашият състав ще направи чудесен сезон\", заяви Василева. ", "date": "2019.05.24", "title": "Елица Василева подписа с европейския клубен шампион"}
{"url": "https://standartnews.com/sport/stoycho-stoev-na-esen-iskam-nov-ludogorets-392955.html", "text": "Старши треньорът на Лудогорец Стойчо Стоев бе на върха на щастието, след като „орлите” стигнаха до осма поредна титла в Първа лига. Този трофей доближи отбора от Разград на една титла зад абсолютния рекорд, държащ се от ЦСКА, който има спечелени девет поредни титли (1954-1962). Стоев довери, че иска да види „променен” Лудогорец през следващата година, надявайки се, че отборът ще бъде обновен. „Трудно ни беше, много даже бих казал. Сега обаче е много сладко. Винаги има нотка на съмнение, че може да не станем шампиони, когато преследвачът е толкова близо. Това бе чувство за неуспех и те притеснява, но футболистите се събраха и показаха шампионски характер и успяха. Догодина ще видим променен Лудогорец. Надявам се да съумеем да обновим в някаква степен състава и да вземем добри футболисти, за да изглеждаме много, много по-добре\", коментира Стоев.", "date": "2019.05.24", "title": "Стойчо Стоев: На есен искам нов Лудогорец"}
{"url": "https://standartnews.com/svyat/feysbuk-razkara-dva-miliarda-falshivi-akaunta-392903.html", "text": "Милиарди фалшиви акаунти, създадени от злоумишленици, са били премахнати през изминалите дни, съобщиха от Фейсбук. Оценката на броя на фалшивите акаунти за социалните мрежи онлайн и предприетите действия срещу създаването на повече през първите три месеца на тази година стана известна в последния доклад на Фейсбук за дейността по прилагане на закона. Фейсбук изключи 2,19 милиарда страници и профили през първото тримесечие на тази година, което е почти двойно по-голям брой от тези в предходния тримесечен период, според вицепрезидента по почтеност Гай Розън. \"Размерът на акаунтите, по които работим, се е увеличил поради автоматизирани атаки от злоумишленици, които се опитват да създадат големи обеми от акаунти едновременно\", каза Розен. Пет процента от 2,4-те милиарда активни потребители на месец са фалшиви акаунти, които все още не са открити. Базираната в Калифорния компания също така заяви, че е постигнала напредък в борбата с езика на омразата, автоматично откривайки 65% от премахнатото съдържание, вместо да изчака потребителите да го докладват.", "date": "2019.05.24", "title": "Фейсбук разкара два милиарда фалшиви акаунта"}
{"url": "https://standartnews.com/svyat/tereza-mey-podava-ostavka-na-7-yuni-392905.html", "text": "Премиерът на Великобритания Тереза Мей обяви, че ще напусне поста на лидер на Консервативната партия на 7 юни, предаде РИА Новости. Мей беше принудена да обяви оставката си от своите съпартийци, включително от членове на правителството, които са недоволни от представеното от нея обновено предложение за споразумение с ЕС за Брекзит. Това означава, че Мей трябва да напусне и поста на премиер. Все пак подаването на оставка на 7 юни, ще позволи на Мей да посрещне на премиерския пост, президента на САЩ Доналд Тръмп, който ще пристигне на посещение във Великобритания в началото на юни. Процесът на избор на нов лидер на консерваторите официално ще започне след 7 юни. До момента своята кандидатура за поста е обявил официално бившия британски външен министър Борис Джонсън. Сред потенциалните кандидати, които се спрягат е бившия лидер на ПКамарата на общините Андреа Лидсъм, както и външния министър Джереми Хънт. До момента, докато не бъде избран нов лидер на консерваторите, а този процес обикновено заема около шест седмици, Тереза Мей най-вероятно ще остане временно изпълняващ длъжността премиер на Великобритания, допълва агенцията.", "date": "2019.05.24", "title": "Тереза Мей подава оставка на 7 юни"}
{"url": "https://standartnews.com/svyat/kakvo-se-sluchva-sled-ostavkata-na-mey-392910.html", "text": "Британският премиер Тереза Мей обяви датата на оставката си заради пълния хаос около Брекзит. Гласуването по сделката за напускане, което вече беше отхвърлено три пъти от депутатите, беше отложено, а според мнозина - за неопределено време. \r\nМеждувременно някои от претендентите да я заместят на поста допуснаха възможността за Брекзит без сделка. Ето някои от възможните сценарии пред Великобритания, според АФП: \r\nБрекзит със сделка \r\nНепопулярното споразумение, договорено с Брюксел от Тереза Мей, може да бъде прекратено с нейната оставка, тъй като хардлайнерите в Консервативната партия смятат, че Лондон прави твърде много отстъпки. Правителството е планирало да приеме закона за прилагане на споразумението за Брекзит преди парламентът да излезе в лятна ваканция на 20 юли. \r\nПървото гласуване на законопроекта беше насрочено за първата седмица на юни, но в четвъртък правителството заяви, че вотът ще бъде забавен. Като част от това законодателство, правителството обеща на депутатите възможността да гласуват дали да се проведе втори референдум за напускане на ЕС. Засега не е ясно какво ще се случи със законодателството, но изглежда вероятно всеки нов лидер да се стреми към предоговарянето му. \r\nОще едно забавяне на Брекзит \r\nЛидерите на ЕС определиха крайната дата за Брекзит на 31 октомври, но дадоха индикации, че биха могли да приемат допълнително отлагане, освен двете предишни закъснения. Първоначално Брекзит трябваше да се случи на 29 март, след като Великобритания гласува с 52% в полза на напускането на ЕС през 2016 г. \r\nДали лидерите на ЕС са отворени към идеята за по-голямо забавяне може да стане ясно по време на обсъждането на Брекзит на срещата на върха на ЕС в Брюксел на 20-21 юни. \r\nБрекзит без сделка на 31 октомври \r\nАко няма по-нататъшно забавяне, Великобритания ще трябва да напусне Европейския съюз на 31 октомври, без никакво споразумение. Това е сценарият, подкрепян от партията на Найджъл Фараж и от хардлайнерите в Консервативната партия. Но финансовият министър Филип Хамънд твърдо се противопостави и не скри загрижеността си относно \"значителните\" краткосрочни и дългосрочни последици от Брекзит без споразумение. \r\nИкономистите твърдят, че твърд Брекзит може да генерира икономически шок и от двете страни на Ла Манша, което да доведе до сериозни проблеми на граничните пунктове и да натовари бизнеса с допълнителни разходи. \r\nСпиране на Брекзит \r\nВеликобритания има едностранно право да се откаже да напуска ЕС във всеки един момент, като отмени чл.50 - официалната процедура за държавите-членки, които искат да напуснат ЕС. Но три години след гласуването за излизане от Общността, спирането на Брекзит се разглежда като политическа невъзможност. Единственото изключение би било, ако се проведе втори референдум и резултатът е в полза на оставането в ЕС - сценарий, който про-европейски настроените политици във Великобритания и Европа подкрепят. \r\nНо консерваторите се противопоставят на втори референдум и основната опозиционна Лейбъристка партия остава с неясна позиция по отношение на идеята, страхувайки се да не отблъсне избирателите си, подкрепящи Брекзит.", "date": "2019.05.24", "title": "Какво се случва след оставката на Мей "}
{"url": "https://standartnews.com/sport/shverchok-godinata-beshe-trudna-392956.html", "text": "Героят на Лудогорец Якуб Швирчок получи бутилката шампанско за хеттрика си в мрежата на Черно море, който беше с огромна заслуга за победата, която в крайна сметка донесе титлата на тима му. Тя беше осма поред, а той отличи и съотборниците за успеха.  \"Много съм щастлив, бяха много важни голове. С тях спечелихме титлата, но това беше работа на целия отбор. Не играя сам, всички се борим заедно. Получих три страхотни подавания и затова вкарах\", заяви Швирчок.  \"Много добре се чувствам, годината беше трудна, но показахме на всички, че сме най-добрият отбор в България. Сега се фокусираме върху ваканцията си, след това отиваме към Шампионската лига и за това ще мислим\", заяви още нападателят, като оцени този трофей като един от най-трудните за тима му. \"Това беше една от най-трудните титли, но най-важното е как завършваш. Ние завършихме както винаги - като шампиони\", сподели полякът и накрая увери, че продължава кариерата си на \"Лудогорец Арена\" и ще изпълни договора си. \"Оставам, имам договор, фокусиран съм през цялото време върху работата си. Тук съм и съм фокусиран да си свърша работата\", завърши Якуб Шверчок. ", "date": "2019.05.24", "title": "Шверчок: Годината беше трудна"}
{"url": "https://standartnews.com/sport/ilian-iliev-rkovodstvoto-reshi-da-makhne-polovinata-otbor-392953.html", "text": "Треньорът на Черно море Илиан Илиев внесе яснота за липсата на повече от половината му отбор в мача срещу Лудогорец. Той разкри, че Георги Илиев и останалите играчи няма да продължат да носят екипа на „моряците“. „Неприятна е тази загуба. Дадохме добър отговор на Лудогорец през първото полувреме. Много леко станаха трите им гола след изравняването. Не играхме интелигентно. Третият им гол се пречупи. Претенции към играчите ми нямам. Ръководството ми съобщи, че преди два дни на тези играчи няма да се разчита през следващия сезон. Става въпрос за хората, които не бяха в групата за мача днес. Благодаря на всичките ми футболисти. Надявам се да се развият добре нещата за мен. Не казвайте „петно“, обърнете се към ръководството“, добави Илиев.", "date": "2019.05.24", "title": "Илиан Илиев: Ръководството реши да махне половината отбор"}
{"url": "https://standartnews.com/sport/martin-kamburov-zakhapa-krusharski-392954.html", "text": "Големият голаджия на Берое Мартин Камбуров изрази радостта си от завършека за неговия тим на сезона с победата над Левски с 3:1. Именно два гола в мача добави №9 за Берое, като тези му два гола наброиха 18 срещу „синия” клуб в историята. Същевременно Камбуров похвали Локомотив Пловдив за триумфа за Купата на България и сподели, че няма какво да си каже с \"един човек, който е там\". „Искам да поздравя целия отбор, тъй като бяхме концентрирани в целия мач. Говореше се, че Левски щял да играе с юноши, но не беше точно така. Записахме закономерна победа за нас. Аз не деля головете, но тези срещу Левски ще останат в историята. Докато някой не ме мине, така ще е. Това ме прави горд, радвам се, но е хубаво, че показахме добра игра за последно през сезона. Жалко е, че две години поред завършваме на място, което сме заслужили, а то можеше да ни даде шанс да играем бараж, но две поредни години отбор извън Топ 4 взима Купата на България. Това е голям карък за нас”, стартира Камбуров пред медиите. „Съжалявам за Купата, тъй като исках да я вземем. Можеше да се представим и по-добре в някой мачове, но трябва да бъдем реалисти и мястото ни е заслужено”, продължи още Камбуров. „Радвам се, че Локомотив Пловдив взе Купата. Разбира се, че съм щастлив, тъй като всеки знае какво съм дал за този клуб. Там има човек, който няма как дори да контактувам. Аз няма как да играя при човек, с който няма какво да си кажа. Не мразя Локомотив, това не е истина, тъй като се говореше така”, коментира Камбуров. „Не знам догодина какво ще стане с мен. Надявам се да се вземе нападател, който да ми помага, но ако и той вкара 15-16 гола, а аз 10-15, то това ще помогне за израстването на отбора. Тази година Педро Еуженио се прояви и Боби Цонев, докато беше при нас”, анализира той. „Пролетта имах здравословни проблеми. Не бях това, което трябва да съм, но има неща, които хората не знаят. Не съм тренирал по 7-8 дена, а това е тежко за мен. Надявам се през лятото да направя добра подготовка и да помагам на Берое”, изрази надежда нападателят. „От тази гледна точка с Георги Илиев сме по-опитни и знаем къде да се спестим. Зрителите го виждат и може би затова играем още. Няма тайни, рецепти и всеки играе за себе си”, завърши Мартин Камбуров.", "date": "2019.05.24", "title": "Мартин Камбуров захапа Крушарски"}
{"url": "https://standartnews.com/svyat/milioni-mladezhi-na-protest-sreshchu-klimatichnite-promeni-392935.html", "text": "Милиони протестиращи млади хора и ученици провеждат демонстрации по света, включително в няколко страни от Европейския съюз под наслов \"Глобална стачка за бъдеще\", за да настояват за по-крути мерки срещу глобалното затопляне, докато Общността гласува за избор на нов състав на Европейския парламент, отбелязва \"Асошиейтед прес\". \r\nСтачки за климата са планирани в повече от 1400 града в повече от 110 страни. Организаторите твърдят, че броят на участващите млади хора щял да надхвърли 1,4 млн. души, които участваха в глобалния ден на стачките през март. \r\nГлобалната кампания, вдъхновена от шведската тийнейджърка Грета Тунберг, се случва в контекста на нарастващата тревога относно разгръщащата се климатична криза, особено сред младите хора. \r\nХиляди присъстваха на митинг в германската столица Берлин, където предимно млади хора и ученици издигнаха плакати с лозунги като \"Няма планета Б\" или \"Садете дървета, спасете пчелите, почистете моретата\". \r\nМнозина протестиращи ще бъдат твърде млади, за да гласуват, когато германците отидат до урните в неделя за евроизборите, но настояват семействата им и по-възрастните им приятели да обмислят дългосрочното бъдеще света. \r\n17-годишната Клара Кирхоф заяви, че евроизборите са особено важни за справяне с климатичните промени на континентално равнище. \r\nКирхоф каза, че \"няма смисъл в Германия да се прави много за климата, а други да не поемат своята тежест\". \r\nДвижението на стачкуващите ученици започна през август миналата година, когато Тунберг, тогава на 15 години, проведе самостоятелен протест пред сградата на шведския парламент. Оттогава стотици хиляди ученици взеха участие в стачки всяка седмица по света от Австралия до Канад, от Гана до Германия. \r\nМиналата година хиляди авторитетни учени климатолози, които са част от Междуправителствената експертна група по климатичните промени към ООН, предупредиха, че човечеството разполага само с 12 години за ограничаване на климатичната катастрофа. \r\nПо-рано този месец друг доклад на ООН предупреди, че масовият крах на екосистемите излага човечеството на екзистенциална опасност. А през миналата седмица се оказа, че ледът на Антарктида се топи много по-бързо, отколкото се смяташе преди, а глобалните емисии на CO2 в атмосферата са достигнали рекордно равнище от 415 частици на милион (ppm).", "date": "2019.05.24", "title": "Милиони младежи на протест срещу климатичните промени"}
{"url": "https://standartnews.com/svyat/yaponska-cherna-vdovitsa-osdena-na-smrt-chrez-obesvane-392926.html", "text": "Японският съд потвърди днес смъртната присъда на жена, която носи прякора „черната вдовица”. Тя е използвала цианид, за да убие своите възрастни и богати любовници и така да събере милиони от застраховки и наследство, предаде AFP. Висшият съд в Осака отхвърли искането на Чисако Какехи на 72 години да й бъде отменена присъдата на смърт чрез обесване за убийството на трима мъже, включително съпруга ѝ, и опит за убийството на друг. \r\nКакехи стана известна с използването си на отрова, за отстраняването на възрастни мъже, с които е била. Съдът „отхвърли жалбата” направена от адвоката на защитата. Съдия Аяко Накагауа, заяви пред 2017 г., когато осъди Какехи на смърт, че убийствата ѝ са „хитри и злонамерени” и че тя е накарала жертвите си да изпият цианида с „идея за убийство”. Съдията отхвърли аргументите, че тя не е способна да носи отговорност за действията си, защото страда от деменция. Съобщава се, че Какехи е натрупала един милиард йени (8.8 милиона долара) за 10 години, но е загубила повечето от парите заради лоша търговия с финанси. \r\nТя е имала връзки с много мъже, повечето от тях възрастни или болни. „Черната вдовица” ги е срещала чрез агенции за запознаване, където тя е казвала, че най-подходящите за нея партньор трябва да са богати и без деца. Какехи е позната и като „отровната дама”, тя е складирала част от цианида си в саксия, която после изхвърляла. Отровата е била намерена в телата на поне двама от мъжете, с които е била. Какехи първоначално е отказвала да говори през съда, но е изненадала заседаващите, когато изведнъж си е признала за едно от убийствата, казвайки че е убила мъжа, защото е давал парите си на друга жена и ги е криел от нея. Японката също така заяви, че е готова да увисне на бесилото, обещавайки да умре с усмивка. \r\n ", "date": "2019.05.24", "title": "Японска \"черна вдовица\"  осъдена на смърт чрез обесване"}
{"url": "https://standartnews.com/svyat/avstriyskiyat-kantsler-se-nadyava-na-sporazumenie-za-brexit-392914.html", "text": "Канцлерът на Австрия Себастиан Курц в петък изрази надежда, че наследникът на напускащия британски премиер Тереза Мей ще осигури  Brexit. \"Познавам Тереза Мей като принципен и упорит политик, който управляваше страната по време на голяма несигурност. Пожелавам й всичко най-хубаво. Надявам се, че въпреки нейната оставка здравият разум ще надделее във Великобритания и нейният приемник ще се погрижи за уреден Brexit\", заявява Курц. В петък Мей обяви, че ще се оттегли като лидер на Консервативната партия на 7 юни. Съответното решение я принудили да направи нейни съпартийци, включително членове на кабинета на министрите, недоволни от подновеното споразумение с ЕС за Brexit, представено от Мей.", "date": "2019.05.24", "title": "Австрийският канцлер се надява на споразумение за Brexit "}
{"url": "https://www.standartnews.com/sport/blgarka-shche-boksira-za-zlatoto-v-chekhiya-392947.html", "text": "Мелис Йонузова се класира за финала в категория до 69 килограма на международния турнир по бокс за жени в Усти над Лабем (Чехия). Йонузова се наложи над Елина Густафсон от Финландия. В спора за златото утре тя ще излезе на ринга срещу европейската шампионка за жени до 22 години от Владикавказ 2019 Бузеназ Сюрменели (Турция). ", "date": "2019.05.24", "title": "Българка ще боксира за златото в Чехия"}
{"url": "https://standartnews.com/svyat/ek-s-yasni-pravila-za-poletite-na-dronove-392931.html", "text": "Европейската комисия предложи днес въвеждането на ясни правила за работата с дронове, които предвиждат регистрацията на всички безпилотни летателни средства, както и на хората и фирмите, които ги използват. Въвеждат се три категории дронове - от детски играчки до машини с тегло над 25 килограма, предава БТА. \r\nНа регистрация ще подлежат ползвателите на онези дронове, които при удар може да предадат на човека кинетична енергия над 80 джаула, или чиято употреба създава заплаха за неприкосновеността на личния живот, защитата на личните данни, сигурността или опазването на околната среда. Регистрациите на дроновете следва да бъдат в електронен вид, подходящ за справки при необходимост, предава БТА. \r\nЕК цитира проучвания, според които летателни средства с излетна маса над 250 грама биха създали опасност при удар. Комисията предлага ограничаване на полетите на дронове край болници, места със струпване на хора, край инсталации и съоръжения, включително места за лишаване от свобода или промишлени предприятия, правителствени зони, защитени природни територии, части от транспортната инфраструктура. \r\nПредлага се най-леките дронове да подлежат на най-малко ограничения, ако тежат под 25 килограма, летят на височина до 120 метра от земната повърхност, не превозват опасни товари и не изхвърлят материали. В списъка на опасните вещества и предмети, забранени за превозване с дрон, комисията поставя взирвните, твърдите, заразните и радиоактивните вещества, газове, запалими течности, окислители, киселини и отрови. \r\nПредлага се право на управление на дрон да получават хора, навършили 16 години. Не се предвиждат ограничения, когато дронът е детска играчка или самоделно устройство с излетна до 250 грама. ЕК предлага държавите от ЕС сами да определят чувствителните зони за полети на дронове и да ги съобщават в единен общодостъпен електронен формат, включително по отношение на срока на действие.  ", "date": "2019.05.24", "title": "ЕК с ясни правила за полетите на дронове"}
{"url": "https://standartnews.com/svyat/ne-vlizayte-v-politikata-ako-ne-mozhete-da-spite-svetva-yunker-392920.html", "text": "Председателят на Европейската комисия заяви, че Брекзит \"представлява голяма вреда за всички нас\", но не му пречи да спи, информира \"Политико\". \r\nМесеци наред всеки ден по много часове отделях за преговорите за постигане на плавен Брекзит. Но не и през нощта. Ако не се наспивате добре, трябва да стоите далеч от политиката, посъветва Жан-Клод Юнкер пред \"Билд\". \r\nЗапитан дали е сънувал премиера на Великобритания Тереза Мей и Брекзит, той отговори отрицателно. \r\nПо време на интервюто Юнкер коментира различни теми и хора, с които е работил през годините. \r\nТой описа канцлера Ангела Меркел като \"интелигентна жена, и вие можете много да се смеете с нея. Но ние също имахме много разногласия\". \r\nЗа унгарския премиер Виктор Орбан той каза: \"В средата на 90-те г. аз бях един от най-големите му почитатели. Той беше толкова смел\", но сега \"той не само предизвиква ЕС, но и го обезсилва\". \r\n\"Ако всеки действа толкова егоистично и националистически като Виктор Орбан, повече няма да има ЕС. Но мнозинството иска ЕС. Заради това Орбан няма да успее\", смята Юнкер. \r\nЗапитан да коментира президента на САЩ Доналд Тръмп, Юнкер заяви: \"Ако преговаряш здраво, той ще те уважава. Ако спориш с него, той ще те уважава\". \r\n\"Преди срещата се чудех какво може да заинтригува Доналд Тръмп по отношение на вътрешната политика. Тогава му предложих предимно внос на американски втечнен газ и соя за Европа, което тогава беше много важно за неговите гласоподаватели фермери. Накрая той ме целуна в Овалния кабинет\", сподели той срещата си с Тръмп през миналия юли. \r\nМеждувременно Юнкер повтори пред германската телевизия ARD, че ЕС се е провалил, тъй като не се е намесил на референдум за Брекзит през 2016 г., предаде Би Би Си. \r\n\"Тук ние се провалихме, защото не заехме необходимата позиция. Въздържането не е позиция\", призна той. \r\nЗапитан дали ЕС трябваше да се \"намеси\" на референдума на Острова, той отговори утвърдително. Юнкер също се съмнява кой може по-добре да се справи по темата за Брекзит от премиера Тереза Мей, която днес обяви, че подава оставка. /news.bg", "date": "2019.05.24", "title": "Не влизайте в политиката, ако не можете да спите, съветва Юнкер"}
{"url": "https://standartnews.com/svyat/koy-shche-sedne-v-stola-na-mey-392921.html", "text": "Премиерът на Великобритания Тереза Мей обяви, че напуска властта от 7 юни. По този повод \"Гардиън\" представя претендентите за поста на Мей: \r\nБорис Джонсън \r\nЕдин от най-популярните политици в Консервативната партия. Бившият външен министър е фаворит за поста министър-председател на Великобритания. Социологически проучвания за вестник \"Таймс\" показват, че Борис Джонсън е първият избор с 39%, а далеч зад него е Доминик Рааб с 13%. В последно време Джонсън е относително тих, освен редовната му колонка във вестник \"Дейли телеграф\", но това вероятно е целенасочено. \r\nДоминик Рааб \r\nБившият министър за Брекзит е основният съперник на Борис Джонсън за поста лидер на Консервативната партия и премиер на Великобритания. Той е част от ядрото на торите. \r\nДжереми Хънт \r\nВъншният министър на Великобритания Джереми Хънт е поставян на трета позиция за лидерския пост на Консервативната партия. \r\nМайкъл Гоув \r\nМинистърът по околната среда не е направил нещо специално, за да се свлече в списъка, но вероятно не е направил много, за да затвърди позицията си на върха на Консервативната партия. Твърд поддръжник на Брекзит, но остана лоялен на правителството на Мей докрай. \r\nАндреа Ледсъм \r\nБившият лидер на Камарата на общините се оттегли от битката за лидерската позиция през 2016 г., за да отстъпи място на Мей. Сега тя възнамерява да влезе в надпреварата, но е разглеждана като аутсайдер. \r\nОстаналите, които се споменават са: вътрешният министър Саджид Джавид; здравният министър Мат Хенкок; военният министър Пени Мордон; министърът по въпросите на международното развитие Рори Стюарт; бившият министър на труда и пенсиите на Великобритания Естер Маквей; Лиз Тръс - главен секретар на финансовото министерство; министърът на труда Амбър Ръд и Джеймс Броукъншир. /news.bg  ", "date": "2019.05.24", "title": "Кой ще седне в стола на Мей"}
{"url": "https://standartnews.com/svyat/s-praznichna-liturgiya-be-otbelyazan-24-may-v-moskva-392939.html", "text": "24 май беше отбелязан в Москва с празнична литургия и тържествена церемония по полагането на венци и цветя пред паметника на Светите братя Кирил и Методий, както и с грандиозен концерт на Червения площад. На Славянския площад в руската столица имаше най-много българи, но и представители на всички славянски държави с изключение на Украйна. По традиция делегацията на посолството ни в Москва първа поднесе венци и цветя пред паметника, а посланик Атанас Кръстин заяви: \"Още в годините на османското иго, в далечната 1813 г. българският народ се осмелява да заяви националната си идентичност, отбелязвайки великото дело на Светите равноапостоли, братята Кирил и Методий\". Празникът продължи с едночасов концерт на Червения площад. Чрез телемост смесеният хор на Старозагорската опера и сборният хор „Русия“ изпълниха химна на Кирил и Методий.", "date": "2019.05.24", "title": "С празнична литургия бе отбелязан 24 май в Москва"}
{"url": "https://www.standartnews.com/sport/osmata-za-ludogorets-e-fakt-video-392950.html", "text": "Лудогорец стана шампион на България за осми пореден път! „Орлите“ направиха това в последния кръг след като размазаха Черно море 4:1 в Разград и останаха недостижими на върха. Хеттрик за „зелените“ вкара поляка Якуб Шверчков, а първият гол бе дело на Димо Бакалов. За „моряците“, които бяха без повечето си титуляри точен бе Жоржиньо. По този начин отборът от Разград продължава шампионската си серия, започнала с влизането на отбора в елита през сезон 2011/12. Тимът бе лидер в първенството през цялата 2019-а, но с няколко грешни стъпки позволи на ЦСКА да се надява на друг развой до последния кръг. В него обаче Лудогорец не постави под съмнение победата си, която освен титлата, гарантира на отбора и поредното участие в Шампионска лига. Лудогорец стана третият най-успешен отбор във футболната история на България. \"Орлите\" триумфираха за осми пореден път, като вече са само на титла от легендарния рекорд на ЦСКА, който е от девет поредни титли. \"Армейците\" печелят златните медали от 1954 година до 1962 година, а това постижение изглеждаше недостижимо преди няколко сезона, но сега \"орлите\" са само на титла от изравняването му. Клубът на Кирил Домусчиев вече е еднолично на трето място във вечната ранглиста на футболна България, след като изпревари с една титла Славия. Лидер остана ЦСКА с 31 титли, а Левски има 26 титли. Интересното е, че \"червените\" спечелиха последно през 2008 година, а \"сините\" през 2009 година.", "date": "2019.05.24", "title": "Осмата за Лудогорец е факт (ВИДЕО)"}
{"url": "https://www.standartnews.com/sport/nagradikha-s-20-000-leva-dunav-za-otselyavaneto-392944.html", "text": "Парична премия в размер на 20 000 лева за запазване на позицията на Дунав в Първа лига получиха футболистите на русенския клуб. Наградата бе връчена от кмета Пламен Стоилов на треньора Людмил Киров на среща с футболистите, треньорите и ръководството на футболния клуб. Кметът благодари на целия отбор, както и на феновете, които го подкрепят, и пожела успех през следващия сезон отново в Първа лига.\"Давайте всичко от себе си, продължавате да радвате русенци, Община Русе ви подкрепя\", каза градоначалникът.  Благодарности към футболистите си, ръководството, колегите и феновете отправи и треньорът на отбора Людмил Киров. От името на съотборниците си капитанът Мартин Ковачев благодари за вниманието, което се отдава на труда на отбора и декларира, че той и съотборниците му ще дадат всичко от себе си за по-доброто представяне на Дунав през следващия сезон.", "date": "2019.05.24", "title": "Наградиха с 20 000 лева Дунав за оцеляването"}
{"url": "https://standartnews.com/svyat/noviyat-premier-na-velikobritaniya-izvesten-do-sredata-na-yuli-392924.html", "text": "От Комитет 1922, който представлява депутатите от Консервативната партия,обявиха, че новият премиер на Великобритания ще бъде избран до средата на юли, пише \"Гардиън\". \r\nНоминирането на кандидати ще продължи до края на първата седмица на юни, а след това ще започнат гласуванията. \r\nОчакваме процесът да завърши до края на юни и да имаме нов премиер до средата на юли, отбелязват от Комитет 1922 г. \r\nМеждувременно се спекулира, че председателят на Комитет 1922 г. Греъм Брейди може да се кандидатира за лидер на Консервативната партия. \r\nБизнес лидерите на Острова изразиха опасенията си, че избирането на нов лидер на торите ще удължи несигурността и ще окаже влияние върху инвеститорските решения. \r\nМеждународната рейтингова агенция \"Мудис\" предупреждава, че след оставката на Мей рискът от \"твърд\" Брекзит е още по-голям. \r\nПрезидентът на Франция Еманюел Макрон поиска разяснение от Лондон за Брекзит, а Испания смята, че е невъзможно да се предотврати Брекзит без сделка./news.bg", "date": "2019.05.24", "title": "Новият премиер на Великобритания известен до средата на юли"}
{"url": "https://www.standartnews.com/sport/ilian-iliev-rkovodstvoto-reshi-da-makhne-polovinata-otbor-392953.html", "text": "Треньорът на Черно море Илиан Илиев внесе яснота за липсата на повече от половината му отбор в мача срещу Лудогорец. Той разкри, че Георги Илиев и останалите играчи няма да продължат да носят екипа на „моряците“. „Неприятна е тази загуба. Дадохме добър отговор на Лудогорец през първото полувреме. Много леко станаха трите им гола след изравняването. Не играхме интелигентно. Третият им гол се пречупи. Претенции към играчите ми нямам. Ръководството ми съобщи, че преди два дни на тези играчи няма да се разчита през следващия сезон. Става въпрос за хората, които не бяха в групата за мача днес. Благодаря на всичките ми футболисти. Надявам се да се развият добре нещата за мен. Не казвайте „петно“, обърнете се към ръководството“, добави Илиев.", "date": "2019.05.24", "title": "Илиан Илиев: Ръководството реши да махне половината отбор"}
{"url": "https://www.standartnews.com/sport/svetlo-dyakov-koronata-stava-vse-po-tezhka-392951.html", "text": "Капитанът на Лудогорец Светослав Дяков обяви, че е много щастлив от триумфа в Първа лига. „Много сме щастливи. Имаше много напрежение. Важното е, че спечелихме. Имахме много лъкатушения, оставаме най-добрите в България. Днес бихме със сърце. Съперникът доста ни изпоти, но ние имаме много характер. Никой не ти дава да си толкова години наред шампиони, никой не ни го дава. Короната става все по-тежка. Адмирации за конкуренцията. Постоянно искаме да печелим трофеи. Предстои едно бурно лято. Аз оставам в Лудогорец поне още една година“, добави Дяков.", "date": "2019.05.24", "title": "Светльо: Дяков: Короната става все по-тежка"}
{"url": "https://www.standartnews.com/sport/tsska-bi-dramatichno-botev-no-ostava-vtori-392952.html", "text": "ЦСКА победи Ботев Пловдив с 1:0 в двубой от 36-ия кръг на Първа лига. Победното попадение дойде в 90-ата минута, когато Жоржиньо се разписа след корнер. На два пъти гредите бяха помощник на Кайзер. Въпреки успеха ЦСКА остана на второто място в класирането с актив от 78 точки, на точка след шампиона Лудогорец, който завърши с точка повече 79. Ботев приключи на 6-ото място с актив от 50 точки.", "date": "2019.05.24", "title": "ЦСКА би драматично Ботев, но остава втори (ВИДЕО)"}
{"url": "https://standartnews.com/svyat/eksploziya-na-peshekhodna-ulitsa-v-lion-392945.html", "text": "Експлозия на пешеходна улица във френския град Лион, шестима са ранени. Това съобщи АФП. Районът, където се е случила експлозията, се намира в тясната ивица земя между реките Сона и Рона в историческия център на града, е евакуирана, съобщиха журналисти, намиращи се на мястото на инцидента. \r\nПо предварителна информация е избухнал пакет с бомба на улица „Виктор Юго“ във във втори район на града. \"Инцидентът е станал около 17.30 часа местно /18.30 часа българско/ време. Има много ранени“, съобщава место издание. Полицейски източник каза пред AФП, че пакетът с експлозива е съдържал „винтове или болтове“ и е поставена пред пекарна на ъгъла на две популярни улици. \r\nЗнае се, че експлозията е станала пред магазина \"Златната кифличка\". Според местен сайт взривното устройство е било скрито в пакет, сложен на земята, пълен с пирони и болтове за нанасяне на възможно най-много поражения. Твърди се чантата е била оставена от човек с велосипед две минути преди взрива. Местната полиция издирва мъжа - той е на 30-35 години. Сред ранените има и дете под 10-годишна възраст. Нараняванията са в долната част на тялото. \"Избягвайте квартала заради вашата сигурност\", предупреди в Туитър префектът на областта. \r\n„Без съмнение става дума за заложен пакет с взривно устройство, съобщи съдебен източник, цитиран от Франс прес и БТА. \r\n\"Насочваме се действително към версията за заложено взривно устройство\", заяви за АФП говорителка на прокуратурата, потвърждавайки информации в местни медии. \r\nРанените вече са настанени в медицински заведения. \r\nЦелият район е отцепен от полицията. \r\nФренският президент Еманюел Макрон съобщи, че става дума за нападение. При експлозията има само ранени, но не и жертви, добави той.", "date": "2019.05.24", "title": "Експлозия на пешеходна улица в Лион /ОБНОВЕНА/"}
{"url": "https://standartnews.com/svyat/norvegiya-dava-100-mln-evro-sreshchu-seksualnoto-nasilie-392949.html", "text": "Норвегия предвижда разходи от 100 милиона евро в продължение на три години за борба със сексуалното насилие и насилието, основано на междуполовата неравнопоставеност при хуманитарни кризи, засягащ милиони. \r\n\"Сексуалното и свързаното с половата неравнопоставеност насилие унищожава хората, разрушава местните общности и е изключително трудно да се поправят нанесените от него вреди\", каза норвежкият външен министър Ине Ериксен Сорейде. \r\n\"Затова трябва да направим повече, за да го предотвратим,\" обясни Сорейде на откриването на международна конференция в Осло за повишаване на информираността и средствата. \r\nБогатата скандинавска страна обещава един милиард крони  ) между 2019 и 2021 г., от които 350 милиона крона тази година. \r\nВсяка трета жена в света е подложена на сексуално или свързано с пола насилие в някакъв момент от живота си, твърдят от ООН, явление, което се изостря по време на хуманитарни кризи. В момента 140 милиона души са засегнати от хуманитарни кризи, включително около 35 милиона жени и момичета в репродуктивна възраст.", "date": "2019.05.24", "title": "Норвегия дава 100 млн. евро срещу сексуалното насилие"}
{"url": "https://www.standartnews.com/sport/martin-kamburov-zakhapa-krusharski-392954.html", "text": "Големият голаджия на Берое Мартин Камбуров изрази радостта си от завършека за неговия тим на сезона с победата над Левски с 3:1. Именно два гола в мача добави №9 за Берое, като тези му два гола наброиха 18 срещу „синия” клуб в историята. Същевременно Камбуров похвали Локомотив Пловдив за триумфа за Купата на България и сподели, че няма какво да си каже с \"един човек, който е там\". „Искам да поздравя целия отбор, тъй като бяхме концентрирани в целия мач. Говореше се, че Левски щял да играе с юноши, но не беше точно така. Записахме закономерна победа за нас. Аз не деля головете, но тези срещу Левски ще останат в историята. Докато някой не ме мине, така ще е. Това ме прави горд, радвам се, но е хубаво, че показахме добра игра за последно през сезона. Жалко е, че две години поред завършваме на място, което сме заслужили, а то можеше да ни даде шанс да играем бараж, но две поредни години отбор извън Топ 4 взима Купата на България. Това е голям карък за нас”, стартира Камбуров пред медиите. „Съжалявам за Купата, тъй като исках да я вземем. Можеше да се представим и по-добре в някой мачове, но трябва да бъдем реалисти и мястото ни е заслужено”, продължи още Камбуров. „Радвам се, че Локомотив Пловдив взе Купата. Разбира се, че съм щастлив, тъй като всеки знае какво съм дал за този клуб. Там има човек, който няма как дори да контактувам. Аз няма как да играя при човек, с който няма какво да си кажа. Не мразя Локомотив, това не е истина, тъй като се говореше така”, коментира Камбуров. „Не знам догодина какво ще стане с мен. Надявам се да се вземе нападател, който да ми помага, но ако и той вкара 15-16 гола, а аз 10-15, то това ще помогне за израстването на отбора. Тази година Педро Еуженио се прояви и Боби Цонев, докато беше при нас”, анализира той. „Пролетта имах здравословни проблеми. Не бях това, което трябва да съм, но има неща, които хората не знаят. Не съм тренирал по 7-8 дена, а това е тежко за мен. Надявам се през лятото да направя добра подготовка и да помагам на Берое”, изрази надежда нападателят. „От тази гледна точка с Георги Илиев сме по-опитни и знаем къде да се спестим. Зрителите го виждат и може би затова играем още. Няма тайни, рецепти и всеки играе за себе си”, завърши Мартин Камбуров.", "date": "2019.05.24", "title": "Мартин Камбуров захапа Крушарски"}
{"url": "https://www.standartnews.com/sport/shverchok-godinata-beshe-trudna-392956.html", "text": "Героят на Лудогорец Якуб Швирчок получи бутилката шампанско за хеттрика си в мрежата на Черно море, който беше с огромна заслуга за победата, която в крайна сметка донесе титлата на тима му. Тя беше осма поред, а той отличи и съотборниците за успеха.  \"Много съм щастлив, бяха много важни голове. С тях спечелихме титлата, но това беше работа на целия отбор. Не играя сам, всички се борим заедно. Получих три страхотни подавания и затова вкарах\", заяви Швирчок.  \"Много добре се чувствам, годината беше трудна, но показахме на всички, че сме най-добрият отбор в България. Сега се фокусираме върху ваканцията си, след това отиваме към Шампионската лига и за това ще мислим\", заяви още нападателят, като оцени този трофей като един от най-трудните за тима му. \"Това беше една от най-трудните титли, но най-важното е как завършваш. Ние завършихме както винаги - като шампиони\", сподели полякът и накрая увери, че продължава кариерата си на \"Лудогорец Арена\" и ще изпълни договора си. \"Оставам, имам договор, фокусиран съм през цялото време върху работата си. Тук съм и съм фокусиран да си свърша работата\", завърши Якуб Шверчок. ", "date": "2019.05.24", "title": "Шверчок: Годината беше трудна"}
{"url": "https://standartnews.com/kultura/vrchvat-teatralnite-nagradi-askeer-392885.html", "text": "Театралните награди „Аскеер“ ще бъдат раздадени тази вечер. Церемонията ще е в театър „Българска армия“ от 20.30 часа. Отличието за цялостен принос към театралното изкуство ще бъде връчена на актьора Иван Налбантов. Това ще е 29-ата по ред церемония по връчването на Аскеерите. Десетте спектакли категории включват представления и техните творци с осъществена премиера в периода 1 април 2018 година - 31 март 2019 година, уточни новият председател на фондация \"Аскер\" актьорът Владислав Виолинов: „Комисията във всички категории, включително за съвременна българска драматургия, сме ние - театър „Българска армия“. Това са нашите награди и затова ние не можем да бъдем номинирани и награждавани“. Водеща женска роля ще си оспорват актрисите Василена Винченцо за всичките й роли в „Кокошка“ в „Сфумато“, Илияна Коджабашева за ролята й на Лея Фелт в „Спускане от връх Морган“ в Народния театър и Радина Кърджилова за превъплъщението й в Сара в „Любовникът“ отново в Народния театър. За водеща мъжка роля битката ще е между Валентин Ганев, Владо Пенев и Иван Бърнев, а при режисьорите в борбата за „Аскеер“ ще е между Деян Донков, Яна Гърдева и Явор Гърдев.", "date": "2019.05.24", "title": "Връчват театралните награди \"Аскеер\""}
{"url": "https://www.standartnews.com/sport/stoycho-stoev-na-esen-iskam-nov-ludogorets-392955.html", "text": "Старши треньорът на Лудогорец Стойчо Стоев бе на върха на щастието, след като „орлите” стигнаха до осма поредна титла в Първа лига. Този трофей доближи отбора от Разград на една титла зад абсолютния рекорд, държащ се от ЦСКА, който има спечелени девет поредни титли (1954-1962). Стоев довери, че иска да види „променен” Лудогорец през следващата година, надявайки се, че отборът ще бъде обновен. „Трудно ни беше, много даже бих казал. Сега обаче е много сладко. Винаги има нотка на съмнение, че може да не станем шампиони, когато преследвачът е толкова близо. Това бе чувство за неуспех и те притеснява, но футболистите се събраха и показаха шампионски характер и успяха. Догодина ще видим променен Лудогорец. Надявам се да съумеем да обновим в някаква степен състава и да вземем добри футболисти, за да изглеждаме много, много по-добре\", коментира Стоев.", "date": "2019.05.24", "title": "Стойчо Стоев: На есен искам нов Лудогорец"}
{"url": "https://standartnews.com/kultura/mecht-i-prstent-na-khan-kubrat-gostuvat-v-sofiya-392883.html", "text": "Два от най-емблематичните за българската история предмета - мечът на хан Кубрат и пръстенът с монограм, който доказва името на получилия патрицианско достойнство владетел, могат да се видят от днес в Националната галерия. Ценните предмети се съхраняват в Държавния Ермитаж в Санкт Петербург и ще бъдат в София до края на юни. Изложбата е в рамките на дните на Ермитажа в София - един от най-богатите световни музеи. Двата предмета са част от съкровище, открито през 1912 година край село Малая Перешчепина в околностите на днешния град Полтава, Украйна. Цялата находка се състои от около 800 предмета, по-голямата част от които са златни, а останалите от сребро. През 1984 година германският археолог проф. Йоахим Вернер предизвиква истинска революция в науката, определяйки ги като собственост на българския владетел хан Кубрат.", "date": "2019.05.24", "title": "Мечът и пръстенът на хан Кубрат гостуват в София"}
{"url": "https://standartnews.com/sport/utselikha-s-pave-trenort-na-minor-pernik-392943.html", "text": "Треньорът на Миньор (Перник) Юри Васев пострада по време на мача от Югозападна Трета лига с Хебър (Пазарджик), който завърши 2:1 за пазарджиклии. Пернишкият специалист беше ударен с камък по главата от фенове на \"чуковете\", информира zapernik.com. Васев се свлече на земята, след като павето се стовари върху тила му. Това наложи намесата на лекаря на домакините, след което треньорът се изправи и \"довърши\" срещата.  Яростта на запалянковците на Миньоро била породена от слабата игра на любимците им и очертаващата се загуба. За футболистите на Хебър пък нямаше камъни. Момчетата на Николай Митов се измъкнаха от Перник само с псувни, заплахи и клетви по техен адрес. Любопитно е, че ръководството на пернишкия клуб подари по запалка на всеки фен, дошъл да подкрепи тима за последното домакинство през сезона.  Днес по обед с нашата медия се свърза фен на \"жълто-черните\", който пожела да внесе уточнение. Според него Юри Васев не е уцелен нарочно, а след края на мача агитката на Миньор му се е извинила за инцидента и главоболието.  Снимка: zapernik.com", "date": "2019.05.24", "title": "Уцелиха с паве треньора на Миньор Перник"}
{"url": "https://standartnews.com/sport/nagradikha-s-20-000-leva-dunav-za-otselyavaneto-392944.html", "text": "Парична премия в размер на 20 000 лева за запазване на позицията на Дунав в Първа лига получиха футболистите на русенския клуб. Наградата бе връчена от кмета Пламен Стоилов на треньора Людмил Киров на среща с футболистите, треньорите и ръководството на футболния клуб. Кметът благодари на целия отбор, както и на феновете, които го подкрепят, и пожела успех през следващия сезон отново в Първа лига.\"Давайте всичко от себе си, продължавате да радвате русенци, Община Русе ви подкрепя\", каза градоначалникът.  Благодарности към футболистите си, ръководството, колегите и феновете отправи и треньорът на отбора Людмил Киров. От името на съотборниците си капитанът Мартин Ковачев благодари за вниманието, което се отдава на труда на отбора и декларира, че той и съотборниците му ще дадат всичко от себе си за по-доброто представяне на Дунав през следващия сезон.", "date": "2019.05.24", "title": "Наградиха с 20 000 лева Дунав за оцеляването"}
{"url": "https://www.standartnews.com/sport/elitsa-vasilev-podpisa-s-evropeyskiya-kluben-shampion-392957.html", "text": "Националката Елица Василева подписа с европейския клубен шампион Игор Горгонзола (Новара), съобщават медиите на Апенините. Василева е първото ново попълнение на вицешампиона на италианския елит. Контрактът е за един сезон, но има възможност за удължаване.  През изминалия сезон посрещачката се изявяваше в Савино Дел Бене (Скандичи), с който завърши на третото място в Сериа А1. Любопитна подробност е, че именно Новара спря тима по пътя към финалите, печелейки полуфиналната серия с 3:2 победи. \r\nВ кариерата си 29-годишната състезателка има пет сезона в Италия - с Кремона в Сериа А2, Перуджа и Бергамо в А1. Играла е още в Бразилия, Корея, Турция и Русия.   \r\n„Много съм щастлива и развълнувана. Нямам търпение да започна подготовката с новия си отбор. Ще бъде интересна година, изпълнена с предизвикателства и битки. Ще имам честта да защитавам трофея от Шампионската лига и да преследвам нови титли. Ще бъда част от много конкурентен отбор и съм сигурна, че нашият състав ще направи чудесен сезон\", заяви Василева. ", "date": "2019.05.24", "title": "Елица Василева подписа с европейския клубен шампион"}
{"url": "https://standartnews.com/sport/blgarka-shche-boksira-za-zlatoto-v-chekhiya-392947.html", "text": "Мелис Йонузова се класира за финала в категория до 69 килограма на международния турнир по бокс за жени в Усти над Лабем (Чехия). Йонузова се наложи над Елина Густафсон от Финландия. В спора за златото утре тя ще излезе на ринга срещу европейската шампионка за жени до 22 години от Владикавказ 2019 Бузеназ Сюрменели (Турция). ", "date": "2019.05.24", "title": "Българка ще боксира за златото в Чехия"}
{"url": "https://www.standartnews.com/sport/petrichev-titlata-e-za-fenovete-392958.html", "text": "Изпълнителният директор на Лудогорец Ангел Петричев бе в чудесно настроение, след като „орлите” стигнаха осма титла в Първа лига. Директорът при „орлите” довери, че голямата цел на отбора остава добро представяне в европейските клубни турнири. Шефът в Разград също така сподели, че ако тимът се представя добре в Европа, то тогава титлата у нас ще идва „от само себе си”. „Феновете ни се радват много и титлата е изцяло за тях. Нека караме стъпка по стъпка. Сега мислим за подготовка, трансфери и евротурнири. Това е голямата цел и ще искаме да играем на ниво. Ако се представяме добре в Европа, титлата ще дойде от само себе си. Лудогорец е голяма организация, макар че допускаме разклащане, но сме дорбе смазана машина”, коментира пред медиите Петричев. „Имаме обяснение за края на този сезон и се надявам да си извадим поуки. Според мен опитите за новини за махане на Стойчо Стоев беше нелепа пропаганда. Ще видите атакуващ Лудогорец този, който хората заобичаха. Вероятно ще видим и освежен Лудогорец”, завърши Ангел Петричев.", "date": "2019.05.24", "title": "Петричев: Титлата е за феновете"}
{"url": "https://standartnews.com/sport/osmata-za-ludogorets-e-fakt-video-392950.html", "text": "Лудогорец стана шампион на България за осми пореден път! „Орлите“ направиха това в последния кръг след като размазаха Черно море 4:1 в Разград и останаха недостижими на върха. Хеттрик за „зелените“ вкара поляка Якуб Шверчков, а първият гол бе дело на Димо Бакалов. За „моряците“, които бяха без повечето си титуляри точен бе Жоржиньо. По този начин отборът от Разград продължава шампионската си серия, започнала с влизането на отбора в елита през сезон 2011/12. Тимът бе лидер в първенството през цялата 2019-а, но с няколко грешни стъпки позволи на ЦСКА да се надява на друг развой до последния кръг. В него обаче Лудогорец не постави под съмнение победата си, която освен титлата, гарантира на отбора и поредното участие в Шампионска лига. Лудогорец стана третият най-успешен отбор във футболната история на България. \"Орлите\" триумфираха за осми пореден път, като вече са само на титла от легендарния рекорд на ЦСКА, който е от девет поредни титли. \"Армейците\" печелят златните медали от 1954 година до 1962 година, а това постижение изглеждаше недостижимо преди няколко сезона, но сега \"орлите\" са само на титла от изравняването му. Клубът на Кирил Домусчиев вече е еднолично на трето място във вечната ранглиста на футболна България, след като изпревари с една титла Славия. Лидер остана ЦСКА с 31 титли, а Левски има 26 титли. Интересното е, че \"червените\" спечелиха последно през 2008 година, а \"сините\" през 2009 година.", "date": "2019.05.24", "title": "Осмата за Лудогорец е факт (ВИДЕО)"}
{"url": "https://www.standartnews.com/sport/ludogorets-pak-e-shampion-obzor-392959.html", "text": "Лудогорец стана шампион на България за осми пореден път! „Орлите“ направиха това в последния кръг след като размазаха Черно море 4:1 в Разград и останаха недостижими на върха. Хеттрик за „зелените“ вкара поляка Якуб Шверчков, а първият гол бе дело на Димо Бакалов. За „моряците“, които бяха без повечето си титуляри точен бе Жоржиньо. По този начин отборът от Разград продължава шампионската си серия, започнала с влизането на отбора в елита през сезон 2011/12. Тимът бе лидер в първенството през цялата 2019-а, но с няколко грешни стъпки позволи на ЦСКА да се надява на друг развой до последния кръг. В него обаче Лудогорец не постави под съмнение победата си, която освен титлата, гарантира на отбора и поредното участие в Шампионска лига. Лудогорец стана третият най-успешен отбор във футболната история на България. \"Орлите\" триумфираха за осми пореден път, като вече са само на титла от легендарния рекорд на ЦСКА, който е от девет поредни титли. \"Армейците\" печелят златните медали от 1954 година до 1962 година, а това постижение изглеждаше недостижимо преди няколко сезона, но сега \"орлите\" са само на титла от изравняването му. Клубът на Кирил Домусчиев вече е еднолично на трето място във вечната ранглиста на футболна България, след като изпревари с една титла Славия. Лидер остана ЦСКА с 31 титли, а Левски има 26 титли. Интересното е, че \"червените\" спечелиха последно през 2008 година, а \"сините\" през 2009 година.", "date": "2019.05.24", "title": "Лудогорец пак е шампион (ОБЗОР)"}
{"url": "https://standartnews.com/sport/petrichev-titlata-e-za-fenovete-392958.html", "text": "Изпълнителният директор на Лудогорец Ангел Петричев бе в чудесно настроение, след като „орлите” стигнаха осма титла в Първа лига. Директорът при „орлите” довери, че голямата цел на отбора остава добро представяне в европейските клубни турнири. Шефът в Разград също така сподели, че ако тимът се представя добре в Европа, то тогава титлата у нас ще идва „от само себе си”. „Феновете ни се радват много и титлата е изцяло за тях. Нека караме стъпка по стъпка. Сега мислим за подготовка, трансфери и евротурнири. Това е голямата цел и ще искаме да играем на ниво. Ако се представяме добре в Европа, титлата ще дойде от само себе си. Лудогорец е голяма организация, макар че допускаме разклащане, но сме дорбе смазана машина”, коментира пред медиите Петричев. „Имаме обяснение за края на този сезон и се надявам да си извадим поуки. Според мен опитите за новини за махане на Стойчо Стоев беше нелепа пропаганда. Ще видите атакуващ Лудогорец този, който хората заобичаха. Вероятно ще видим и освежен Лудогорец”, завърши Ангел Петричев.", "date": "2019.05.24", "title": "Петричев: Титлата е за феновете"}
