{"url": "https://www.standartnews.com/regionalni/17-godishna-v-bolnitsa-sled-agresiya-ot-neplnoletni-383274.html", "text": "17-годишно момиче е в болница, след като беше нападнато и бито от непълнолетни момичета в Сандански. Близо 3 месеца група ученички заплашват през социалните мрежи други две, непознати дотогава, момичета – на 13 и на 17. \r\n“От 3 месеца започнаха да ме заплашват със съобщения във Facebook, с гласови също. “Мир на праха ти, ще ти счупя костите”, обиждаха семейството ми”, разказа едно от момичетата пред Bulgaria On Air. \r\nДокато се разхожда в Сандански в събота, 13-годишното момиче попада на групата от социалните мрежи. Започват да я обиждат, тогава тя звъни на сестра си, която е в кафене наблизо. \r\n17-годишното момиче пита какъв е проблемът, но по думите ѝ агресивните тийнейджърки започват да я скубят и удрят. Боят се случва на метри от общината и полицията в курортния град. На мястото обаче първо идва майката на малтретираните момичета. \r\nПритеснената жена отишла с пострадалите си дъщери в полицията, където на по-голямото момиче му прилошало. Закарано е веднага в болницата, където след скенер и медицински изследвания е приета с комоцио в хирургично отделение. Момичето ще трябва да остане в болницата няколко дни. \r\nРодителите на потърпевшите са пуснали жалби до прокуратурата и са категорични, че ще си търсят правата до последно .", "date": "2019.01.24", "title": "17-годишна в болница след агресия от непълнолетни"}
{"url": "https://www.standartnews.com/sport/klatyat-stola-na-tieri-anri-v-monako-383303.html", "text": "Отборът по футбол на Монако е пред раздяла с мениджъра си Тиери Анри. Това става само 15 седмици, след като бившият футболист на ,,монегаските“ и Арсенал пристигна в Княжеството. Анри подписа тригодишен договор с клуба миналия октомври, но Монако така и не прогресира в класирането под негово ръководство, като заема предпоследното място в таблицата на Лига 1. Бившият тим на Бербатов има едва 4 победи от 20 изиграни срещи, откакто Анри пристигна в състава, като според информациите в медиите, предишният треньор на ,,монегаските“ Леонардо Жардим може да се завърне на поста. Собствениците на френския клуб са готови да поправят грешката си с уволнението на португалеца, като го върнат на ,,Луи II“. Монако е в зоната на изпадащите, на две точки пред 18-тия Дижон след катастрофалната си загуба у дома с 1:5 от Страсбург в последния кръг. Под ръководството на Анри ,,монегаските“ нямат домакински успех в лигата, като за последно спечелиха двубой в първенството, когато надделяха с 2:0 над Амиен на 4 декември. Тимът от Княжеството бе отстранен и от турнира за Купата на Франция след поражение с 1:3. В следващия кръг в Лига 1 възпитаниците на Анри гостуват на Дижон.", "date": "2019.01.24", "title": "Клатят стола на Тиери Анри в Монако"}
{"url": "https://www.standartnews.com/sport/beroe-ss-sedma-poredna-pobeda-v-balkanskata-liga-383302.html", "text": "Баскетболистите на Берое разгромиха косовския Башкими със 133:80 точки в Балканската лига по баскетбол. Успехът бе седми пореден за тима от Стара Загора и продължават без поражение. Седмина играчи на Берое записаха 11 и повече точки, като Джеймс Уайт с 25, Александър Янев с 22 и Тихомир Желев с 20 бяха най-резултатни. Дебют в лигата направи 15-годишния Михаил Комбаков, който за 6 минути игра вкара 2 точки, направи 3 асистенци и една борба под коша. фото БГНЕС", "date": "2019.01.24", "title": "Берое със седма поредна победа в Балканската лига"}
{"url": "https://www.standartnews.com/kultura/slnchogledite-na-van-gog-se-vrshchat-zavinagi-v-rodinata-383295.html", "text": "Световноизвестният шедьовър \"Слънчогледите\" на Винсент ван Гог няма да бъде изнасян повече в чужбина от Холандия заради \"крехкостта\" на произведението, предадоха световните информационни агенции, цитирани от БТА. Международен експертен екип изследва 130-годишното произведение и установи, че състоянието му е \"стабилно, но много крехко\", съобщи музеят \"Ван Гог\" в Амстердам. \"Основата и слоевете маслена боя са стабилни, но много чувствителни на вибрации и изменения във влажността и температурата на въздуха. Ето защо е важно произведението да бъде премествано възможно най-малко\", поясни директорът на музея Аксел Рухер. Експертите от Холандия, Белгия, Италия и Полша са изследвали не само какво е състоянието на \"Слънчогледите\", но и боите и материалите, които Ван Гог е използвал, когато е рисувал произведението в Арл, Южна Франция през януари 1889 г. Те казаха, че вече са по-уверени, че картината се базира на по-ранно произведение от серията, рисувано през лятото на 1888 г. То е изложено в британската Национална галерия в Лондон. След изследването картината е реставрирана леко. Картината е изнасяна последно през 2014 г. за изложба в Националната галерия в Лондон. Знаменитият художник е сътворил серия от пет картини със слънчогледи във ваза от 1888 г. до 1889 г. Освен в музея в Амстердам, те се съхраняват в Лондон, Мюнхен, Токио и Филаделфия. Музеят \"Ван Гог\" в Амстердам е основан през 1973 г. и съдържа най-голямата колекция с картини на холандския майстор. Картината \"Слънчогледите\" отново ще бъде изложена за посетителите на музея в Амстердам от 22 февруари.", "date": "2019.01.24", "title": "\"Слънчогледите\" на Ван Гог се връщат завинаги в родината"}
{"url": "https://www.standartnews.com/kultura/kari-bndruud-rodi-za-vtori-pt-383222.html", "text": "Певицата Кари Ъндърууд и съпругът й Майк Фишър посрещнаха втората си рожба – Джейкъб. Щастливата майка обяви радостната новина лично в социалните мрежи, като качи снимки и написа: „Джейкъб Брайън Фишър се появи на бял свят в ранните часове на понеделник. Майка му, баща му и големият му брат не могат да бъдат по-щастливи, че Бог им повери това малко чудо. Сърцата ни са пълни, очите ни – изморени, а животът ни завинаги се промени. Животът е хубав“. Първият им син Исая Майкъл Фишър се роди през 2015-а година. Певицата ще се върне на сцената през май за турнето си „Cry Pretty 360“.", "date": "2019.01.24", "title": "Кари Ъндърууд роди за втори път"}
{"url": "https://www.standartnews.com/kultura/pitr-dinklidzh-obyavi-dlzhinata-na-epizodite-ot-sezon-8-383234.html", "text": "Звездата от „Игра на тронове“ Питър Динклидж обяви дължината на всеки епизод от последния осми сезон на култовата поредица. Актьорът качи в Инстаграм снимка с информация за времетраенето на шестте серии – първите две ще бъдат по 60 минути, а останалите по 80. Това означава, че сезонът ще се завърти за 7 часа и 20 минути. Снимката на Динклидж обаче изглежда, че е от рекламен материал за френската телевизия „OCS“. От „HBO“ не са коментирали новината и все още не са потвърдили дали това наистина е официалната информация. Миналата година витаеха слухове, че епизодите може да са по два, ако не и по повече часа.  ", "date": "2019.01.24", "title": "Питър Динклидж обяви дължината на епизодите от сезон 8"}
{"url": "https://www.standartnews.com/kultura/nova-dvoyka-v-bulgaria-on-air-383236.html", "text": "Гергана Венкова и Златимир Йочев са новата екранна двойка в сутрешния блок на Bulgaria on air. Към харизматичния водещ на „България сутрин“ се присъединява един от най-подготвените политически репортери в страната. Всяка сутрин от 6 и 30 до 9 и 30 часа телевизионният тандем ще информира зрителите по всички актуални теми – с коментари от различни събеседници и експерти, с репортажи и включвания на живо от ключови места. Преди да влезе в екипа на Bulgaria on air през 2016 година Гергана Венкова трупа опит в редица новинарски медии у нас, а през 2013 година преминава стаж и в световния новинарски гигант CNN в Атланта, САЩ. Там придобива опит в отразяването на извънредни събития и подготовката на важните за хората новини. „България сутрин“ е блокът, с който е наистина приятно да отвориш очи, да изпиеш кафето си и да започнеш позитивно новия ден. Разбира се, предизвикателството е голямо, но удовлетворението, че правим нещо полезно в името на зрителите надделява и ме мотивира да давам най-доброто от себе си“, споделя Гергана. Златимир Йочев започва да води „България сутрин“ от 2017-а, а през декември на 2018-а излиза в отпуск по бащинство. Тъкмо тогава Гергана Венкова поема микрофона. Сега двамата заедно ще продължат да поднасят на зрителите най-актуалната информация и любопитните анализи. Още една новост в сутрешния блок е и стартът на рубриката „Зад маската“. В нея всяка сряда друг доказан политически репортер, Мария Папазова, представя артисти, политици, лекари и обществени дейци отвъд публичния им образ. Пред микрофона й вече застанаха Стилиян Киров – директор на Илинойската филхармония, и архитектът, режисьор и основател на фондация “Нашият дом е България” Пламен Мирянов. Личните истории на българите, които след години живот в чужбина, решават да се завърнат в България, звучат всеки четвъртък в рамките на „България сутрин“, представени от Петя Кертикова. Най-често дискутираният дебат е може ли успехът зад граница да надделее над любовта към родината и семейството.", "date": "2019.01.24", "title": "Нова двойка в Bulgaria on air"}
{"url": "https://www.standartnews.com/kultura/leydi-gaga-i-bradli-kupr-pak-sa-dvoyka-383247.html", "text": "Лейди Гага, Брадли Купър и Рами Малек ще обявяват номинираните си колеги на „Наградите на Гилдията на филмовите актьори (SAG)“. Сред тези, които ще представят кандидат-отличниците са и Чадуик Боузман, Сам Елиът, Констанс У, Джон Дейвид Уошингтън, Адам Драйвър и Мишел Йео. Очаква се още имена да бъдат обявени до края на седмицата. Водеща на церемонията ще бъде Меган Мулали, известна с участието си в хитовата комедия „Уил и Грейс“. Стана ясно и че Том Ханкс ще връчи приза за цялостно творчество на доайена Алън Алда. Шоуто ще се проведе на 27 януари.", "date": "2019.01.24", "title": "Лейди Гага и Брадли Купър пак са двойка"}
{"url": "https://www.standartnews.com/kultura/rebeka-frgyusn-se-omzhi-383255.html", "text": "Ребека Фъргюсън от „Мисията невъзможна“ се омъжи за приятеля си Рори. Актрисата съобщи новината лично и разкри, че двамата са се венчали още през празниците. Младоженците са заедно от 2016-а, но Фъргюсън никога не е обявявала фамилията на Рори. Двамат имат 6-месечно момиченце. 35-годишната шведка споделя: „Аз не съм религиозен човек – вярвам в любовта. Церемонията беше за протокола. Спретнахме сватба за нас и нашите семейства – наехме вила и играхме снукър и тенис на маса. Бебето ни дори проспа цялото събитие.“ Стана ясно и че 11-годишният син на Ребека, който е от бившия й приятел Людвиг Холбърг, е бил кум.", "date": "2019.01.24", "title": "Ребека Фъргюсън се омъжи"}
{"url": "https://www.standartnews.com/kultura/bratya-karamazovi-se-zavrshchat-v-narodniya-383271.html", "text": "Владо Пенев, Деян Донков и Велислав Павлов са сред звездите в „Братя Карамазови“ – бъдещия спектакъл на Деян Пройковски. Прочутият роман на великия Достоевски ще оживее в Народния на трети и четвърти април – тогава са премиерните представления. Това е и  първият проект на Асоциацията на балканските национални театри. Постановката на македонския режисьор ще гостува и на европейската столица на културата Пловдив – на шести и седми април. На сцената излизат още Марин Янев, Деян Ангелов, Димитър Николов, Валери Йорданов, Йордан Биков, Йосиф Шампли, Ана Пападопулу, Александра Василева, Жорета Николова, Радина Кърджилова. Пройковски е и автор на сценичния вариант и е преводач на текста. Музиката е на прочутия Горан Трайкоски, художници са  Валентин Светозарев и Елена Иванова. „Защо „Братя Карамазови“ днес? Това е една от универсалните теми, може би едно от най-великите неща в литературата и голямо предизвикателство за нас в театъра. Съвременният човек живее с проблемите и въпросите на героите на Достоевски. Самите Карамазови, както ще видим и в спектакъла, са като Диоген, който е тръгнал посред бял ден със свещ в ръка да търси човека. Големите въпроси са в какво се е превърнал съвременникът ни, в какво вярва и в какво - не, какво въобще е вярата и какво е да си вярващ? За да стигне човек до истинските отговори, които го касаят, не трябва да преминава физическо разстояние, а да се научи как да пътува към себе си. Всъщност това представление ще е  бурно и вълнуващо движение към   душите и сърцата. Благодаря на Народния театър, че ме покани и ми даде възможност да работя с велики актьори и прекрасни хора. Тук намерих дом и семейство“, сподели Пройковски в първата си среща с медиите.  Всъщност той се познава почти с всички в Народния,  тъй като е завършил в класа на професор Красимир Спасов във ВИТИЗ.  „Знаете ли - разликата между съвършената камбана и останалите е един полутон, който чуват само големите майстори. Точно такава е и разликата между Ангела и Дявола. Важното е само да имаш добър слух.  И точно с този полутон се занимава „Братя Карамазови“, анализира той.  „Достоевски формулира много точно в романа – не е важно за човека само да живее, а да знае за какво живее. Ще бъде съвременно, важно и интересно представление - защото е важно всеки да си задава въпросите чрез театъра“, коментира драматургът д-р Светлана Панчева. В Народния театър многократно са правени спектакли по Достоевски. Първият е „Идиот“ с режисьор Йосиф Осипов през 1925 година. Следват „Вярващи жени“ от 1927-а и „Престъпление и наказание“  от 1931-а на Масалитинов, „Сънят на вуйчо“ на Моис Бениеш през 1966-а, „Братя Карамазови“ на Борис Ливанов от 1971-а, „Унижените и оскърбените“ на Филип Филипов от 1977-а, „Бесове“ на Енчо Халачев от 1990-а, “Престъпление и наказание” през 2008-а, “Снегирьов” от  2010-а, „Идиот“ на Десислава Шпатова от 2012-а.", "date": "2019.01.24", "title": "Братя Карамазови се завръщат в Народния"}
{"url": "https://www.standartnews.com/sport/krasimir-ivanov-uspekh-levski-383261.html", "text": "Доскорошният изпълнителен директор в Левски Красимир Иванов използва официалния си профил във „Фейсбук“, за да пожелае успех на новото клубно ръководство. Днес бе последният работен ден на Иванов в Левски като изпълнителен директор след сериозните промени при „сините“ през последните дни. „Днес официално бе последния ми ден като изпълнителен директор на Левски. Пожелавам на новия екип да бъде много по-успешен и да донесе титли на клуба. За тези, които искат да помагат, купете си членска карта, както направих аз днес. Само Левски!“, написа Иванов.", "date": "2019.01.24", "title": "Красимир Иванов: Успех, Левски!"}
{"url": "https://www.standartnews.com/sport/vyatr-sprya-mach-na-dunav-383245.html", "text": "Силен вятър прекрати приятелския мач на Дунав с румънския Сепси в 32-ата минута. Главният съдия реши да даде последния съдийски сигнал преди изиграването на първото полувреме при резултат 1:0 за румънския тим. Попадението за Сепси реализира Тендия в 9-ата минута. Атмосферните условия не позволиха на двата тима да разгърнат пълния си потенциал, а топката бе движена от сериозния вятър, придружен от дъжд и гръмотевици. В тима на Сепси игра бившият полузащитник на Левски и Славия Стефан Велев, който бе е сред стартовите единадесет.", "date": "2019.01.24", "title": "Вятър спря мач на Дунав"}
{"url": "https://www.standartnews.com/sport/sint-na-vanko-1-veche-ne-e-chast-ot-loko-plovdiv-383250.html", "text": "Треньорът на Локомотив (Пловдив) Бруно Акрапович посочи вратата на пореден юноша на клуба. Босненецът е обявил на Петър Главчев, че е свободен да си търси отбор, тъй като не смята да разчита на услугите му, съобщи PlovdivDerby. Синът на рапъра Ванко 1 (Иван Главчев) oт няколко дни поддържа форма с юношите на \"смърфовете\". Роденият на 18 август 1999 г. Петър Главчев е един от тримата юноши на \"черно-белите\", които преди време подписаха професионални договори с клуба и уж щяха да бъдат налагани. Другите двама - Архан Исуф и Димитър Законов, Акрапович също отпрати. Те сега трупат опит в Арда, където са преотстъпени.", "date": "2019.01.24", "title": "Синът на Ванко 1 вече не е част от Локо Пловдив"}
{"url": "https://www.standartnews.com/sport/3000-na-kraka-za-matey-kaziyski-video-383248.html", "text": "Българският волейболист Матей Казийски снощи се завърна в “Пала Тренто” (BLM Group Arena), но вече като волейболист на Калцедония (Верона). Императора получи уникални аплодисменти и просълзи доста от присъстващите около 3000 зрители в залата, които станаха на крака, за да го приветстват! Така бе посрещнат Матей Казийски при завръщането си в залата, в която постигна едни от най-големите успехи в кариерата си - тази на \"Тренто\". От края на 2018 година българският посрещач носи фланелката на Верона. На четвъртфинал в турнира за Купата на Италия Матей се изправи именно срещу бившия си тим. Домакините от Тренто победиха категорично Верона с 3:0 (25:20, 25:12, 25:21), Казийски не игра силно, но бе трогнат от посрещането.", "date": "2019.01.24", "title": "3000 на крака за Матей Казийски (ВИДЕО)"}
{"url": "https://www.standartnews.com/sport/premestikha-spuskaneto-v-kitsbyuel-za-petk-383264.html", "text": "Лошото време, което се очаква в района на Кицбюел стана причина от ФИС да направят серизни промени в програмата за стартовете при мъжете за Световната купа. По новата програма класическото спускане е преместено от събота за петък (25 януари) от 12,30 ч (б.в). Слаломът с Алберт Попов и Камен Златков е изместен от неделя за събота от 10,30 и 13,30 ч (б.в). Супергигантският слалом, който трябваше да се проведе в петък отива в неделя от 14,30 ч (б.в). Стартовете по традиция ще се излъчват пряко в програмата на Евроспорт.", "date": "2019.01.24", "title": "Преместиха спускането в Кицбюел за петък"}
{"url": "https://www.standartnews.com/biznes/borisov-rstt-na-investitsiite-nakhvrlya-1-mlrd-leva-383200.html", "text": "- Истината е, че България е изключително готова да поеме инвеститор в сферата на автомобилостроенето. И това е много важно да се знае. България изпреварва всички страни в региона. Има три показателя, които включени в система, определят лидерското място на страната ни. На първо място това е кредитният рейтинг. Знаете, че преди близо една година международните агенции повишиха рейтинга на страната . Той бе потвърден и през 2018 г.  Този висок показател, съчетан със стабилния растеж, който имаме, извежда страната ни на международната карта на инвестиционните процеси. Амбицията на Министерството на икономиката, съпроводена с активни мерки към бизнес средата е, че бихме могли дори да изпреварим прогнозата ни от 3,7% за реален икономически растеж. Кандидатстването ни за членство в „преддверието“ на еврозоната ни би дало шанса да повишим кредитния рейтинг още веднъж. Третият важен фактор е финансовата стабилност. Държавният дълг, съотнесен към БВП вече доближава 20% от БВП. - Това, което четем в медиите, ни радва, защото  показва, че местната власт има много амбиции и високи цели. От една страна това е добре. Но в същото време високите цели не могат да бъдат достигнати, ако няма пълно взаимодействие на цетрална и местната власт. Те трябва да работат тясно с държавата, защото законодателството за насърчаване на инвестициите и намесата с държавна помощ зависи от Министерството на икономиката, Министерството на финансите и Министерския съвет, а накрая и от Европейската комисия. Затова и нашето послание към местните власти е - когато имат срещи със стратегически инвеститори да работят с държавата, ние да знаем и оттам да се опитаме максимално да им помогнем. Още повече това важи за сектор автомобилостроене. Защото ние отдавна говорим със световни компании и от Европа, и от Азия.   - Освен с макроикономическата и финансовата стабилност, и с по-малката административна тежест. Имаме и отлична международна оценка, както и устойчив и много стабилен БВП. От друга страна все още имаме относително ниски оперативни разходи за труд и продължаваме да работим по тази тема. От последните дни разполагаме с анализ, подкрепен от най-големите международни консултантски компании, който сочи, че данъчно-осигурителната тежест в България е толкова добра, че дори значително по-слабо развити технологично страни не могат да ни изпреварят.   - Важното в случая е как отчитаме и кои данни използваме. Едни от тези данни, които сега се използват,  са по отношение на потока на инвестиции. Той обаче включва както приемането на инвестиции от другите държави, така и изплащането на дивиденти от корпоративната структура на компаниите. А също така взетите  заеми за инвестиции и тяхното изплащане. Много важно да гледаме и други два показателя. Единият е международната инвестиционна позиция (МИП). Тя се поддържа от БНБ. И като сравним МИП на България и показателя за преки чуждестранни инвестиции, ще видим, че за едногодишен период, в България има над 1 млрд. евро. ръст на инвестициите. Това са публикувани данни от БНБ в структурата на МИП. Ръстът се вижда ясно в периода септември 2018 г. спрямо септември 2017 г. Безспорен факт е, че в момента в България работят компании, дошли у нас още през 2007 или 2008-ма, когато ние бяхме на пазара като инвестиционна дестинация и като нов член на ЕС, а сега тези компании изплащат дивиденти, връщат заемите си за инвестиция, което, разбира се, се отчита като минус, а международната позиция на България продължава да се подобрява. И то от гледна точка на преките инвестиции с над 1 млрд. евро. - Това е показателят бруто образуване в основен капитал. Той се поддържа от Националната статистка.  Това са инвестициите в структурата на БВП.  Преди време правихме анализ и видяхме, че там имаме един уникален растеж, включително по линия на разходите за придобиване на дълготрайни материални активи с произход чужди компании. Това е потвърждение, че бизнесът инвестира. И предвиждаме над 9-9,5% растеж на инвестициите в структурата на БВП в реално изражение. \r\nТака че нека да гледаме и тези показатели, когато оценяваме равнището на инвестициите. Още повече, че сегашните данни са предварителни и БНБ със сигурност ще ги коригира след няколко месеца.  - В последните 3 години проектите, които са в процес на изпълнение или тези, които сега се сертифицират само по закона за насърчаване на инвестициите, носят следното измерение: половин милиард лева инвестиции и около 7000 - 9 000 нови работни места. Това допълнено с данните за компаниите, които не са подкрепени от държавата, тоест инвестициите, които са влезли без подкрепата на държавата, дават още по-внушитетелни цифри - можем да стигнем само за 3 години до над 1 милиард лева и около 10 000 работни места. Направихме един интеесен анализ с \"Аутомотив клъстър\" и се оказа, че вече работим с 220 компании в този сектор. Някои от тях имат и друг бизнес, но са включени и в сектора. Впечатляващо е, че общите обороти стигат 4 милиарда евро.  - Категорично. Това означава още, че можем да имаме краен производител. Това обаче е дълъг и сложен процес. И нито една община не би могла да се справи с такъв проект, ако не работи с държавата. Затова трябва да обединим усилията и да не действаме разнопосочно. Само така ще имаме шанса да реализираме подобни проекти, които чакаме вече години и вече сме напълно готови да ги поемем и изпълним успешно.  \r\n ", "date": "2019.01.24", "title": "Борисов: Ръстът на инвестициите нахвърля 1 млрд. лева"}
{"url": "https://www.standartnews.com/biznes/ochakvat-opashki-ot-tirove-na-kulata-promakhon-383225.html", "text": "От Министерството на външните работи предупреждават за възможно образуване на колони от чакащи автомобили в района на пункт Серес, където гръцките селскостопански производители  планират символичен протест и блокиране на движението в района на граничния пункт Кулата-Промахон. Очаква се шествието да започне в 14 часа. Българските гранични власти  са информирани за подготвяния протест и не изключват  границата да бъде блокирана с жива верига. Най-вероятно протестиращите ще дойдат на място с леки автомобили, тъй като  в граничната зона е забранено разполагане на земеделска техника. Дежурните екипи на „Гранична полиция“ информират пътуващите към южната ни съседка за очакваните проблеми с придвижването в района около граничния пункт. След обяд трафикът става много интензивен на вход към България, като преобладаващо от Гърция към страната ни се движат камиони и автобуси. Към момента няма информация за готвени протести на другия граничен  пункт в района - „ Илинден-Екзохи“, към който при интензивен трафик и задръствания на Кулата се пренасочват автомобилите. В цяла Гърция днес ще има протестни демонстрации и символични блокади на граничните пунктове с Република Македония и България заради дебатите и гласуването в парламента по ратификация на Преспанското споразумение за новото име на Македония. Опозиционните партии определиха споразумеието като вредно. Гръцките фермери обавиха, че блокират \"символично\" границата с България и Македония в знак на протест срещу Преспанското споразумение. Протестни демонстрации ще има в Солун и Атина. Тече подготовката за протестните демонстрации, като в Солун те ще са 3 с начало 18 часа. Пред парламента в Атина също се очакват масови протести докато тече гласуването на споразумението. Полицията е взела превантивни мерки, за да не допусне сблъсъци. Високо е напрежението в парламента. Опозицията се опитва да повлияе на независимите депутати, които са склонни да гласуват в подкрепа на името Северна Македония. Управляващата партия СИРИЗА пък гарантира привличането на необходимите гласове от независими депутати и се очаква договорът да получи мнозинство.", "date": "2019.01.24", "title": "Очакват опашки от тирове на Кулата-Промахон"}
{"url": "https://www.standartnews.com/biznes/karieren-forum-za-blgari-se-provede-vv-viena-383235.html", "text": "Близо 200 български граждани, които учат, живеят и работят в Австрия, посетиха кариерен форум „Австрийските фирми в България като работодател“, който се проведе на 23 януари във Виена. \r\nСъбитието се организира от Службата по трудови и социални въпроси на МТСП към посолството на България във Виена, сдружение „Български кариерен форум“ и Външноикономическия офис на Стопанската камара на Австрия. Целта на инициативата е български граждани, които учат, живеят и работят в чужбина да бъдат запознати с възможностите за стартиране или  продължаване на своята професионална реализация в родината, за да могат да вземат информирано решение за завръщане в България. В срещата участваха водещи австрийски инвеститори в България като A1 Bulgaria, Palfinger, S&Т Bulgarien, EVN, Raiffeisenbank, Mondi Group, Dr. Pendl & Dr. Piswanger Bulgaria, Cargo-partner. Те  разказаха за своята дейност и предложиха интересни възможности за работа. Работните места, които бяха представени по време на форума, дават възможност на млади специалисти с професионална квалификация, завършили средно или висше образование, да открият желаната от тях възможност за работа и развитие. Сред свободните позиции, обявени от фирмите по време на кариерния форум, са тези за  финансисти, счетоводители, специалисти в областта на човешките ресурси и маркетинга, както и професионалисти с интереси в сферата на логистиката, компютърните системи и технологиите, производството на хартия и целулоза. Търсят се и специалисти, завършили професионална квалификация „Електротехника”, „Топлоенергетика“, „Автоматизация на производството” и др. По време на събитието заместник-министърът на труда и социалната политика Зорница  Русинова запозна посетителите със статистически данни, които показват положителния тренд в развитието на българската икономика, продължаващия спад на равнището на безработица и очакванията на бизнеса за увеличаване на възнагражденията през 2019 г. През третото тримесечие на 2018 г. България е сред 5-те държави-членки на ЕС с най-голям ръст на заплатите – 8,9%. Очакванията за тази година са бизнесът да увеличи заплатите с между 8% и 12%. Всичко това, наред с повишаването на производителността на труда, ще доведе до нарастване на заплатите в страната средно с 8,4% за 2019 г. През изминалата 2018 година в България е отчетено най-ниското ниво на безработица за последните десет години (5,4%),като това е под средното ниво на Европейския съюз. Очакванията са безработицата в страната ни да спадне до 4% през 2021 година. Последните данни на Евростат показват, че българската икономика се представя по-добре от средното за ЕС ниво. Страната ни е на 7-о място по ръст на БВП през третото тримесечие на 2018 г.", "date": "2019.01.24", "title": "Кариерен форум за българи се проведе във Виена"}
{"url": "https://www.standartnews.com/biznes/10-mln-lv-investirat-v-zavod-za-mashini-kray-plovdiv-383232.html", "text": "Министърът на икономиката Емил Караниколов връчи сертификат за инвестиция клас А по реда на Закона за насърчаване на инвестициите (ЗНИ) на „Шпинер България“ ООД. Инвестицията е в размер 10 млн. лв. за придобиване на нови дълготрайни материални и нематериални активи, като  за реализирането на проекта ще бъдат назначени 100 нови служители. Инвестиционният проект предвижда строителството и оборудване на производствена сграда за производство на машини с цифрово-програмно управление – металообработващи машини, върху собствен терен, който се намира в Тракия икономическа зона, гр. Куклен, Община Куклен. Компанията предвижда да завърши изцяло строителството  през март 2019 г., а производствената дейност е планирано да стартира през април. Производството е предназначено както за българския пазар, така и за износ за Германия, Турция, Близкия Изток, Южна и Северна Америка. Компанията е избрала за местоположение на новите си производствени мощности България, поради икономическата стабилност на страната и удобната локация от логистична гледна точка. За осъществяването на проекта, инвеститорът е заявил ползването на насърчителни мерки по ЗНИ, като съкратени срокове за административно обслужване, както и индивидуално административно обслужване, необходимо за осъществяване на инвестиционния проект. Проектът на „Шпинер България ООД е един от седемнадесетте проекта във високотехнологични производства и услуги, които са сертифицирани по Закона за насърчаване на инвестициите през 2018 г. Планираните инвестиции по тези проекти възлизат на 482.27 млн. лв. и се предвижда да бъдат разкрити 1968 нови работни места. Министър Караниколов подчерта, че инвестициите в производството означават заетост, работна ръка, приходи и инвестиции в бъдеще за България. „Това е поредната инвестиция в последния месец, която е доказателство за това че България е все по - атрактивна инвестиционна дестинация“, допълни той. „ШПИНЕР БЪЛГАРИЯ“ ООД е регистрирано в  гр. Пловдив. Основният предмет на дейност е производство на машини с цифрово-програмно управление (ЦПУ). Собственици с 50% дял са Avcı CNC Makine Pazarlama AŞ, Турция и Spinner Werkzeugmaschinenfabrik GmbH, Германия, компания, която произвежда ултра прецизни CNC (Computer Numerical Control) стругове.", "date": "2019.01.24", "title": "10 млн. лв. инвестират в завод за машини край Пловдив"}
{"url": "https://www.standartnews.com/biznes/doverie-kupuva-banka-v-moldova-383270.html", "text": "\"Доверие обединен холдинг\" е получило разрешение от властите в Молдова за придобиването на повече от половината от втората най-голяма банка в страната - Moldindconbank, съобщава Reuters, цитирана от money.bg. Компанията ще има 64% дял от финансовата институция. \r\nБанката е третата голяма финансова институция в Молдова, продадена на чуждестранен инвеститор. \r\nТова е част от влязлата в действие стратегия за \"изчистване\" на банковата система в страната, за която настояваше Международният валутен фонд (МВФ) и други кредитори. Тези препоръки дойдоха след скандал за 1 милиард долара, който разтърси молдовската икономика. \r\nСделката с \"Доверие обединен холдинг\" ще помогне на властите в Кишинев да отговорят на условията в програмата на МВФ, която включва гарантирането на по-голяма прозрачност по отношение на собствеността на банките. \r\nСпоред информацията на Reuters, от Централната банка на Молдова са посочили намерението на потенциалния инвеститор като възможност за дългосрочно развитие на Moldindconbank, включително за повишаване на конкурентоспособността и качеството на предлаганите услуги на клиентите. \r\n\"Доверие обединен холдинг\" отдавна има интерес към молдовския пазар. През 2017 година дружеството направи стъпки за придобиването на над 50% от капитала на друга банка в страната - B.C. Victoriabank. По-късно холдингът се отказа от сделката. \r\nПрез октомври миналата година споразумение беше сключено и за част от най-голямата финансова институция в страната. Консорциум, ръководен от Европейската банка за възстановяване и развитие (ЕБВР), купи 41% от акциите на Agroindbank. \r\n ", "date": "2019.01.24", "title": "\"Доверие\" купува  банка в Молдова"}
{"url": "https://www.standartnews.com/kultura/mitko-shcherev-i-kompaniya-stavat-khadzhii-383202.html", "text": "Музикантите от „Диана експрес“ ще стават хаджии. Митко Щерев, Илия Ангелов и компания летят за Израел на 3 февруари. Програмата им прелива – концерт пред българската диаспора, Йерусалим, Божи гроб, Стената на плача и всичко останало.  Да припомним, че през 2014 година групата чества 40-годишен юбилей, отбелязан с 10-дневно лятно турне у нас плюс албум „10 златни хита“. През 2015-а „Диана експрес“ изнесе пет концерта и в Канада. “Това е най-красивият град, който съм виждал през живота си“, каза тогава Митко Щерев за Ванкувър. През 2016 година представленията им в САЩ са 12. На въпроса къде предпочита да „забива“ - в САЩ или в Канада, филмовият композитор на столетието и създател на легендарната рок група недвусмислено отговоря: „Влюбен съм в българите, които живеят в Канада“. Според него именно те са най-интелигентната публика, на която е свирил. 2019 година е отново знакова за „Диана експрес“ - 45 години от началото. За този юбилей музикантите ще изненадат почитателите си, като поднесат на сцената хитовете си, аранжирани за симфоничен оркестър. Премиерата е на 9 март в Русе с местната Филхармония. До края на 2019-а с плакат „Диана експрес – симфони“ групата ще изнесе над 10 концерта.", "date": "2019.01.24", "title": "Митко Щерев и компания стават хаджии"}
{"url": "https://www.standartnews.com/biznes/ek-spira-nakazanieto-na-blgariya-za-monopol-na-pazara-383228.html", "text": "Европейската комисия съобщи, че е решила да прекрати производствата за установяване на нарушение, образувани срещу България, Гърция и Португалия, тъй като тези държави вече са въвели в националното си законодателство правилата за исковете за обезщетение заради вреди при нарушаване на антитръстовите правила. Правилата служат за заявяване на обезщетение за вреди за пострадалите от нарушения на правилата на ЕС, например картели или злоупотреби с господстващо положение на пазара. Пострадалите получават по-лесен достъп до доказателствата, от които се нуждаят, за да обосноват претърпените вреди, както и повече време, за да предявят исканията си. Държавите в ЕС бяха задължени да въведат общностните правила в националното си законодателство до 27 декември 2016 година. Седем държави са направили това преди изтичането на крайния срок. След като заради липса на съобщаване на предприетите мерки бяха образувани наказателни процедури, 18 държави въведоха правилата през 2017 г. България, Гърция и Португалия направиха това през първата половина на миналата година, се посочва в съобщението.", "date": "2019.01.24", "title": "ЕК спира наказанието на България за монопол на пазара"}
{"url": "https://www.standartnews.com/mneniya-komentar/ssedi-sme-s-rusiya-a-ne-ss-sashch-383286.html", "text": "- Най-напред бих искал да спомена, че контролът на въоръженията отново се превръща в животрептяща тема на международните отношения. Ако САЩ се изтеглят от ДРСО това ще предизвика загуба на един от съществуващите в момента важни инструменти за контрол на ядрените оръжия. Този договор бе подписан в епохата на студената война и неговото действие бе особено интензивно през деветдесетте години. Ако днес бъде изтръгната тази котва, това ще предизвика сериозни усложнения за сигурност в света. \r\n- Освен на двустранна основа САЩ - Русия тази стъпка ще предизвика остра дискусия и в глобален мащаб, тъй като ДРСО е от предишен период, когато светът представляваше двуполюсна система, а днес вече е многополюсен. Освен САЩ и Русия днес в лигата на големите световни ядрени играчи се включиха Китай, Индия и до някъде Европа. \r\n- Едва ли ще се стигне до подписването на нов договор в досегашния му вид, но с участието на изброените нови страни . Предполагам, че ще се търси решение, в което да бъдат включени и новите наскоро разработени ракетни системи на базата на качествено нови технологии. Днес също така трябва да се занимаваме и с контрола на дронове, и с контрол по използването на изкуствен интелект във въоръженията и т.н. Според мен се намираме в началото на глобална дискусия за създаването на всеобхватна система на контрол на въоръженията. - Едва ли, но това би могло да послужи като един вид катализатор за започване на сериозно обсъждане в международен мащаб на тази тема. И днес на равнище ООН в Женева се водят разговори за контрол на новите оръжейни системи, но нещата стават тогава сериозни, когато настъпи такъв неприятен момент. Тогава става ясно колко непредсказуеми биха били последиците от дестабилизиране на стратегическото равновесие в света, от появата на нов кръг в надпреварата във въоръжаването. - Прекратяването на ДРСО със сигурност ще предизвика бурна дискусия в Европа, най-вече в рамките на НАТО. В момента така или иначе се обсъжда темата за увеличаване на въоръженията в отделните страни-членки на НАТО, като за тази цел военните разходи трябва да бъдат увеличени и да станат не по-малко от 2% от националния бюджет на всяка отделна страна. Подобна ситуация имаше по време на студената война през 80-те години, когато се стигна до \"двойното решение на НАТО\" и разполагането на американските ядрени ракети \"Пършинг\" в Европа. Така е, те не притежават ракети със среден обсег и ако се стигне до разполагане на американски ракети със среден обсег в Европа, то би трябвало европейските страни да дадат или да не дадат своето съгласие за тяхното разполагане и европейското мнение трябва да бъде меродавно. Все пак това е наша земя и Европа трябва да каже ясно и категорично своето виждане по въпроса. \r\n- В случая разстоянието дори не е най-важният критерий. Ракетите със среден обсег, които са предмет на ДРСО са с радиус на поражение от 500 до 5500 километра. По-важни са местата където биха били разположени тези ракети, тъй като те автоматично стават първостепенни цели за нанасяне на ядрени удари от страна на противника. При тази ситуация коя европейска страна би се съгласила безропотно да предостави своята земя за разполагане на американски ядрени ракети? - Разбира се! За това няма никакво основание. Днес е налице ситуация в която Европа трябва много сериозно да обмисли и обсъди нещата. Според мен днешното изостряне на отношенията между НАТО и Русия е една голяма грешка. Би трябвало в 21-ви век да сме малко по-напред в стратегическото мислене, отколкото преди 50 години и да не се връщаме назад във времето от преди договора за ракетите със среден обсег. \r\n- Да, мисля, че САЩ ще предизвикат с тази своя стъпка сериозна дискусия и се надявам Европа да дефинира своя собствена позиция, така че да може да влезе в самостоятелен диалог с Русия. Не може позицията на Запада винаги и при всички обстоятелства да е позицията на САЩ. Европа най-сетне трябва да има своя собствена позиция. Нека преди това да е обсъдена със САЩ, но да е собствена европейска позиция, която да изразява нашите собствени европейски интереси. Русия, а не САЩ е наш съсед и ние трябва да се разбираме с този съсед.  Точно така, дори само поради тази причина Европа трябва добре да си помисли, тъй като прекратяването на ДРСО тутакси се превръща в изключително европейски проблем и в предизвикателство за европейската територия,а не за територията на САЩ. -------------------", "date": "2019.01.24", "title": "Не САЩ, а Русия е съсед на Европа и ние трябва да се разбираме"}
{"url": "https://www.standartnews.com/biznes/krib-i-aikb-sa-za-otlaganeto-na-zakona-za-gorivata-383294.html", "text": "Конфедерацията на работодателите и индустриалците в България (КРИБ) и Асоциацията на индустриалния капитал в България (АИКБ) изпратиха до медиите декларация, в която се казва: Конфедерацията на работодателите и индустриалците в България и Асоциацията на индустриалния капитал в България недвусмислено заявяват своята позиция в подкрепа на внесения законопроект за изменение на Закона за административното регулира на икономическите дейности, свързани с нефт и продукти от нефтен произход, внесен в Народното събрание от Министерския съвет на 10 януари 2019 г. Законопроектът предвижда отлагане на действието на ЗАРИДСНПНП, за да се осигури време за задълбочено обществено обсъждане за постигането на балансирани решения в интерес на всички икономически субекти, засегнати от тази регламентация. Към настоящия момент не е постигнато съгласие и такива решения не са налице. Отлагането на влизането в сила на Закона ще даде възможност на всички засегнати да се включат в преработката на иначе този куц закон, така че той да се превърне в мощно оръжие срещу тези, които не спазват правилата. Това може да стане и по-бързо от предвиденото, ако се работи конструктивно и интензивно. Само така ще можем да насърчим светлия сектор в търговията, преработката, вноса и износа на петролни продукти и същевременно ефективно и болезнено да накажем нарушителите. Бихме искали да информираме обществеността, че докладът на Комисията за наблюдение на приходните агенции и борбата със сивата икономика и контрабанда към НС, който беше представен по време на пленарната сесия на 23 януари 2019 г,. е некоректен и не отразява случилото се по време на заседанието. Констатацията, че Българската минно-геоложка камара /БМГК/ не подкрепя законопроекта на МС, е манипулативна. Основанието ни да твърдим, че е налице въвеждане в заблуждение от страна на Комисията, е депозираното в Народното събрание писмо-опровержение на БМГК. Въпреки че възражението на БМГК е предоставено на вниманието на председателя на Народното събрание, както и на председателя на водещата комисия, то не беше предоставено на народните представители по време на обсъждането на законопроекта в пленарната зала. Позицията на двете работодателски организации е в защита на справедливите и обосновани искания на членовете им, които съвпадат и с интересите на потребителите, като те биха подкрепили и протестни действия от страна на Националното сдружение на търговците и превозвачите на горива, както и на всички други засегнати страни чието мнение не е отчетено в процеса на съгласуване, ако такива бъдат предприети.", "date": "2019.01.24", "title": "КРИБ и АИКБ са за отлагането на закона за горивата"}
{"url": "https://www.standartnews.com/kultura/4000-gledat-stoyana-na-2-fevruari-v-ndk-383203.html", "text": "4000 ще гледат Стоянка Мутафова на 2 февруари в НДК, когато великата актриса ще празнува 70 години на сцената с юбилеен спектакъл и ще бъде аплодирана за 97-ия си рожден ден. Вече има втора дата за шоуто й – 12 март. “Госпожа Стихийно бедствие”  никога нищо не е отказвала на феновете си. И на двете дати с нея пред публиката ще бъдат артисти от всички жанрове, близки приятели на звездата. На 2 февруари специалното участие е на Йорданка Христова, Силвия Кацарова, Мария Сапунджиева, Виктор Калев, Любо Нейков, Ненчо Илчев, Албена Павлова, “Тоника Домини” и още знаменитости. \"Кралицата на българската комедия\", както я описва Ройтерс, е фаворит на цялата гилдия. Първата й роля е през 1945 година, когато е прислужница в пиеса на Молиер. Сега, на 96, тя продължава да играе активно, да изнася представления из страната и в Сатирата. В \"Добър вечер, Столетие мое\", книгата, която дъщеря й Мария Грубешлиева издаде неотдавна, едно от посланията на Стояна е: “Никога да не се предаваш, да бъдеш себе си, да се бориш и да достигнеш своето столетие. И когато това стане, да можеш с усмивка да му кажеш \"Добър вечер\" и да си щастлив от дългия път, който си извървял\".", "date": "2019.01.24", "title": "4000 гледат Стояна на 2 февруари в НДК"}
{"url": "https://www.standartnews.com/biznes/kfn-shche-izvrshva-stres-testove-na-pensionnite-fondove-383293.html", "text": "Комисията за финансов надзор ще извършва стрес тестове на дружествата за допълнителното пенсионно осигуряване, реши окончателно Народното събрание с гласуваните промени в Кодекса за социално осигуряване. Парламентът въведе изискване за осъществяване на надзор, основан на риска, както и извършването на стрес-тестове за оптимално разпределение на надзорните ресурси и на временно установяване на потенциални проблеми при допълнителното пенсионно осигуряване. С промените се регламентира и прехвърлянето на допълнителното доброволно осигуряване, уговорено с колективен трудов договор между предприятието, служителя и синдиката от един в друг фонд, като вече ще могат да бъдат правени прехвърляния и от и към чуждестранни институции за професионално пенсионно осигуряване. Друга част от промените са свързани с режима на инвестиране на средствата на фондовете по професионални схеми като се въвеждат принципни изисквания за отчитане на дългосрочните интереси на осигурените лица и пенсионерите, както и възможност за отчитане на екологичните, социални и управленски фактори при инвестирането.", "date": "2019.01.24", "title": "КФН ще извършва стрес тестове на пенсионните фондове"}
{"url": "https://www.standartnews.com/balgariya-obshtestvo/grtski-fermeri-planirat-blokada-na-granitsata-s-blgariya-383174.html", "text": "Гръцки фермери планират блокада на границата с България. Земеделци от северната област Серес се организират за шествие. Протестът е заради Преспанското споразумение за името на Македония. Фермерите приканват всички свои колеги от цяла Гърция да организират протести по места, за да се изпрати ясно послание към правителството. Българските власти предупреждават пътуващите за Гърция за възможни проблеми на граничен пункт „Кулата”. И напомнят, че алтернативата е ГКПП „Илинден” – „Екзохи”.", "date": "2019.01.24", "title": "Гръцки фермери планират блокада на границата с България"}
{"url": "https://www.standartnews.com/biznes/100-000-evro-na-kv-m-novoto-sredno-za-sofiya-383240.html", "text": "Имотите в София, чиято продажна стойност надхвърля 100 хил. евро, вече не са в категорията „луксозни“, а по-скоро в тази на средните стойности, които купувачите са готови да дадат. Покупките на имоти за над 100 000 евро през 2018 г. са нараснали до 35%-ен дял от всички осъществени сделки в столицата, сочи годишният анализ на Имотека - компания за недвижими имоти, част от най-големия холдинг в имотната сфера AG Capital. Данните на компанията показват, че все още най-голям е бил делът на продажбите в сегмента между 70 000 до 100 000 евро – 38%, при които също се отчита увеличение на годишна база, макар и по-малко. Покупките между 30 000 и 50 000 евро бяха около 5%, дори по-малко бяха сделките под 30 000 евро, с тенденция към отпадане като значим дял. От 25% през 2017 г. до 18% през миналата година намаляха тези в диапазона от 50 000 до 70 000 евро. „Ако преди 2 години покупките на жилища бяха предимно в границите 50 000 – 70 000 евро и имотите за над 100 000 евро бяха изключения, то през 2018 г. те се превърнаха в масовите сделки на пазара в столицата”, коментира Люба Атанасова, изпълнителен директор на Имотека. „Премината бе психологическата граница на „скъпия” имот – преди това беше жилище за повече от 100 000 евро, през изминалите 12 месеца обаче този имот се превърна в стандартен и масов за столицата”, казва още Атанасова. Според данните на Имотека класическият клиент на 2018 година изглежда по следния начин – младо семейство с едно малко дете, с бюджет между 100 000 и 120 000 евро, което търси тристайно жилище за собствено ползване в дългосрочен план. „Обикновено тези хора разполагат с около 50 000 до 80 000 евро в брой, спестени или от семейството. За останалата сума теглят ипотечен кредит. Търсят място с две спални и всекидневна част с кухня, задължително паркомясто, особено ако районът не позволява лесно свободно паркиране. Имат стабилни доходи. Предпочитат райони с изградена инфраструктура, парк в близост, добър градски транспорт, по възможност и училище. Обичайно имат нужда от около 80-100 кв. м”, казва Атанасова. Според експертите от Имотека гаражите и сервизните помещения са били сред ключовите елементи, които купувачите са търсели. „Липсата на всяко едно от този тип помещения – гараж, склад, сервизно помещение, наличието единствено на стаи за обитаване, може да откаже купувача от даден имот, тъй като създава сериозни битови неудобства. Затова продавачите трябва да бъдат внимателни, когато решат да продадат жилището, но не и гаража си, или пък да им търсят отделни собственици, за да постигнат по-висока цена”, коментират от компанията. Цените По данни на Имотека ръстът на цените през 2018 г. е продължил, но много плавно и предимно за наистина качествените имоти. Според Люба Атанасова, ръстът в цените наближава своя край, но това далеч не ознавача, че ще последва срив в нивата или дори спад. „Оттук нататък ще станем свидетели по-скоро на устойчивост. Вероятно е още през 2019 г. или началото на 2020 г. да настъпи период на „замръзване” на ценовите нива, но за спад е твърде рано да се говори. Ако има понижаване на този етап, то ще бъде слабо и само за отделни райони и имоти. Очаквам след периода на постоянен ръст да последва време на стабилност”, казва Атанасова. За столицата покачването в ценовите нива на годишна база през 2018 г. е било около 9.5%. Основни фактори за него са били повишените цени в райони като Лозенец, Изток и Изгрев, Иван Вазов, Център, Яворов. Активност С около 7% бе ръстът на годишна база в броя реално сключени сделки, посочват още от компанията в годишния си анализ. „При нас активността през годината нарасна, но има противоречиви сигнали по отношение на тази тенденция занапред. Данните на Агенцията по вписванията показват идентичен брой сделки за 2018 и 2017 година. В същото време традиционно силното четвърто тримесечие този път не се отличи с висока активност при нас, а в АВ отчитат дори спад. Това може да се дължи от една страна на покупките на имоти без разрешение за ползване, които ще бъдат вписани тепърва, но е много вероятно да е индикатор за задържане на активността”, каза Люба Атанасова. По думите ѝ новото строителство е съществен фактор на пазара на неджвижими имоти в столицата. „Новите проекти се развиват активно и започват да задоволяват натрупалия се през последните години глад за по-качествени жилища. Това обуславя постепенното балансиране на пазара и удължаването на периода за сключване на сделка. Макар в Имотека огледите да са интензивни, клиентите все по-рядко купуват за 2 седмици, те преглеждат пазара внимателно, проучват и опитват да договорят по-ниска цена. Това, ведно с очакванията за по-високи лихви от средата на 2019 г., забавянето на икономиката в Европа и големите обеми ново строителство, скоро, вероятно още в първото полугодие, ще доведе до задържане на активността, а може би дори и лек спад”, каза Атанасова. По-думите ѝ забавянето в темповете на пазара проличава и в периода, за който купувачите са стигали до сключване на сделка. При 21% от клиентите през 2017 г., намерили нужния имот за период между 1 и 3 месеца, през изминалата година тези хора са скочили до 28%. Налице е и 5% спад на хората, съумели да намерят търсеното жилище в рамките на 2 седмици. Отстъпки Отстъпките на пазара са допълнителен индикатор, че ножицата между офертни и крайни цени се затваря. „Около и малко над 40% от покупките през миналата година се осъществяваха без отстъпка – това обаче са имоти, чиято първоначална стойност е била обявена разумно и е била съобразена с настоящите пазарни условия. През последните години активният пазар и растящите цени мотивираха редица продавачи да покачат неразумно началните си оферти. Това правеше имотите им почти непродаваеми. Тази година наблюдаваме нова тенденция – този тип собственици вече разбраха, че трябва да отстъпят от цената и че пазарът няма да върви винаги нагоре. Затова и сме свидетели на такъв сериозен ръст на покупките с компромис – над 10% от имотите се продадоха с отстъпка в размер над 10 000 евро. Ипотеки Ипотечното кредитиране нарасна значително и през 2018 година, сочат още данните на Имотека. Плащанията в брой намаляват от 53% на 44% в сравнение с 2017 г. В същото време финансирането между 81% и 90% от сделката заемаше все по-съществен дял. Останалите обеми на външен заем останаха относително сходни с предохдните 12 месеца, посочват от компанията. „Въпреки сигналите за ръст на лихвите по ипотеките, сделките с външен заем в нашата статистика към момента не намаляват, дори напротив. Клиентите са уверени, доходите растат, към момента лихвите са все още ниски”, казва Люба Атанасова. Най-скъпата сделка на компанията за 2018 г. е за тристаен апартамент в Лозенец, купен за 350 000 евро. Най-евтината покупка пък е за 30 000 евро и представлява едностайно жилище в Люлин. Пловдив Пловдив се характеризира със задържане на активността и устойчив брой сделки през 2018 година. Градът продължава да се развива като активна икономическа зона, благодарение на стратегическата си локация. Това доведе до ръст на цените в рамките на около 8-9% на годишна база. „Изборът на Пловдив за Европейска столица на културата направи пазара на покупко-продажби по-динамичен през 2018. Особено към края на есента, когато при нас идваха много инвестиционно настроени чуждестранни купувачи”, казва Мариета Гаргова, регионален мениджър на Пловдив. „Тази година очакваме и раздвижване на пазара на наеми, както и лек ръст в ценовите нива на по-качествените имоти”, допълва Гаргова. По думите ѝ, в града има съществен ръст на обемите ново строителство. Цените му варират между 800 и 950-1000 евро на кв. м, докато панелните жилища струват средно 660-750 евро на кв. м. Продължава тенденцията делът на ипотеките в Пловдив да е двойно по-малък спрямо столицата. Причината се корени основно в естеството на мотивите на купувачите и миграцията в района. „Купувачите често продават по-големи жилища или дори къщи в по-малките населените места около града, за да се нанесат в по-добре развитата в икономическо отношение зона, където търсят по-малко по площ жилище”, пояснява Гаргова. Според нея, пазарът през 2019 година ще бъде активен, качествените имоти ще се продават бързо, а пазарът на наеми ще увеличи значително динамиката си. „Пазарът в Пловдив става все по-динамичен и има сериозен потенциал. Затова и от Имотека смятаме, че бихме могли да съдействаме на участниците в него да получат професионална консултация и да сключат добра сделка. Решихме, че е време да открием първия си офис града. Това ще се случи на 1 април тази година”, обяви Люба Атанасова. Варна Над 50% ръст в броя сключени сделки – това характеризира пазара във Варна през 2018 година, сочат данните на Имотека. С около 2-3% на годишна база пък бе повишението на ценовите нива в Морската столица през изтеклия период. Сделките продължиха да се сключват бързо – над 40% от всички покупки са били направени в рамките на 15 дни. Около 1000-1050 евро на кв.м са се продавали жилищата в центъра на града. Бриз и Чайка също са държали относително високи нива – между 900 и 990 евро на кв.м. Във Възраждане средната стойност на квадрат е била около 660 евро, а в Левски – между 800 и 820 евро/кв.м „Пазарът в града е изключително активен, при стабилни ценови нива. Покупките с външно финансиране също са по-малко в сравнение със столицата. Сезонната заетост, характерна за Варна, не се отрази съществено и не станахме свидетели на големи разлики със смяната на сезоните. Напротив – интересът на варненските купувачи остава стабилен в рамките на цялата година. Очаквам през 2019 година и активността, и цените в града да се запазят на настоящите нива”, обобщи Люба Атанасова.", "date": "2019.01.24", "title": "Имот за Е100 000 - новото средно ниво в София"}
{"url": "https://www.standartnews.com/biznes/banskalii-krili-turisticheski-dank-prez-2018-g-383256.html", "text": "Само 870 000 лв. са събраните средства от туристически данък в Банско, стана ясно по време на заседание на Консултативния съвет по туризъм към местната администрация. Той беше свикан от кмета на общината Георги Икономов, за да бъде обсъдено изпълнението на Годишната туристическа програма на администрацията за изминалата 2018 г. \"Сумата е по-малка от събраната за 2017 г. Анализите сочат, че част от реализираните нощувки се крият. За да осигурим по-справедливо внасяне на туристическия данък, в рамките на една седмица ще анализираме всички хотели, брой на леглата, заетост спрямо предходни години. За анализа ще ни помогнат представители на местния туристически бранш. Ще се направи списък на най-фрапиращите случаи на несъответствия, като започнем от най-големите хотели и апартаментни комплекси\", заяви Икономов. Той предвижда среща с представители на НАП, на която да бъдат обсъдени по-ефективни методи за проверки на неизрядни места за настаняване. Държавата губи от една укрита нощувка десет пъти повече в сравнение с общината. Затова усилията трябва да бъдат общи и координирани, посочи Икономов. На заседанието е обсъдено голяма част от средствата, предвидени за участие в туристически борси, да се използват за дигитална реклама.", "date": "2019.01.24", "title": "Банскалии крили туристически данък през 2018 г."}
{"url": "https://www.standartnews.com/sport/cherno-more-padna-v-4-poluvremena-383243.html", "text": "Черно море допусна първа загуба по време на подготовката си пролетния полусезон в Първа лига. В Анталия \"моряците\" отстъпиха с 0:1 пред полския Арка Гдиня. Двубоят се игра в четири части от по 30 минути, а поляците реализираха единствения си гол 5 минути след началото на последната част. Тогава Сиамашко засече с глава центриране в наказателното поле и прати топката неспасяемо в далечния ъгъл на Иван Дичевски. Арка завърши мача с 10 души, тъй като играч на полския отбор получи директен червен картон в средата на последния период за фаул срещу Патрик Андраде. Въпреки численото си превъзходство, Черно море не успя да намери изравнителния гол, а добри положения в хода на мача за \"моряците\" пропуснаха Аристот Ндонгала, Родриго и Радослав Василев. \r\nСледващата контрола на Черно море е на 28 септември срещу македонския Вардар Скопие.", "date": "2019.01.24", "title": "Черно море падна в 4 полувремена"}
{"url": "https://www.standartnews.com/kultura/gospodin-kh-i-moreto-zapochva-ot-1-mart-383210.html", "text": "Първият епизод на \"Господин Х и морето\" тръгва на 1 март по Нова. Калин Врачански и Доротея Толева споделиха подробности в  \"Здравей, България\" за героите, снимките и интригите в криминално-комедийния сериал. Публиката ще види и няколко  забавни и талантливи деца, с които за звездите е било истинско предизвикателство да работят.  \"Действието се развива в морската ни столица, а сюжетът разказва за чаровен и комбинативен измамник, който обаче е и много самотен. След голям удар той се скрива във Варна под самоличността на учителя Деян Христов, но когато отива там, се оказва, че трябва да остане повече време\", разкри Калин Врачански. \"Моята героиня, Виктория Кънчева, е потисната жена, която пропагандира независимост, феминизъм, но всъщност страда от обратното. Тя през повечето време си стои вкъщи, функция е на мъжа си и опитва по някакъв начин да компенсира това чрез социални активности,\" разказа Доротея Толева. “Господин Х и морето“, чието работно заглавие бе \"Фалшив герой\", носи заплетени комични любовни и житейски ситуации, в центъра на които попада героят на Калин Врачански, набъркал се в отношения с четири различни в своя типаж жени.", "date": "2019.01.24", "title": "\"Господин Х и морето\" започва от 1 март"}
{"url": "https://www.standartnews.com/sport/donev-s-titlata-ot-drzhavnoto-po-tenis-383241.html", "text": "Габриел Донев спечели титлата от Държавното лично първенство по тенис на закрито мъже, което се проведе в столичната зала \"София\" в Борисовата градина. На финала 22-годишният сливналия победи Александър Лазаров с 6:4, 6:4. Това е първа титла за Донев от Държавно първенство за мъже. През лятото на миналата година той отстъпи във финала на първенството на открито именно на Лазаров, но днес успя да го победи. Двамата финалисти получават \"уайлд кард\" за квалификациите на изключително силното четвърто издание на турнира от сериите АТР 250 – София Оупън.", "date": "2019.01.24", "title": "Донев с титлата от държавното по тенис"}
{"url": "https://www.standartnews.com/sport/kavdanski-pochna-s-botev-vratsa-383244.html", "text": "Защитникът Мартин Кавдански се присъедини към лагера на Ботев (Враца) в турския курорт Алания, съобщиха от клуба. 31-годишният бивш младежки национал на България е свободен агент, след като по-рано през месеца прекрати по взаимно съгласие договора си с втородивизионния френски Клермон Фуут, за който през есента той основно беше резерва, като записа само един официален мач в края на август. \r\nС Ботев подготовка започна и младежкият национал на Естония Едгар Тур. 22-годишният Тур е ляв защитник, който за последно е играл в отбора на Пайде в родината си. Той ще изкара пробен период в Ботев. Врачани пристигнаха в Турция вчера, а днес проведоха първото си занимание в Алания. Всички футболисти са здрави и тренират на пълни обороти под ръководството на Сашо Ангелов.", "date": "2019.01.24", "title": "Кавдански почна с Ботев Враца"}
{"url": "https://www.standartnews.com/regionalni/v-riosv-pazardzhik-ima-registrirani-93-zashchiteni-zhivotni-383213.html", "text": "РИОСВ – Пазарджик е регистрирала до момента 93 защитени животни, включени в Конвенцията за международна търговия със застрашени видове от дивата флора и фауна (CITES), пише topnovini. Сред тях има папагали от породите зеленокрил Ара, сив Жако, пъстра розела, малко скално Жако, голям и малък Александър, сокол скитник, ловен сокол, сокол на Барбари, мишелов на Харис, йеменски хамелеони, зелени игуани, маймуни, кралски и тигров питон, обикновена боа и бразилска дъбова боа. \r\nПрез последната година РИОСВ-Пазарджик е издала регистрационни карти на притежателите на мишелов на Харис и зеленокрил Ара. Екземплярите са с произход Република България и се отглеждат в с. Синитово и гр. Пещера. \r\nРегистрацията е задължителна съгласно Закона за биологичното разнообразие с цел предотвратяване на незаконен трафик и контрабанда на екзотични видове, повечето от които са изчезващи от природата. Инспекцията издава на собствениците на защитени видове индивидуални регистрационни карти, които съпровождат екземплярите при продажба, даряване и издаване на разрешително по CITES за износ, само при изяснен произход на екземплярите.  ", "date": "2019.01.24", "title": "В РИОСВ-Пазарджик има регистрирани 93 защитени животни"}
{"url": "https://www.standartnews.com/mneniya/gript-udrya-beliya-drob-383273.html", "text": "   за която като че ли ние отново не си дадохме сметка и не взехме насериозно. И ето че днес отново сме изправени пред тежките факти, плашещи ни до безумие. Само в рамките на няколко дни в родния ефир и по страниците на реномирани медии, светилата в областта на медицината излязоха да обясняват пред каква заплаха е изправено населението. Отново имаме обявена грипна епидемия в редица населени места. За пореден път се сблъскваме и със   вследствие на настъпилите усложнения от сезонния грип. И повярвайте, много е тъжно, дни след един прекрасен празник, какъвто е Бабинден, хората, помагащи на новия живот да се появи на бял свят, да чуват как невръстно дете се е превърнало в жертва на лечима диагноза. Истината обаче е, че много трудно се говори по тема, която е до такава степен изтъркана и предъвквана, че едва ли има какво още да се каже по нея.  и говорят по въпроса какво трябва да правим и какво не, как трябва да се пазим и всичко останало, произтичащо от грипната ситуация. За жалост, за сетен път се убеждаваме, че поговорката: „Като ми пееш, Пенке ле, кой ли ми те слуша“ важи с пълна сила за нас.  Защо си позволяваме да направим този нелицеприятен извод?! Защото случващото се в момента си е живо доказателство за това до каква степен обръщаме внимание на предупрежденията на лекарите. Но явно трябва да приемем тъжната истина, че:  . Неприятното заключение навежда и на една друга мисъл, свързана с мазохистичното поведение, демонстрирано от голяма част от българите. Определяме го за такова, защото няма как по друг начин да се обясни поведение, умишлено тласкащо към задълбочаване на вече появили се сериозни здравословни проблеми.  И сега, : Колко от вас, бидейки наясно, че имат проблем, сведоха контактите си с външния свят до минимум или сложиха маски пред устите си? Колко потърсиха препоръките на лекаря за ранно противодействие на грипа, а не съветите на Гугъл? На второто питане човек би се замислил дали въобще иска да знае отговора.  \r\nЗа жалост, тазгодишната грипна вълна значително се отличава по тежест от предходната. до ден. Симптомите, с които започва, са познатите болки в мускули и стави, главобол, зачервено гърло, запушен нос и повишаване на телесната температура. При други обстоятелства подобна клиника при навременна реакция, включваща подходящо лечение, отминава в рамките на няколко дни, като по този начин се спестяват и бъдещи комплицирани ситуации. В случая към днешна дата обаче гореспоменатите симптоми са само лошият предвестник, тъй като грипът бързо прогресира в белодробна инфекция. Именно поради тази причина е редно да споменем, че  . Същите, в съчетание с наличната епидемична обстановка, провокират „страничните ефекти“ на грипа. Интересно е да се обърне внимание на причината, поради която основните дихателни органи в човешкия организъм „опират пешкира“ и как грипът атакува белите дробове. Учените обясняват това с наличието на протеин, съдържащ се в самия грип, който му помага да се размножава. Същият При по-тежки случаи събирането на въпросната течност се явява причината, която затруднява дишането и пречи на кислорода да достигне кръвния поток. Да не говорим, че болестотворният „протеин“ уврежда друг такъв, който пък е отговорен за изчистване на течността от белите дробове чрез увеличаване на количеството оксиданти или свободни радикали в клетките. Оксидантите са необходими за правилното функциониране на клетките, но те могат да станат токсични, ако не бъдат контролирани. При нормални условия, същите играят важна роля, тъй като унищожават патогените в клетките. Но проучванията показват, че намаляването на броя оксиданти или контролирането на увеличаването им би предотвратило увреждането на белите дробове в резултат на „патогенния протеин“.  \r\nПо принцип е прието, че инкубационният период при силно заразно заболяване, каквото е грипът, трае в рамките на един до четири дни преди той да се развихри. Въпросният се причинява основно от трите различни вида вируси: A, B или C и се разпространява бързо чрез въздушни капчици слюнка, личен контакт и чрез споделяне на прибори или предмети, като облекло и други лични вещи. . Именно това е и сигналът, че проблемът вече не е повърхностен, а далеч по-задълбочен. Най-доброто, което би могло да се направи в случая, освен моменталното посещение на лекар, разбира се, е белодробна снимка и пускането на някои кръвни изследвания, с помощта на които да се определи степента на развитие на заболяването.  Факторите, допринасящи за усложненията при грип, включват няколко елемента. Първият от тях несъмнено е провокирането на дихателна недостатъчност. Сам по себе си грипният вирус причинява инфекция на горните дихателни пътища (носните проходи, гърлото, слъзния канал) и долните дихателни пътища (белите дробове). Това води до възпаление,  на тези органи.  . Това се нарича дихателна недостатъчност, която е един от най-често срещаните и най-бързите начини, по които грипът може да ви убие.  Инфекцията на дихателните пътища, причинена от грипа, може да предизвика възпалителен отговор не само в белите дробове, но и в цялото тяло. Както дихателните, така и останалите органи могат да развият силно изразен оток, което също представлява част от имунната реакция. Така се създава „благодатна почва“ за развитието ендокардит, евентуално преминаващ на по-късен етап в сепсис. Да не говорим, че   и да причинят вторична инфекция. . Вторичната такава може да се развие бавно, тъй като различните микроорганизми се размножават в белите дробове и претоварват вече изтощената имунна система. В такива случаи , тъй като само те са в състояние да помогнат, но не могат да ликвидират насъщната инфекция достатъчно бързо. Поради тази причина и лечението е доста продължително, но пък ефективно. Последната дума е особено важна и се отнася най-вече за людете, сляпо вярващи, че подтискането, а от там и временното отшумяване на симптомите, е синоним на излекуване.   \r\nНо както казва Ралф Уолдо Емерсън: „", "date": "2019.01.24", "title": "Грипът удря  белия дроб"}
{"url": "https://www.standartnews.com/svyat/georgieva-kato-golemite-ikonomiki-kikhnat-malkite-khvashchat-pnevmoniya-383197.html", "text": "Лоши и обезпокояващи новини за световната икономика. Те идват от Давос, където се провежда Световният икономически форум. В швейцарския град всяка година се събира световния политически, бизнес и финансов елит, за да очертаят тенденциите за годината и пипнат пулса на ситуацията. За първи път откакто пое позицията на изпълняващ длъжността президент на Световната банка,  Кристалина Георгиева даде ексклузивно интервю само за NOVA. Въпреки че заради блокиране на правителството американската делегация не пристигна в Давос, 1300 частни самолета паркираха на близкото летище и 3000 гости пренаселиха и без това трудно достъпния швейцарски град. 50 милиона е печалбата на малкия кантон само за 4-те дни на Световния форум, но пък и поканата за участие струва над 50 000 евро. А Белият дом си иска обратно парите за резервации и запазени хотели и логистика, възлизащи на почти 3 милиона долара. През това време световния елит се занимава със заплахите пред света и обменя рецепти за преодоляването им. Всички са единодушни в едно: „2019 г. няма да бъде толкова добра колкото миналата. Нашите прогноза за растежа е 2,9 %. Но колкото и силен да изглежда е по-нисък в сравнение с преди половин година”, заяви Кристалина Георгиева. Това, което притеснява публиката на Давос и Световната банка, е напрежението между две основни световни сили. „Търговското напрежение между Китай и САЩ вече дава отражение върху настроението на инвеститори и потребители. Имаме затягане на коланите, а това не е добре за растежа. Това са двете големи икономики. Има финансов стрес - лихвите започват да се качват нагоре и това поражда страх от сриване на пазари, особено в по бедните страни”, заяви още Георгиева. Тенденцията е опасна за по-слабите и бедни страни. „Когато големите икономики кихнат, малките ги хваща пневмония. Затова нашата надежда и това, което си говорим тук, е, че Еврозоната, САЩ и Китай ще се постараят да намалят несигурността с решителни стъпки в тяхната икономическа политика”, заяви още Георгиева. България за момента е добре, но не е застрахована „България е добре имунизирана още от времето на финансовата криза. Нашият дълг е нисък, бюджетния дефицит на практика го няма. И имаме буфер, което ни позиционира добре, но трябва да помислим за бъдещето. Светът става много конкурентен. Има много центрове, които определят посоките на развитие, и трябва да се вдигне мярката. Повече внимание към инвестиционния климат. Нашата страна застана на едно ниво в Световната банка и не се качва нагоре”, обясни още Кристалина Георгиева. Препоръката на Световната банка към България е да насърчи инвестициите и да инвестира в човешкия потенциал. „Българите сме адаптивни към промени и трябва да приложим този талант, който ще ни е много необходим в този променящ се свят”, смята Георгиева. Като наблюдател на глобалните процеси и като едно от главните действащи лица на форума в Давос Кристалина Георгиева направи и прогноза за Brexit, който доминира в разговорите по коридорите „Тук се видях с много лидери и с британската делегация. Не виждам някой да иска нещата да станат на самотек и моето убеждение е, че здравият разум ще надделее”, заяви още Георгиева.", "date": "2019.01.24", "title": "Георгиева: Като големите икономики кихнат, малките хващат пневмония"}
{"url": "https://www.standartnews.com/svyat/sashch-otkazvat-da-izteglyat-diplomatite-si-ot-venetsuela-383175.html", "text": "САЩ отказват да изтеглят дипломатите си от Венецуела. Това обяви държавния секретар Майк Помпео, след като президентът Николас Мадуро даде на американските дипломатически представители 72 часа да напуснат страната му. По-рано лидер на опозицията във Венецуела се обяви за президент. Хуан Гуайдо каза, че Николас Мадуро е нелегитимен и обяви себе си за временен държавен глава на страната. До момента 14 държави са подкрепили новообявилият се държавен глава на страната.", "date": "2019.01.24", "title": "САЩ отказват да изтеглят дипломатите си от Венецуела"}
{"url": "https://www.standartnews.com/biznes/rekorden-177-rst-na-potrebitelskite-zaemi-otchete-bnb-383299.html", "text": "С цели 17,7% са се увеличили потребителските заеми през 2018 г. Това показват данните на БНБ към края на декември. Общата им сума е 9.118 млpд. лв. Увeличението спрямо миналия декември еc 17.7%, а годишният ръст през ноември е 16%. Жилищните кредити също се увеличават значително. B ĸpaя нa дeĸeмвpи 2018 г. те са 10.530 млpд. лв. и нapacтвaт нa гoдишнa бaзa c 11.4% (10.2% гoдишнo yвeличeниe пpeз нoeмвpи). Ha гoдишнa бaзa дpyгитe ĸpeдити нaмaлявaт c 24.3% (22.5% гoдишнo пoнижeниe пpeз нoeмвpи 2018 г.), ĸaтo дocтигaт 856.6 млн. лeвa.    2018-а беше пикова за ръста на кредитирането, което стигна нива отпреди кризата през 2009 г. БНБ вече предупреди банките да внимават с отпускането на заеми, тъй като се очаква повишаване на лихвите. B ĸpaя нa дeĸeмвpи 2018 г. дeпoзититe нa нeпpaвитeлcтвeния ceĸтop в бaнĸoвaтa cиcтeмa ca 77.659 млpд. лв. (71.9% oт БBΠ), ĸaтo гoдишнoтo им yвeличeниe e 7.3% (7.9% pъcт пpeз нoeмвpи), пoĸaзвaт дaннитe нa Бългapcĸaтa нapoднa бaнĸa. Дeпoзититe нa нeфинaнcoвитe пpeдпpиятия ca 23.184 млpд. лв. в ĸpaя нa минaлaтa гoдинa. B cpaвнeниe cъc cъщия мeceц нa 2017 г. тe ce yвeличaвaт c 5.2% (6.7% гoдишeн pъcт пpeз нoeмвpи). Дeпoзититe нa финaнcoвитe пpeдпpиятия нapacтвaт c 16.9% нa гoдишнa бaзa пpeз дeĸeмвpи 2018 гoдинa и 2.945 млpд. лeвa. Дeпoзититe нa дoмaĸинcтвaтa и нeтъpгoвcĸи opгaнизaции, oбcлyжвaщи дoмaĸинcтвaтa ca 51.530 млpд. лв. (47.7% oт БBΠ) в ĸpaя нa дeĸeмвpи. Te ce yвeличaвaт cъc 7.7% cпpямo cъщия мeceц нa 2017 г. (8% гoдишнo нapacтвaнe пpeз нoeмвpи). ", "date": "2019.01.24", "title": "Рекорден 17,7% ръст на потребителските заеми отчете БНБ"}
{"url": "https://www.standartnews.com/mneniya/kakvo-trsyat-v-davos-nay-bogatite-v-sveta-383272.html", "text": "Форумът в Давос, който започна на 22 януари и ще приключи на 25-и, тази година се провежда под знака на  . \r\nВ същото време десетилетие след глобалната криза, представителите на финансовия елит, пристигнали в швейцарския град, са по-богати от всякога –  , изчисляват анализаторите на Bloomberg, цитирани от investor.bg. Най-бедната част от населението пък е обедняла с 11% през миналата година.  , бие тревога хуманитарната организация „Оксфам\". Според нейния доклад  Най-богатият човек в света - Джеф Безос, е натрупал богатство от $112 млрд. през 2018 г., като бюджетът за здравеопазване на Етиопия е 1% от неговото състояние. През миналата година , достигайки 900 млрд. ръст за година. \"Обяснението за това защо във време на криза богатите стават по-богати, а бедните по-бедни, е много просто –   Докато бедните нямат какво да инвестират. Свидетели сме на стагнация в нивото на работните заплати в развитите икономики, особено в САЩ. Говорим за ниските и на средните нива на заетост, докато при висшите мениджъри – там нивото зависи от печалбата, печалбата - от инвестициите, а инвестициите на фирмите – въпреки най-тежката финансова криза, очевидно вървят добре. Това е простото обяснение\", казва , преподавател в Нов български университет, пред Bloomberg TV Bulgaria. Според него може да се проследи същият процес и при държавите. \" \", обясни експертът. Според Едуард Маринов смисълът да се организира форумът в Давос е да могат . А високата цена за участие е спирачка за по-голямата част от фирмите по света. \"Основното, което утежнява положението на бедните хора, е   - не само като инвестиция в капитал, в дружества, на фондовата борса или на друг пазар, а  . Ако искаме да имаме съвършено социално равенство – да, трябва да бъдат увеличени данъците на най-богатите\", посочи преподавателят в НБУ. Д-р Маринов коментира и състоянието на тези 12 най-богати участници във форума в Давос – \" \". Но те вършат своята благотворителна дейност по свое усмотрение, като \"не дават възможност на хората да си помогнат сами, а се опитват да го наложат отвън\". \r\n ", "date": "2019.01.24", "title": "Какво търсят в Давос  най-богатите в света"}
{"url": "https://www.standartnews.com/sport/davidova-specheli-sprinta-na-75-km-v-antkholts-383276.html", "text": "Чехкинята Маркета Давидова спечели първата си победа в състезанията от Световната купа по биатлон. В италианския курорт Антхолц-Антерселва 21-годишната Давидова триумфира в спринта на 7,5 километра при дамите, след като свали и 10-те мишени. Състезанието бе най-оспорваното от началото на сезона, като първите четири в крайното класиране се събраха в рамките на едва 4.2 секунди. Времето на Давидова на финала бе 21:40.7 минути, а само на 1.7 секунди зад нея остана финландката Кайса Макарайнен, която допусна една грешка в стрелбата. На трето място завърши норвежката Марте Олсбу Ройзеланд, която също с една грешка изостана с 3.5 секунди от Давидова.  \r\nОт българките, участвали в днешното състезание, най-напред завърши Десислава Стоянова, която с две грешки и 2:13.6 минути изоставане остана на 58-мо място и си гарантира място в преследването в събота. Даниела Кадева и Емилия Йорданова също сбъркаха по два патрона и останаха на 70-о и 72-ро място в крайното подреждане.", "date": "2019.01.24", "title": "Давидова спечели спринта на 7,5 км в Антхолц"}
{"url": "https://www.standartnews.com/svyat/petima-dushi-zaginakha-pri-strelba-v-banka-v-sashch-383189.html", "text": "Петима души загинаха при стрелба в банка в американския щат Флорида. Нападателят сам се обадил на полицията, за да съобщи за жертвите. 21-годишният стрелец се барикадирал в банката, наредил на хората на легнат на земята и почнал да стреля. Предал се на полицията, след като офицерите щурмували банката. Мотивът на стрелбата остава неясен. Тя е станала в края на работния ден и според полицията в банката са били останали само петте жертви.", "date": "2019.01.24", "title": "Петима души загинаха при стрелба в банка в САЩ"}
{"url": "https://www.standartnews.com/svyat/uchenichka-pristigna-v-davos-s-vlak-otpravya-eko-poslanie-383185.html", "text": "Шестнадесетгодишна шведска ученичка, която и със своите   пристигна за участие като делегат в Световния икономически форум в Давос, предаде ДПА.  пътува от Швеция до швейцарския курорт с влак. Така де факто тя вече защити каузата си, като избра почти двудневно пътуване, което щади околната среда, вместо да пътува със самолет, както направиха глобалните лидери. \r\n  ,  , за да протестира пред шведския парламент и да призовава политиците да вземат мерки за защита на климата. Нейната инициатива беше заимствана от ученици от различни страни, сред които Канада, Германия и Австралия. \r\nВ  Грета се появи днес с , на който пишеше \"Училищна стачка заради климата\". Преди да пристигне в швейцарския курорт, тя качи в социалните медии видеопослание към световните политически и бизнес лидери, участващи във форума. В него Грета ги призова да предприемат конкретни действия за намаляване на ефекта от глобалното затопляне.", "date": "2019.01.24", "title": "Ученичка пристигна в Давос с влак, отправя еко послание"}
{"url": "https://www.standartnews.com/sport/razkrikha-topkata-za-finala-na-shampionskata-liga-383281.html", "text": "Финалът на тазгодишната Шампионска лига (64-то издание) ще се проведе на 1 юни на \"Уанда Метрополитано\". От УЕФА вече показаха как ще изглежда и официалната топка, произведена от германската компания \"Адидас\", за последния двубой на надпреварата през този сезон. \r\nВ средата на февруари предстоят и първите мачове от 1/8-финалите на надпреварата. До тази фаза на турнира стигнаха Ливърпул, ПСЖ, Манчестър Сити, Манчестър Юнайтед, Реал Мадрид, Рома, Барселона, Тотнъм, Борусия Дортмунд, Порто, Шалке, Байерн Мюнхен, Аякс, Ювентус, Лион и Атлетико Мадрид.", "date": "2019.01.24", "title": "Разкриха топката за финала на Шампионската лига"}
{"url": "https://www.standartnews.com/sport/slavist-pristigna-v-kozentsa-383278.html", "text": "Младият футболист на Славия Андреа Христов пристигна в лагера на третодивизионния италиански клуб Козенца. Тази сутрин централният защитник се запозна с новия си треньор и се ръкува със съотборниците си. Договорът на играча изглежда пълна формалност. Според местните издания защитникът ще премине под наем с опция за закупуване от Козенца. \r\nАндреа Христов пристигна в клуба заедно с двама свои представители Петьо Костадинов и Пламен Пейчев. Тримата присъстваха на първото занимание за деня, заедно с мениджъра на отбора. Братът-близнак на Андреа Христов - Петко, също се подвизава на Апенините. Преди 18 месеца той беше купен от Фиорентина, но беше пратен да трупа опит в ниските дивизии. Сега е под наем в друг тим от Серия С - Тернана.", "date": "2019.01.24", "title": "Славист пристигна в Козенца"}
{"url": "https://www.standartnews.com/sport/vyatrt-se-okaza-problem-i-za-beroe-383277.html", "text": "Подготовката на Берое в турския курорт Белек продължи и днес, но ураганният вятър и силният дъжд възпрепятстваха следобедното занимание на „зелените“. Сутринта отборът тренира на пълни обороти, а заниманието бе предимно с физически упражнения, информират от клуба. За радост всички в лагера на тима са здрави след двете контролни срещи, а Борислав Цонев вече се включи в заниманията с останалата група. Подготовката продължава и утре със следобедна сесия. Следващата проверка на Берое е на 27 януари срещу Нефтчи Баку.", "date": "2019.01.24", "title": "Вятърът се оказа проблем и за Берое"}
{"url": "https://www.standartnews.com/regionalni/zalovikha-kradets-na-kutiya-za-dareniya-ot-paraklis-kray-plovdiv-383229.html", "text": "Крадец си присвои кутия с парични дарения от параклис в Първомай. Полицаите започнали работа по сигнала за грабеж още на 11 януари. \r\nВ хода на разследването били събрани доказателства, че виновник за посегателството е 38-годишен местен жител, известен с още кражби и притежание на наркотици. Крадецът е заловен и му е наложена 24-часова мярка за неотклонение.", "date": "2019.01.24", "title": "Заловиха крадец на кутия за дарения от параклис край Пловдив"}
{"url": "https://www.standartnews.com/svyat/malayziya-s-nov-kral-383199.html", "text": "беше избран з предаде ТАСС, като се позовава на в. \"Стрейтс таймс\".  Тайното гласуване на Съвета на султаните, в който влизат наследствените султани на 9 от 13-те щата, се състоя в двореца Истана Негара, официалната кралска резиденция в столицата Куала Лумпур.  Очаква се до края на месеца н", "date": "2019.01.24", "title": "Малайзия с нов крал"}
{"url": "https://www.standartnews.com/regionalni/topl-obyad-za-170-dushi-v-smolyan-383226.html", "text": "170 души от община Смолян ползват безплатната социална услуга „Топъл обяд”. В нея са включени и хора в неравностойно положение. „Целта ни е да осигурим помощ и подкрепа за най-уязвимите групи от населението в нашата община. Не сме спирали да полагаме  грижи за тези наши съграждани, които са в крайно затруднено материално положение и нямат близки хора, на които да разчитат. Не можем да ги оставим без храна”, коментира кметът Николай Мелемов. \r\nВ рамките на проекта се предоставя топъл обяд на жители от община Смолян в шест обществени трапезарии, намиращи се в трите квартала на града – „Нов център”, „Райково” и „Устово”, както и в селата Момчиловци, Смилян и Търън. \r\nСоциалната услуга могат да ползват хора без доходи, без близки, самотно живеещи лица и семейства, инвалиди и др.  ", "date": "2019.01.24", "title": "Топъл обяд за 170 души в Смолян"}
{"url": "https://www.standartnews.com/regionalni/vzrasten-mzh-napadnat-v-doma-si-otmknali-mu-3500-leva-383263.html", "text": "Полицията в Луковит разследва грабеж, извършен в първите часове на 24 януари, когато 78-годишен мъж от с. Бежаново е нападнат от непознати в дома си в селото. Чрез използване на физическа сила и сплашване нападателите са отнели 3500 лв., лични документи и банкови карти. \r\nПо случая е образувано досъдебно производство. Работата продължава под ръководството на РУ-Луковит.", "date": "2019.01.24", "title": "Възрастен мъж нападнат в дома си, отмъкнали му 3500 лева"}
{"url": "https://www.standartnews.com/sport/prekratikha-izdirvaneto-na-emiliano-sala-383284.html", "text": "Издирвателната акция за футболиста на Кардиф Емилиано Сала и самолетния пилот Дейвид Иботсън бе прекратена. От полицията на остров Гърнси обявиха, че операцията е прекратена без да бъдат открити следи от самолета или двамата души. Това се случва, след като територия от над 1700 квадратни мили е била претърсена повече от веднъж, прегледани са данните от мобилни телефони и сателитни снимки. 24 часа търсенето не е прекъсвало, а три самолета и пет хеликоптера са изминали общо над 80 летателни часа в опит да видят следи от издирваните. \"Прегледахме цялата налична информация, знаейки също, че на борда е имало екипировка за спешна помощ. Взехме трудното решение да прекратим търсенето\", информираха от полицията. \"Шансовете за оцеляване на този етап са изключително нищожни.\" \r\nОт полицията изказват съболезнования на близките на футболиста и пилота като се уточнява, че все пак ще продължат да следят района за следи от самолета. \r\nЕмилиано Сала пътуваше от Нант за Кардиф, където да започне подготовка с новия си отбор.", "date": "2019.01.24", "title": "Прекратиха издирването на Емилиано Сала"}
{"url": "https://www.standartnews.com/regionalni/zaraboti-priyutt-za-kucheta-v-khaskovo-383224.html", "text": "Кучешкият приют в Хасково заработи днес. В него вече се обработват кучета, съобщи ветеринарният лекар д-р Ясен Стайков. Според кмета Добри Беливанов приютът отговаря на всички изисквания. \r\nВ него ще работят 8 души, ще има включително и нощен пазач. Изграждането му струва 49 000 лв на кметството. По думите на Беливанов не може да се каже колко са бездомните четириноги в Хасково. Градоначалникът подчерта при откриването, че Хасково е дестинация на \"кучешки туризъм\" и по много от бездомните песове са забелязани марки, които не са на община Хасково.    ", "date": "2019.01.24", "title": "Заработи приютът за кучета в Хасково"}
{"url": "https://www.standartnews.com/regionalni/blagoevgradchani-poiskakha-elektrobusi-383239.html", "text": "Десетки жители на Благоевград се включиха във фейсбук групата \"Искаме електрически автобуси в Благоевград\". Тяхното искане и предложение е Община Благоевград да закупи електробуси, които да заменят досегашните рейсове по всички градски линии, пише blagoevgradutre. Според членовете на групата сегашните рейсове замърсяват въздуха около спирките и по улиците и булевардите, по които минават. Освен това предизвикват и шумозамърсяване заради остарялата механика на вратите и принципа на двигателите с вътрешно горене. Предложението е във връзка с инициативата на кмета Атанас Камбитов \"Ти кажи. Кмете, направи!\", която цели да чуе какви проблеми искат хората от града да бъдат решени. Изискването на екипа на кмета е към всяко предложение да има и подписка, която да показва, че проблемът е значим и че не се поддържа само от един човек. Групата в социалната мрежа замества подписката и набира още членове. Събралите най-голяма поддръжка и от най-голямо значение за Благоевград предложения ще бъдат финансирани, като Общината ще ги включи в Бюджет 2019. \r\nПреди месеци в Благоевград започна да се движи електическа кола, която Общината закупи за \"Социален патрожаж\". Колата харчи 2.30 лв. на 100 км и ще разтовари публичната институция откъм разходи за гориво. \r\nТемата е особенно актуална в зимния сезон заради нетърпимото в някои райони на града замърсяване на въздуха и обявяването на Благоевград за града с най-мръсния въздух в България.", "date": "2019.01.24", "title": "Благоевградчани поискаха електробуси"}
{"url": "https://www.standartnews.com/svyat/sashch-i-rusiya-se-sdrpakha-zaradi-venetsuela-383267.html", "text": "Легитимен президент на Венецуела остава Николас Мадуро. Такава е официалната позиция на Русия по повод напрежението в южноамериканската страна, изразена днес от говорителя на Кремъл Дмитрий Песков. Венецуела е пред гражданска война, а хиляди хора са по улиците с искане на оставката на Мадуро заради корупция и лошо управление, съобщават световните агенции. Редица страни последваха примера на САЩ, като признаха за легитимен президент досегашния председател на парламента Хуан Гуайдо, който се обяви за държавен глава. На свой ред Мадуро обяви, че скъсва дипломатически отношения със Съединените щати. Върховният представител на ЕС по въпросите на външните работи и политиката на сигурност Федерика Могерини призова от името на страните членки да бъда чут гласът на народа във Венецуела и настоя за свободни избори, без да последва на този етап примера на САЩ, които признаха Гуайдо. „Опитът за узурпиране на върховните власти във Венецуела са противоречащи и са в нарушение на принципите на международното право”, каза говорителят на Кремъл Дмитрий Песков. Той добави, че ситуацията във Венецуела се „следи много внимателно”. Песков бе категоричен, че намесата на трети страни при случващото се в Боливарската република е обезпокоително и недопустимо. Говорителят на Кремъл отбеляза, че във Венецуела действат и много руски компании. Русия призова САЩ да се въздържат от военна интервенция във Венецуела, защото това може да доведе до катастрофа. В интервю за руското списание „Международен живот” зам.-министърът на външните работи Сергей Рябко пък коментира, че Москва ще помогне на Венецуела при евентуална необходимост от защита на суверенитета й. Китай също обяви, че е против външно вмешателство във вътрешните работи на  Венецуела и подкрепя усилията й да защити своята независимост и стабилност. По-рано подобен коментар направи и говорителят на турския президент Реджеп Ердоган.", "date": "2019.01.24", "title": "САЩ и Русия се сдърпаха заради Венецуела"}
