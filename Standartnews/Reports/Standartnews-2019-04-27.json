{"url": "https://standartnews.com/regionalni/okhoden-chaka-todorka-da-go-podmladi-390621.html", "text": "  . Малкото негови млади жители пътуват сутрин до града на работа, а останалите – повечето пенсионери, гледат на живота по-спокойно. Орат малки ниви и ровят земята в градините, хранят по някоя кокошка и агне, чакат децата да се върнат от града и Европата. През последните години всяко лято селото се оживява. Идват археолози, които ровят земята във „Валога”, откриват странни неща и ги обясняват. Някои от находките са стигнали до Европа за изследване. Историци от Враца са измислили и фестивал, наречен „Слънцето на Тодорка”. По време на дните му, селцето отново оживява. Идват хора от Враца и страната, за да се потопят в атмосферата на един отдавна отминал свят. Днес в Оходен живеят 240 души, други 80 – временно. Имат нужда от асфалтирани улици, нова здравна служба, мост над Скът по пътя към гробищния парк. Общината във Враца удовлетвява исканията им, но по едно-две на година. Местните си мечтаят за времето, когато в Оходен ще идват не само археолози и историци, но и туристи от страната и чужбина. Сега обаче те са малко познати на широката публика, за тях знаят само учените-историци. Оказва се, че . Това установяват разкопките, започнати през 2002 година. Техен ръководител е археологът Георги Ганецовски, директор на регионалния исторически музей във Враца. Оттогава всяко лято се правят разкопки и се откриват нови неща. Сред интересните са скелетите от времето на неолита. Първият, открит през 2004 година, е на млада жена, погребана в необичайна ембрионална поза в овална гробна яма. До нея са открити гробни дарове от наторшена керамика, кремъчни оръдия и жертвена храна. По-късно е установено, че е погребана в сакрално съоръжение през началния период от възникване на селището. Чрез операция без аналог у нас е пренесена ведно с ложето си в зала „Предистория” на музея във Враца. Кръстена е Тодорка. Защо Тодорка - в селото не знаят. На един от зъбите има кариес. Тези останки са от 5800 – 5700 години преди новата ера. По обърнатата към изгрева млада жена и следите от огън в гробната яма, както и по ембрионалната й поза се съди за култ към Богинята майка Земя и към Слънцето. Та на тази Тодорка е кръстен и фестивалът на древните култури и обичаи. За него в Оходен идват учени от страната и чужбина, любители на историята. Те наблюдават игра на древни танци, месене и опичане на хляб от лимец. Предполага се, че това са правели и хората, живели по тези места преди 8000 гдини. Защото в останките от жилища са открити и огнища. Във „Валога” са намерени и останки от най-стария тракийски храм на слънцето, основи на жилищни постройки, некропол. След Тодорка са открити и три мъжки скелета, единият е детски. В третия гроб мъжът е положен изпънат по гръб с глава на север. Те са от втория период на обитаване на селището. Предполага се, че единият от мъжките скелети е на ловец, защото е открит на 2 м от олтар, украсен с еленови рога. На рогата е направен радиовъглероден анализ, който установява давността им. Това е станало в лаборатория в град Познан, Полша. Изследването е финансирано от университета в град Тюбинген, Германия. Оказва се, че рогата са от 6500 години преди Христа, близо 1000 години по-стари от времето, смятано дотогава. Живелите на мястото на Оходен хора са се ориентирали по слънцето кога е най-подходящото време за сеитба и прибиране на реколтата. Те са били носители на първата земеделска култура в България. За това се съди по открити глинени дискове – символи на слънчевия диск. Те нямат свой аналог в света. Разкопките в Оходен ще продължат и това лято. Средства осигурява общината, а през последните години – и културното министерство. От селото помагат с каквото могат. В копаенето на земята включват хора, назначени по програма за заетост, както и такива, които отработват социалните си помощи. Разкопките отново ще ръководи археологът Георги Ганецовски.          ", "date": "2019.04.26", "title": "Оходен чака Тодорка  да го подмлади"}
{"url": "https://standartnews.com/svyat/ruska-shpionka-poluchi-18-mesetsa-zatvor-v-sashch-390661.html", "text": "Съд във Вашингтон осъди рускинята Мария Бутина на 18 месеца затвор за „сговор с цел незаконна работа за правителството на Русия“, предаде РИА Новости. Бутина (30 г.) е под стража от юли 2018 г. Обвинението искаше тя да бъде осъдена на година и половина затвора. Защитата разчиташе, че тя ще бъде получи вече отбития в ареста срок и ще бъде изпратена в Русия. Тя бе задържана по подозрение, че използвала контактите си в Националната асоциация на притежателите на огнестрелни оръжия, за да установи връзки с американските консерватори, като същевременно работи в полза на Кремъл. При това без да се регистрира като чуждестранен агент по силата на американското законодателство. През декември тя се призна за виновна, че участвала в сговор с цел да навреди на САЩ като се внедри в стрелковата асоциация и окаже влияние на консервативни активисти и републиканци. Ако не го бе направила, можеше да получили много по-продължителна присъда, отбелязва РИА Новости.", "date": "2019.04.26", "title": "Руска шпионка получи 18 месеца затвор в САЩ"}
{"url": "https://standartnews.com/sport/livrpul-khvrli-rkavitsata-na-man-siti-video-390673.html", "text": "Тимът на Ливърпул постигна победа номер 28 в тазгодишното издание на Висшата лига, надвивайки Хъдърсфийлд с 5:0 в мач от 36-ия кръг в шампионата. Успехът прати „червените” за пореден път на първото място във временното класиране с 91 точки, две повече от Манчестър Сити, който идната неделя гостува на Бърнли. Всичко стартира с гол в 16-ата секунда, когато Наби Кейта откри резултата, а два гола отбеляза Садио Мане (23’ и 66’). Така сенегалецът стигна кота 20 при головете в борбата за Златната обувка. Други два гола отбеляза Мохамед Салах (45’ и 83’), за да може той да поведе в тази класация с 21 попадения. Освен победата и многото голове преди гостуването в първия полуфинал с Барселона в Шампионската лига идната сряда, другата позитивна новина за тима е завръщането на Алекс Окслейд-Чембърлейн след 367 дни отсъствие поради травма в коляното.", "date": "2019.04.26", "title": "Ливърпул хвърли ръкавицата на Ман Сити (ВИДЕО)"}
{"url": "https://standartnews.com/svyat/trmp-ochakva-kitayskiya-prezident-v-beliya-dom-390608.html", "text": "Президентът на САЩ Доналд Тръмп заяви снощи, че скоро ще приеме китайския си колега Си Цзинпин в Белия дом, предаде Франс прес. В момента се очаква подновяване на двустранните търговски преговори в Пекин. Тръмп от седмици говори за бъдеща среща с китайския президент, но досега не е споменавал дата, предава БТА. От януари насам САЩ и Китай преговарят за широкообхватно търговско споразумение, което трябва да позволи да се сложи край на започнатата от Тръмп търговска война. Наложените от президента на САЩ ограничения върху китайския внос целят Пекин да сложи край на практики, които Вашингтон счита за нелоялни, припомня АФП. \"Китайският президент Си ще дойде скоро\", заяви снощи Тръмп на церемония в градината на Белия дом. Очаква се постоянният търговски представител на САЩ Робърт Лайтхайзър и финансовият министър Стивън Мнучин да посетят Пекин за търговски преговори, които започват на 30 април. След това се очаква на 8 май китайският вицепрезидент Лю Хъ да пристигне във Вашингтон, за да продължи дискусиите, припомня АФП.", "date": "2019.04.26", "title": "Тръмп очаква китайския президент в Белия дом"}
{"url": "https://standartnews.com/sport/otvorena-shakhta-sprya-trenirovka-vv-formula-1-390651.html", "text": "Отворена шахта прекрати първите свободни тренировки за неделното състезание от Формула 1 за Голямата награда на Азербайджан на трасето в Баку. След малко повече от 10 минути в планираната за 90 минути сесия Джордж Ръсел с \"Уилямс\" удари с висока скорост в изваден метален капак на шахта и множество парчета от долната част на болида му разбиха и се посипаха по пистата. Ръсел спря, а в последствие изпратения камион с кран да вдигне и да прибере автомобила му в бокса се удари в мост, в следствие на което се разля течност. До този момент единствено пилотите на \"Ферари\" бяха дали времена, като най-бърз беше Шарл Льоклер за 1:47.497 минута, а на 2.101 секунди след него беше Себастиан Фетел. Втората свободна тренировка е по-късно днес.", "date": "2019.04.26", "title": "Отворена шахта спря тренировка във Формула 1"}
{"url": "https://standartnews.com/sport/septemvri-i-dunav-s-ravenstvo-11-video-390660.html", "text": "Септември София и Дунав Русе завършиха 1:1 в двубой от 31-ия кръг на Първа лига, втора осмица, група Б.  Още в 5-ата минута на срещата, Димитров центрира към наказателното поле на Дунав, а в опита си да изчисти топката Мартин Ковачев си я заби във вратата. Четири минути по-късно Дунав се върна в играта с изравнителен гол. Фирцулеску центрира отляво към наказателното поле на Септември, а в опита си да изчисти топката Дюлгеров си отбеляза автогол. \r\nВ 20-ата минута на срещата Мандиангу получи отличен пас от Галчев избяга на защитниците на гостите, но не съумя да вкара топката във вратата, след като тя мина встрани от вратата. Десет минути по-късно Инкоом застана на пътя на топката при удар на Чандъров по посока вратата на Дунав. В 36-ата минута и Сахити пропусна от изгодна ситуация. До почивката Чандъров и Галчев пропуснаха да изведат отбора си напред в резултата. \r\nВ 47-ата минута Здравко Димитров намери добре Мандиангу, но той си пусна дълго топката и не успя да реализира, като бранител изчисти кълбото. В следващата минута Димов стреля неточно. В 62-ата минута и Фирцулеску пробва мерника си, но не сполучи. В следващите минути Галчев, Здравко Димитров и Чандъров отправиха опасни удари към вратата на Макенджиев, но той беше на висота. Попадийн и Ахмедов са пострадали от хранително натравяне в четвъртък вечер, и затова единият не попадна дори в групата за двубоя, а Ахмедов остана на скамейката, но се появи в игра след почивката. В добавеното време Тилев пропусна да донесе 3-те точки на домакините, като негов удар с глава мина на сантиметри от гредата. В крайна сметка двата тима си поделиха по 1 точка и остават съответно 3-ти и 4-ти в класирането. Септември е с 30 точки, а Дунав има 29. В последния кръг русенци играят със Славия като домакин, а Септември е гост на Локомотив Пловдив.", "date": "2019.04.26", "title": "Септември и Дунав с равенство 1:1 (ВИДЕО)"}
{"url": "https://www.standartnews.com/sport/livrpul-khvrli-rkavitsata-na-man-siti-video-390673.html", "text": "Тимът на Ливърпул постигна победа номер 28 в тазгодишното издание на Висшата лига, надвивайки Хъдърсфийлд с 5:0 в мач от 36-ия кръг в шампионата. Успехът прати „червените” за пореден път на първото място във временното класиране с 91 точки, две повече от Манчестър Сити, който идната неделя гостува на Бърнли. Всичко стартира с гол в 16-ата секунда, когато Наби Кейта откри резултата, а два гола отбеляза Садио Мане (23’ и 66’). Така сенегалецът стигна кота 20 при головете в борбата за Златната обувка. Други два гола отбеляза Мохамед Салах (45’ и 83’), за да може той да поведе в тази класация с 21 попадения. Освен победата и многото голове преди гостуването в първия полуфинал с Барселона в Шампионската лига идната сряда, другата позитивна новина за тима е завръщането на Алекс Окслейд-Чембърлейн след 367 дни отсъствие поради травма в коляното.", "date": "2019.04.26", "title": "Ливърпул хвърли ръкавицата на Ман Сити (ВИДЕО)"}
{"url": "https://standartnews.com/sport/uefa-udari-tezhko-po-neymar-390662.html", "text": "Изключително неприятна вест долетя в офисите на Пари Сен Жермен по отношение на голямата звезда Неймар да Силва. УЕФА официално наказа най-скъпия футболист в историята за следващите 3 двубоя на парижани в Шампионската лига. Санкцията реално е само с 1 мач по-малка от максималната възможна по правилника на европейската футболна централа. Тя идва в резултат на нападките спрямо, които 27-годишният играч си позволи след загубата 0:3 от Манчестър Юнайтед в 1/8-финалите на Шампионската лига. Именно това поражение в реванша коства и отпадането на френския гранд, който беше взел победа 2:0 на „Олд Трафорд” в първия мач. Неймар се нахвърли на реферите най-вече заради дузпата в края на срещата, която беше отсъдена и Маркъс Рашфорд реализира. „Това е срам. Те слагат четирима души, които не разбират нищо от футбол, да отговарят за преглеждането на повторенията с ВАР (системата за видеоарбитраж – б.р.). Нямаше дузпа, как може да става дума за игра с ръка, когато топката го удря (визира Преснел Кимпембе – б.р.) в гърба. Ходете да си го на****те!”, написа тогава Неймар в социалните мрежи.", "date": "2019.04.26", "title": "УЕФА удари тежко по Неймар"}
{"url": "https://standartnews.com/sport/izvnzemen-zhoro-iliev-bi-sam-ludogorets-video-390667.html", "text": "Черно море нанесе второ за този сезон поражение на Лудогорец в Първа лига. Момчетата на Илиан Илиев надделяха над лидера в таблицата с 2:1 на \"Тича\", а главният герой на вечерта бе Георги Илиев. 37-годишният капитан на \"моряците\" се отчете с два футболни шедьовъра и донесе успеха своите. През първата част Илиев вкара от пряк свободен удар с неспасяем шут от около 25 метра (20'), а през втората реализира след шеметна странична ножица (52'), след пас отдясно на Ндонгала. Иначе Лудогорец изравни в 34-ата минута, когато Григоре засече с глава пас на Вандерсон от корнер. Това обаче не бе достатъчно за разградчани да отмъкнат ценни точки от този мач. Така шампионите остават първи със 70 точки 5 кръга преди края на сезона, но вторият ЦСКА вече е с мач по-малко (срещу Ботев Пд в понеделник, 29.04) на 5 точки зад лидера. Черно море вече е 4-ти с 48 точки.  Това е трета загуба за Лудогорец през този сезон. Първата бе от Локомотив Пд (0:1) у дома, а втората - отново на Тича\" срещу Черно море в края на месец февруари тази година (1:0).", "date": "2019.04.26", "title": "Извънземен Жоро Илиев би сам Лудогорец (ВИДЕО)"}
{"url": "https://www.standartnews.com/sport/pavel-kolev-trenorska-rokada-ne-stoi-na-dneven-red-390624.html", "text": "Спортният директор на Левски Павел Колев заяви, че в настоящия момент треньорска смяна на Георги Дерменджиев не стои на дневен ред. По-рано днес се появиха информации, че селекционерът на националния отбор на България Петър Хубчев е подал молба за напускане, като ще поеме \"сините\" от лятото.  \"Нямам никаква идея дали това, което се тиражира от ранния следобед, е вярно. Новината отникъдене е потвърдена официално. Ние, най-малко като клуб, можем да знаем дали националният отбор е останал без селекционер. Среща между Георги Дерменджиев и собствениците на Левски не е имало да му се гарантира оставането. Особено с такъв мотив\", коментира Колев.  \"Имахме работна среща с Дерменджиев и с (главния скаут) Богдан Патрашку. Говорихме час и половина за селекцията\", допълни той. Колев заяви, че е наясно откъде идват слуховете. \"Шумотевицата не е случайна. Но мен не ме притеснява. Наясно съм какво се случва. Знам откъде идва и защо. Надявам се на Георги Дерменджиев да не се отрази, но той има толкова опит вече, врял е и кипял във футбола. Наясно е, че гаранции няма никакви и за никого в Левски, може да бъде сменен след края на сезона, както и аз може да бъда заменен, защото това е Левски. Когато не си постигаш задачите и целите, които са ти поставени, винаги може да си тръгнеш. Дали е психовойна, не мога да коментирам\", каза спортният шеф на \"сините\". \"Към днешна дата има нулев шанс Петър Хубчев да бъде старши треньор на Левски. Първо, аз смятам, че Хубчев е все още селекционер на националния отбор, нямам информация за обратното. Дори и да се стигна до треньорска рокада при нас, тепърва ще трябва да седнем и да я мотивираме. След това да мислим за варианти за нов треньор. В момента това не е на дневен ред. Селекцията се прави с участието на Георги Дерменджиев. Излишни спекулации са това\", допълни той. Левски следи десетина футболисти за евентуални нови попълнения, сред които е и италианският халф Диего Фабрини от румънския Ботошани.  \"Реален интерес към италиански халф няма. Запитване или оферта към него няма. Наблюдаван е от Патрашку на живо. Не само той, но и други футболисти, правят се доклади. Това е нормално. Нито сме влизали в контакт с него и с неговия клуб, защото не сме сигурни, че това е футболист, който ще ни свърши работа. Гледаме около десет футболисти\", обясни Колев.", "date": "2019.04.26", "title": "Павел Колев: Треньорска рокада не стои на дневен ред"}
{"url": "https://standartnews.com/sport/lekler-specheli-vtorata-trenirovka-v-baku-video-390663.html", "text": "Младото попълнение на Ферари Шар Леклер беше най-бързият пилот във втората свободна тренировка преди Гран При на Азербайджан. В Баку монегаскът се оказа с над 3 десети от секундата по-бърз от съотборника си Себастиан Фетел, а болидите на Мерцедес показаха сериозно изоставане. На практика петъчният следобед събра целия състезателен екшън, след като сутрешната сесия беше прекратена заради инцидента с Джордж Ръсел (Уилямс), чийто болид пострада от недобре заварена шахта, когато премина над нея. Леклер избегна подобни неприятности във втората тренировка, която не мина съвсем за гладко за доста от пилотите. 21-годишният талант даде най-добрата обиколка за 1:42,872 минути, с което потвърди реномето си на специалист по отношение на уличното трасе в Баку. Неговата първа победа във Формула 2 през 2017-а дойде именно тук, а през миналата година – при дебюта му във Ф1 – той спечели първите си точки в Азербайджан, финиширайки на 6-а позиция с не чак толкова впечатляващата кола на Заубер. Във Ферари заложиха на подобрен аеродинамичен пакет и по-голямо задно крило, което явно им даде предимство пред Мерцедесите. Докато Фетел завърши на 0,324 секунди зад Леклер, Люис Хамилтън изостана на над 6 десети зад най-бързия пилот за деня. Мерцедес, който започна сезона с три двойни победи, сега не успя да „залепи” пилотите си един зад друг, защото Макс Ферстапен (Ред Бул) се намести между Хамилтън и Валтери Ботас, заемайки 4-ата позиция. 1. Шарл Леклер, Ферари – 1:42,872 2. Себастиан Фетел, Ферари +0,324 3. Люис Хамилтън, Мерцедес +0,669 4. Макс Ферстапен, Ред Бул +0,921 5. Валтери Ботас, Мерцедес +1,131 6. Даниил Квят, Торо Росо +1,305 7. Карлос Сайнс-младши, Макларън +1,311 8. Алекс Албън, Торо Росо +1,344 9. Пиер Гасли, Ред Бул +1,368 10. Ландо Норис, Макларън +1,423", "date": "2019.04.26", "title": "Леклер спечели втората тренировка в Баку (ВИДЕО)"}
{"url": "https://www.standartnews.com/sport/zala-serafim-brzakov-otvori-vrati-390625.html", "text": "В Петрич отвори врати новата спортна зала „Серафим Бързаков“, носеща името на двукратния ни световен и четирикратен европейски шампион по свободна борба. Лентата прерязаха самият Бързаков, който е и сребърен медалист от Игрите в Сидни 2000, и кметът Димитър Бръчков. Преди това съоръжението е било държавна собственост, но след като общината го придобива прави реконструкция със собствени средства. Освен основна зала, базата разполага и с допълнителни по-малки зали за силови дисциплини и други, както и със съблекални и санитарни възли. „Благодаря на Общината за рамото, което дава на спорта. Благодаря на съветниците“, каза Серафим Бързаков, който е и почетен гражданин на Петрич. Кметът Димитър Бръчков открои високите резултати, постигнати от деца и юноши, които тренират в местни клубове и изрази надежда, че новата база ще допринесе също за бъдещо силно представяне. „Община Петрич ще продължи да инвестира за подобряване на базите, в които се развива спортна дейност“, пое ангажимент кметът. Сред гостите бяха Кирил Терзиев, бронзов олимпийски медалист от Пекин 2008, Елица Янкова, бронзова олимпийска медалистка от Рио 2016, Евелина Николова, призьорка от световни и европейски първенства, депутати, общински съветници и др. ", "date": "2019.04.26", "title": "Зала \"Серафим Бързаков\" отвори врати"}
{"url": "https://standartnews.com/sport/gratsiite-stignakha-finala-na-pet-topki-390670.html", "text": "Ансамбълът на България се класира за финала на съчетанието с пет топки на Световната купа по художествена гимнастика в Баку (Азербайджан). Възпитаничките на Весела Димитрова в състав Симона Дянкова, Стефани Кирякова, Мадлен Радуканова, Ерика Зафирова и Лаура Траатс изпълниха много добре композицията си, в която има промени в сравнение със Световната купа в София, но получи оценка едва 23.350 точки, от които 15.100 за трудност. От българския щаб веднага подадоха контестация и оценката беше повишена на 23.550 точки (15.300 за трудност и 8.250 за изпълнение), което е пета по сила. Така във временното класиране за многобоя след първия уред България заема петото място. Утре са съчетанията с три обръча и два чифта бухалки. На пет топки най-висока оценка получи Русия - 26.050 точки, а в класирането следват Япония с 24.900 точки, Беларус с 24.500, Украйна с 24.050, България с 23.550 точки и други. В надпреварата участват 25 ансамбъла. \r\nАнсамбълът на Италия се провали в първото си изпълнение, взе резервна топка и след много грешки и на девето място с 21.650 точки, което го оставя извън осемте финалисти. \r\nУтре по програма Световната купа започва в 11.00 часа в изпълненията на първия поток при жените на композициите с бухалки и лента. Надпреварата при жените ще продължи до 18.35 часа. В Баку са Катрин Тасева и Боряна Калейн. По-рано днес двете българки играха с обръч и топка. Тасева се класира за финала на обръч и е седма във временното класиране за многобоя, а Калейн е 19-а и не попадна сред финалистките на двата уреда. Ансамблите играят с три обръча и два чифта бухалки от 19.00 часа българско време.", "date": "2019.04.26", "title": "Грациите стигнаха финала на пет топки"}
{"url": "https://standartnews.com/sport/dermendzhiev-ne-se-strakhuva-za-posta-si-video-390672.html", "text": "Треньорът на Левски Георги Дерменджиев заяви, че не чувства заплаха за поста си след поредната постна продукция на своя тим при  . Старши треньорът на „сините” заяви, че негативната серия на „Георги Аспарухов” – 2 равенства и 2 загуби в последните 4 домакинства – не се случва за първи път в историята и я отдаде на големия стрес, на който са подложени играчите. „Футболът се играе на голове. Наистина първото полувреме беше такова, че нито ние имахме големи възможности, нито Берое имаха на свой ред. Ние успяхме да поведем и много, много бързо получихме изравнителен гол. Пак казвам, че футболът се играе на голове. Каквото и да сме правили, каквото и да сме пропускали, получихме два гола, които са минус за нас”, заяви Дерменджиев. „Както и да го анализирам изравнителния гол, това си беше един шанс в полза на Берое. Не бяхме до такава степен добре подредени при второто попадение. Не успяхме да неутрализираме ситуацията. Слуховете за идването Хубчев и дали са дали отражение? Не искам да се оправдавам точно с това. Винаги се отразява, когато има такъв негативизъм спрямо отбора.” „Тази негативна серия не е за първи път. Играчите тук понасят голяма отговорност и има психологически стрес. Мисля, че с времето това може да се преодолее. Това, че всеки иска сам да решава мача, не е добре и е показателно. Аз съм треньор, казвал съм го много пъти. Върша си професионално работата. Естествено, успехите държат треньора. Аз не съм притеснен”, завърши Дерменджиев.", "date": "2019.04.26", "title": "Дерменджиев не се страхува за поста си (ВИДЕО)"}
{"url": "https://www.standartnews.com/sport/otvorena-shakhta-sprya-trenirovka-vv-formula-1-390651.html", "text": "Отворена шахта прекрати първите свободни тренировки за неделното състезание от Формула 1 за Голямата награда на Азербайджан на трасето в Баку. След малко повече от 10 минути в планираната за 90 минути сесия Джордж Ръсел с \"Уилямс\" удари с висока скорост в изваден метален капак на шахта и множество парчета от долната част на болида му разбиха и се посипаха по пистата. Ръсел спря, а в последствие изпратения камион с кран да вдигне и да прибере автомобила му в бокса се удари в мост, в следствие на което се разля течност. До този момент единствено пилотите на \"Ферари\" бяха дали времена, като най-бърз беше Шарл Льоклер за 1:47.497 минута, а на 2.101 секунди след него беше Себастиан Фетел. Втората свободна тренировка е по-късно днес.", "date": "2019.04.26", "title": "Отворена шахта спря тренировка във Формула 1"}
{"url": "https://standartnews.com/sport/beroe-shokira-levski-nasred-sofiya-video-390671.html", "text": "Отборът на Левски окончателно затвърди впечатленията, че не разполага с аргументи да постигне афишираната като цел преди началото на сезона титла на България. В 31-ия кръг на Първа лига, само часове след загубата на лидера Лудогорец във Варна, „сините” паднаха с 1:2 от Берое у дома и все така остават на 11 точки от първото място.  В 49-ата минута Станислав Иванов проби зад гърба на Матеус Леони отдясно по „синята” атака, а Мариани го намери с прецизно подаване. Младокът даде пас по тревата в наказателното поле, където Баранов по невероятен начин остави цели 3 метра разстояние между себе си и Костов. Голмайсторът на първенството овладя и след второто му докосване, трибуните изригнаха в радостни възгласи – 1:0. Само пет минути след откриването на резултата Берое имаше и нужната доза спортно щастие, за да изравни. Александър Цветков успя с дрибъл да мине покрай Горанов и да нахлуе в наказателното поле, където си поведе дълго. Нуно Рейш се завтече да чисти, като изрита топката право в халфа на Берое. Тя отскочи към дъгата, а преди да излезе от наказателното поле Карлос Охене я намери с виртуозно воле, което матира Ники Михайлов – 1:1. Ангажирали прекалено много души в атака, домакините се оказаха уязвими за контраатака през центъра в 78-ата минута. Охене овладя топката и моментално с пас намери в централния кръг резервата Мартин Камбуров. Той намери чудесно продължение наляво за Еуженио, който с първото си докосване се вряза между Мартин Райнов и Живко Миланов. Португалецът дори не си направи труда да влиза в наказателното поле, а директно матира Николай Михайлов с хирургически шут в долния десен ъгъл – 1:2. Поражението идва като нов сериозен удар по реномето на старши треньора Георги Дерменджиев, който откакто пое „сините” няма нито един спечелен мач на „Георги Аспарухов”. Единственият домакински успех за специалиста дойде при 1:0 над ЦСКА през февруари, но тогава мачът се игра на Националния стадион „Васил Левски”.", "date": "2019.04.26", "title": "Берое шокира Левски насред София (ВИДЕО)"}
{"url": "https://www.standartnews.com/sport/natsionalite-po-khokey-s-treta-poredna-pobeda-390630.html", "text": "Националите по хокей на лед постигнаха трета поредна победа на Световното първенство в дивизия 3 в София. \"Трикольорите\", които са водени от словашкия специалист Роберт Калабер, разгромиха Туркменистан с 6:2 (2:0, 2:2, 2:0) и оглавяват временното класиране с пълен актив от 9 точки. Константин Диков се разписа два пъти, а Станислав Мухачев и капитанът Мартин Бояджиев добавиха по гол и две асистенции. Иван Ходулов и Мартин Николов също се разписаха, а Мирослав Василев се отличи с три асистенции.  България среща Тайван в следващия си мач тази вечер, като азиатците са трети в подреждането с 5 точки, а в неделя е последната среща с втория във временното класиране Люксембург. Победителят в групата печели промоция за група \"Б\" на Дивизия 2.", "date": "2019.04.26", "title": "Националите по хокей с трета поредна победа"}
{"url": "https://standartnews.com/sport/pavel-kolev-trenorska-rokada-ne-stoi-na-dneven-red-390624.html", "text": "Спортният директор на Левски Павел Колев заяви, че в настоящия момент треньорска смяна на Георги Дерменджиев не стои на дневен ред. По-рано днес се появиха информации, че селекционерът на националния отбор на България Петър Хубчев е подал молба за напускане, като ще поеме \"сините\" от лятото.  \"Нямам никаква идея дали това, което се тиражира от ранния следобед, е вярно. Новината отникъдене е потвърдена официално. Ние, най-малко като клуб, можем да знаем дали националният отбор е останал без селекционер. Среща между Георги Дерменджиев и собствениците на Левски не е имало да му се гарантира оставането. Особено с такъв мотив\", коментира Колев.  \"Имахме работна среща с Дерменджиев и с (главния скаут) Богдан Патрашку. Говорихме час и половина за селекцията\", допълни той. Колев заяви, че е наясно откъде идват слуховете. \"Шумотевицата не е случайна. Но мен не ме притеснява. Наясно съм какво се случва. Знам откъде идва и защо. Надявам се на Георги Дерменджиев да не се отрази, но той има толкова опит вече, врял е и кипял във футбола. Наясно е, че гаранции няма никакви и за никого в Левски, може да бъде сменен след края на сезона, както и аз може да бъда заменен, защото това е Левски. Когато не си постигаш задачите и целите, които са ти поставени, винаги може да си тръгнеш. Дали е психовойна, не мога да коментирам\", каза спортният шеф на \"сините\". \"Към днешна дата има нулев шанс Петър Хубчев да бъде старши треньор на Левски. Първо, аз смятам, че Хубчев е все още селекционер на националния отбор, нямам информация за обратното. Дори и да се стигна до треньорска рокада при нас, тепърва ще трябва да седнем и да я мотивираме. След това да мислим за варианти за нов треньор. В момента това не е на дневен ред. Селекцията се прави с участието на Георги Дерменджиев. Излишни спекулации са това\", допълни той. Левски следи десетина футболисти за евентуални нови попълнения, сред които е и италианският халф Диего Фабрини от румънския Ботошани.  \"Реален интерес към италиански халф няма. Запитване или оферта към него няма. Наблюдаван е от Патрашку на живо. Не само той, но и други футболисти, правят се доклади. Това е нормално. Нито сме влизали в контакт с него и с неговия клуб, защото не сме сигурни, че това е футболист, който ще ни свърши работа. Гледаме около десет футболисти\", обясни Колев.", "date": "2019.04.26", "title": "Павел Колев: Треньорска рокада не стои на дневен ред"}
{"url": "https://standartnews.com/biznes/kitaytsite-izyadokha-svinskoto-na-evropa-390615.html", "text": "Китайците са на път да изядат свинското месо на Европа. търговците от Изток масово пазаруват мръвки от ЕС, а поради тази причина цената на месото е хвръкнала с 30% нагоре. Това съобщи председателят на Асоциацията на месопреработвателите Атанас Урджанов, който преди дни се върнал от Германия. Той бе сред гостите на  . По думите на Урджанов, скокът в цените няма как да не се отрази и на българските колбаси. Цените са се вдигнали през последните две седмици, коментира земеделският министър Румен Порожанов. Той обясни, че причина за това е африканската чума по прасетата в Поднебесната империя, която е поразила между 30 и 50% от фермите. В същото време в родните ферми може да останат непродадени 10 000 агнета. Причината е, че у нас е внесено  , като огромната част от това месо е по щандовете на Кауфланд, съобщи Симеон Караколев, председател на Националната асоциация на овцевъдите у нас. Месото е с над 20% по-евтино от българското, защото Македония няма мита за ЕС. То е   и така хората, които предпочитат българското производство, може да бъдат заблудени, каза още Караколев.  ", "date": "2019.04.26", "title": "Китайците изядоха  свинското на Европа"}
{"url": "https://www.standartnews.com/sport/zvezda-skrshi-partizan-v-derbito-video-390626.html", "text": "Цървена звезда спечели дербито на Сърбия след успех над Партизан с 2:1. Срещата от 3-ия кръг на шампионския плейоф се игра на \"Мала Маракана\", а \"звездашите\" направиха решителна крачка към титлата. Цървена звезда е начело в класирането с 48 точки и има аванс от 6 пред Раднички (Ниш). Партизан е едва на 5-ата позиция с 30 точки. Цървена звезда откри резултата в 59-ата минута, когато Урошевич задържа в наказателното поле Мохамед ел Фарду, а съдията без колебание отсъди дузпа. Потърпевшият сам изпълни наказателния удар и откри резултата. В 80-ата минута Вуканович покачи на 2:0 с удар отблизо. В последната минута на срещата Партизан върна един гол. \"Гробарите\" получиха дузпа, а Рикардо Гомес не сгреши. Гостите останаха с човек по-малко в допълнителното време на мача, след като Павлович получи червен картон за удар с лакът в лицето на противников играч.", "date": "2019.04.26", "title": "Звезда скърши Партизан в дербито (ВИДЕО)"}
{"url": "https://standartnews.com/biznes/vinari-iskat-shchand-blgariya-na-izlozhenieto-v-dyuseldorf-390650.html", "text": "Държавата да помогне на българските винари за по-добър имидж на родните вина, поискаха участници в дискусията \"Да! На българската храна\", организирана от \"Стандарт\". Увеличението на цената на родното вино на международните пазари е факт, изключително важно е обаче да се представяме добре на големите винени изложения, където идват посетители от цял свят. Това коментира  . И предложи на един от най-големите винени панаири - в Дюселдорф, да участваме със щанд \"България\", който да привлича посетителите с визия за нашата култура и исторически забележителности. Николова даде за пример Молдова и Хърватска, които не могат да се мерят с родното производство, но по време на форума през март са впечатлили всички с добре направени щандове. За разлика от тях, българските производители са се срамували от нашия щанд, който е бил малък и невзрачен. Трябва да се намери решение по темата с Дюселдорф, отговори   Той посочи, че ресурсът на оглавяваното от него ведомство е ограничен, но с помощта на Агенцията за насърчаване на малките и средни предприятия успяват да се организират участия във важни изложения. Ние работим по ОП \"Иновации и конкурентноспособност\" и по тази програма нямаме право да финансираме земеделския бизнес. Но можем да го правим с целево финансиране, каза  И посъветва винарския бизнес да изпрати писмо с искане за такова финансиране до министъра на икономиката. Д-р Таков съобщи още, че се готви промяна на нормативната уредба за Агенцията и вече са изпратени писма за това от него и от министъра на икономиката Емил Караниколов.  ", "date": "2019.04.26", "title": "Винари искат щанд \"България\" на изложението в Дюселдорф"}
{"url": "https://standartnews.com/kultura/dana-interneshnl-shche-podgryava-evroviziya-2019-390669.html", "text": "След като беше потвърдено, че Мадона ще бъде специалният гост на \"Евровизия 2019\", организаторите обявиха и кой ще открие фестивала в Тел Авив. \"Евровизия\" ще бъде открита от Дана Интернешънъл, която шокира европейската публика преди 21 години и донесе победа на Израел през 1998 година. Точно след 20 години музикалното състезание отново се провежда в Тел Авив, а първата транссексуална звезда на \"Евровизия\" ще изпее тогавашната печеливша песен \"Дива\". Групи от православни евреи са особено ядосани, споменавайки бойкота на фестивала през въпросната година заради тяхната представителка. \"С тази победа Господ ми доказа, че е на моя страна\", каза тя пред репортери след \"Евровизия\" тогава и така предизвика още по-голям гняв сред вярващите в Израел. Но след победата стана европейска звезда и един от най-известните транссексуални в света. Днес е на 47 и е една от най-известните певици в Израел.", "date": "2019.04.26", "title": "Дана Интернешънъл ще подгрява Евровизия 2019"}
{"url": "https://standartnews.com/biznes/podavame-danchni-deklaratsii-do-30-april-390605.html", "text": "Само един работен ден след Великден остава за подаване на декларациите за физическите лица и плащането на данъка върху доходите, напомнят от НАП. Заради започващите великденски празници крайният срок изтича на 30 април, като от приходната агенция очакват повече от 50 хиляди формуляра в следващите дни. Запазва се тенденцията повече от половината данъчни декларации за доходите на физическите лица да са подадени по интернет. 5 календарни дни преди края на кампанията в приходната агенция са получени малко над 450 хиляди формуляра. Също до края на април се декларират авансовите данъци за първото тримесечие на 2019 г., най-често от  упражняващи свободни професии, земеделци и наемодатели.", "date": "2019.04.26", "title": "Подаваме данъчни декларации до 30 април"}
{"url": "https://www.standartnews.com/sport/septemvri-i-dunav-s-ravenstvo-11-video-390660.html", "text": "Септември София и Дунав Русе завършиха 1:1 в двубой от 31-ия кръг на Първа лига, втора осмица, група Б.  Още в 5-ата минута на срещата, Димитров центрира към наказателното поле на Дунав, а в опита си да изчисти топката Мартин Ковачев си я заби във вратата. Четири минути по-късно Дунав се върна в играта с изравнителен гол. Фирцулеску центрира отляво към наказателното поле на Септември, а в опита си да изчисти топката Дюлгеров си отбеляза автогол. \r\nВ 20-ата минута на срещата Мандиангу получи отличен пас от Галчев избяга на защитниците на гостите, но не съумя да вкара топката във вратата, след като тя мина встрани от вратата. Десет минути по-късно Инкоом застана на пътя на топката при удар на Чандъров по посока вратата на Дунав. В 36-ата минута и Сахити пропусна от изгодна ситуация. До почивката Чандъров и Галчев пропуснаха да изведат отбора си напред в резултата. \r\nВ 47-ата минута Здравко Димитров намери добре Мандиангу, но той си пусна дълго топката и не успя да реализира, като бранител изчисти кълбото. В следващата минута Димов стреля неточно. В 62-ата минута и Фирцулеску пробва мерника си, но не сполучи. В следващите минути Галчев, Здравко Димитров и Чандъров отправиха опасни удари към вратата на Макенджиев, но той беше на висота. Попадийн и Ахмедов са пострадали от хранително натравяне в четвъртък вечер, и затова единият не попадна дори в групата за двубоя, а Ахмедов остана на скамейката, но се появи в игра след почивката. В добавеното време Тилев пропусна да донесе 3-те точки на домакините, като негов удар с глава мина на сантиметри от гредата. В крайна сметка двата тима си поделиха по 1 точка и остават съответно 3-ти и 4-ти в класирането. Септември е с 30 точки, а Дунав има 29. В последния кръг русенци играят със Славия като домакин, а Септември е гост на Локомотив Пловдив.", "date": "2019.04.26", "title": "Септември и Дунав с равенство 1:1 (ВИДЕО)"}
{"url": "https://www.standartnews.com/sport/ivan-vasilev-prekhvrlya-aktsiite-na-fenovete-390627.html", "text": "Собственикът на Локо София Иван Василев и УС на клуба се обърнаха с позиция към привържениците на отбора. Босът на \"железничарите\" възнамерява да прехвърли акциите на феновете и ги призова да представят концепция за развитие на клуба в рамките на месец. Когато през 2015 година станах собственик на Локомотив и за миг не съм си помислял, че ще е лесно. Върнах се в клуба на живота ми, за да създадем с моите колеги Бойчо Величков, Валентин Николов, Веско Стоянов и Иво Паргов детско-юношеска школа, а не да правим първи отбор. Но любовта на феновете ми даде криле и за по-малко от 3 години направихме почти невъзможното - извървяхме трънливия път от аматьорския до професионалния футбол, а само няколко секунди ни костваха влизането в елита. На цената на много пари, нерви и напрежение спасих тима от финансовия капан и го направих финансово стабилен клуб без нито стотинка дългове. Нещо, с което не могат да се похвалят дори грандовете на българския футбол. Преди нас, Локомотив нямаше нито тренировъчна база, нито дори помощни игрища. Само оградата на стадиона струва колкото една къща. Ремонтирахме съблекалните, преведохме стадиона в нормален вид и създадохме условия за футбол. Тогава ръководство и фенове бяхме събрани в железен червено-черен юмрук. Не позволих Локомотив да легне на никого. Излизахме на терена и се биехме честно. Неслучайно се скарах с приятели и бизнес партньори, а мрачните времена от злощастното управление на Касев и Льосков останаха само лош спомен.", "date": "2019.04.26", "title": "Иван Василев прехвърля акциите на феновете"}
{"url": "https://www.standartnews.com/sport/uefa-udari-tezhko-po-neymar-390662.html", "text": "Изключително неприятна вест долетя в офисите на Пари Сен Жермен по отношение на голямата звезда Неймар да Силва. УЕФА официално наказа най-скъпия футболист в историята за следващите 3 двубоя на парижани в Шампионската лига. Санкцията реално е само с 1 мач по-малка от максималната възможна по правилника на европейската футболна централа. Тя идва в резултат на нападките спрямо, които 27-годишният играч си позволи след загубата 0:3 от Манчестър Юнайтед в 1/8-финалите на Шампионската лига. Именно това поражение в реванша коства и отпадането на френския гранд, който беше взел победа 2:0 на „Олд Трафорд” в първия мач. Неймар се нахвърли на реферите най-вече заради дузпата в края на срещата, която беше отсъдена и Маркъс Рашфорд реализира. „Това е срам. Те слагат четирима души, които не разбират нищо от футбол, да отговарят за преглеждането на повторенията с ВАР (системата за видеоарбитраж – б.р.). Нямаше дузпа, как може да става дума за игра с ръка, когато топката го удря (визира Преснел Кимпембе – б.р.) в гърба. Ходете да си го на****те!”, написа тогава Неймар в социалните мрежи.", "date": "2019.04.26", "title": "УЕФА удари тежко по Неймар"}
{"url": "https://www.standartnews.com/sport/lekler-specheli-vtorata-trenirovka-v-baku-video-390663.html", "text": "Младото попълнение на Ферари Шар Леклер беше най-бързият пилот във втората свободна тренировка преди Гран При на Азербайджан. В Баку монегаскът се оказа с над 3 десети от секундата по-бърз от съотборника си Себастиан Фетел, а болидите на Мерцедес показаха сериозно изоставане. На практика петъчният следобед събра целия състезателен екшън, след като сутрешната сесия беше прекратена заради инцидента с Джордж Ръсел (Уилямс), чийто болид пострада от недобре заварена шахта, когато премина над нея. Леклер избегна подобни неприятности във втората тренировка, която не мина съвсем за гладко за доста от пилотите. 21-годишният талант даде най-добрата обиколка за 1:42,872 минути, с което потвърди реномето си на специалист по отношение на уличното трасе в Баку. Неговата първа победа във Формула 2 през 2017-а дойде именно тук, а през миналата година – при дебюта му във Ф1 – той спечели първите си точки в Азербайджан, финиширайки на 6-а позиция с не чак толкова впечатляващата кола на Заубер. Във Ферари заложиха на подобрен аеродинамичен пакет и по-голямо задно крило, което явно им даде предимство пред Мерцедесите. Докато Фетел завърши на 0,324 секунди зад Леклер, Люис Хамилтън изостана на над 6 десети зад най-бързия пилот за деня. Мерцедес, който започна сезона с три двойни победи, сега не успя да „залепи” пилотите си един зад друг, защото Макс Ферстапен (Ред Бул) се намести между Хамилтън и Валтери Ботас, заемайки 4-ата позиция. 1. Шарл Леклер, Ферари – 1:42,872 2. Себастиан Фетел, Ферари +0,324 3. Люис Хамилтън, Мерцедес +0,669 4. Макс Ферстапен, Ред Бул +0,921 5. Валтери Ботас, Мерцедес +1,131 6. Даниил Квят, Торо Росо +1,305 7. Карлос Сайнс-младши, Макларън +1,311 8. Алекс Албън, Торо Росо +1,344 9. Пиер Гасли, Ред Бул +1,368 10. Ландо Норис, Макларън +1,423", "date": "2019.04.26", "title": "Леклер спечели втората тренировка в Баку (ВИДЕО)"}
{"url": "https://www.standartnews.com/sport/izvnzemen-zhoro-iliev-bi-sam-ludogorets-video-390667.html", "text": "Черно море нанесе второ за този сезон поражение на Лудогорец в Първа лига. Момчетата на Илиан Илиев надделяха над лидера в таблицата с 2:1 на \"Тича\", а главният герой на вечерта бе Георги Илиев. 37-годишният капитан на \"моряците\" се отчете с два футболни шедьовъра и донесе успеха своите. През първата част Илиев вкара от пряк свободен удар с неспасяем шут от около 25 метра (20'), а през втората реализира след шеметна странична ножица (52'), след пас отдясно на Ндонгала. Иначе Лудогорец изравни в 34-ата минута, когато Григоре засече с глава пас на Вандерсон от корнер. Това обаче не бе достатъчно за разградчани да отмъкнат ценни точки от този мач. Така шампионите остават първи със 70 точки 5 кръга преди края на сезона, но вторият ЦСКА вече е с мач по-малко (срещу Ботев Пд в понеделник, 29.04) на 5 точки зад лидера. Черно море вече е 4-ти с 48 точки.  Това е трета загуба за Лудогорец през този сезон. Първата бе от Локомотив Пд (0:1) у дома, а втората - отново на Тича\" срещу Черно море в края на месец февруари тази година (1:0).", "date": "2019.04.26", "title": "Извънземен Жоро Илиев би сам Лудогорец (ВИДЕО)"}
{"url": "https://www.standartnews.com/sport/gratsiite-stignakha-finala-na-pet-topki-390670.html", "text": "Ансамбълът на България се класира за финала на съчетанието с пет топки на Световната купа по художествена гимнастика в Баку (Азербайджан). Възпитаничките на Весела Димитрова в състав Симона Дянкова, Стефани Кирякова, Мадлен Радуканова, Ерика Зафирова и Лаура Траатс изпълниха много добре композицията си, в която има промени в сравнение със Световната купа в София, но получи оценка едва 23.350 точки, от които 15.100 за трудност. От българския щаб веднага подадоха контестация и оценката беше повишена на 23.550 точки (15.300 за трудност и 8.250 за изпълнение), което е пета по сила. Така във временното класиране за многобоя след първия уред България заема петото място. Утре са съчетанията с три обръча и два чифта бухалки. На пет топки най-висока оценка получи Русия - 26.050 точки, а в класирането следват Япония с 24.900 точки, Беларус с 24.500, Украйна с 24.050, България с 23.550 точки и други. В надпреварата участват 25 ансамбъла. \r\nАнсамбълът на Италия се провали в първото си изпълнение, взе резервна топка и след много грешки и на девето място с 21.650 точки, което го оставя извън осемте финалисти. \r\nУтре по програма Световната купа започва в 11.00 часа в изпълненията на първия поток при жените на композициите с бухалки и лента. Надпреварата при жените ще продължи до 18.35 часа. В Баку са Катрин Тасева и Боряна Калейн. По-рано днес двете българки играха с обръч и топка. Тасева се класира за финала на обръч и е седма във временното класиране за многобоя, а Калейн е 19-а и не попадна сред финалистките на двата уреда. Ансамблите играят с три обръча и два чифта бухалки от 19.00 часа българско време.", "date": "2019.04.26", "title": "Грациите стигнаха финала на пет топки"}
{"url": "https://standartnews.com/biznes/iznasyame-prez-metro-200-tona-olio-za-kitay-390640.html", "text": "Български производител на олио ще изнесе 200 т за Китай след участие в търг на МЕТРО Интернешънъл. Това съобщи Георги Гърневски, ръководител на проекта на веригата в България за директна работа с производители, на дискусията на \"Стандарт\" Да! На българската храна. Всеки български производител може да участва в международните търгове на компанията и така да стигне до международните пазари, където оперира търговската верига, посочи Гърневски. Той даде за пример оризопроизводители от Пловдивско и Пазарджишко, които също са спечелили конкурс и сега чрез МЕТРО снабдяват с ориз няколко държави в ЕС. Наше сладко пък се продава в хипермаркетите на МЕТРО в Румъния. Вино на \"Катаржина\" е влязло в международния каталог на компанията и може да бъде поръчано от всяка страна. \"Важно е да имаме обща визия и да работим заедно\", каза още Гърневски. \r\nДруга новина е лютеницата от розов домат, която вече се предлага в магазините на МЕТРО у нас. ", "date": "2019.04.26", "title": "Изнасяме през МЕТРО 200 тона олио за Китай"}
{"url": "https://www.standartnews.com/sport/beroe-shokira-levski-nasred-sofiya-video-390671.html", "text": "Отборът на Левски окончателно затвърди впечатленията, че не разполага с аргументи да постигне афишираната като цел преди началото на сезона титла на България. В 31-ия кръг на Първа лига, само часове след загубата на лидера Лудогорец във Варна, „сините” паднаха с 1:2 от Берое у дома и все така остават на 11 точки от първото място.  В 49-ата минута Станислав Иванов проби зад гърба на Матеус Леони отдясно по „синята” атака, а Мариани го намери с прецизно подаване. Младокът даде пас по тревата в наказателното поле, където Баранов по невероятен начин остави цели 3 метра разстояние между себе си и Костов. Голмайсторът на първенството овладя и след второто му докосване, трибуните изригнаха в радостни възгласи – 1:0. Само пет минути след откриването на резултата Берое имаше и нужната доза спортно щастие, за да изравни. Александър Цветков успя с дрибъл да мине покрай Горанов и да нахлуе в наказателното поле, където си поведе дълго. Нуно Рейш се завтече да чисти, като изрита топката право в халфа на Берое. Тя отскочи към дъгата, а преди да излезе от наказателното поле Карлос Охене я намери с виртуозно воле, което матира Ники Михайлов – 1:1. Ангажирали прекалено много души в атака, домакините се оказаха уязвими за контраатака през центъра в 78-ата минута. Охене овладя топката и моментално с пас намери в централния кръг резервата Мартин Камбуров. Той намери чудесно продължение наляво за Еуженио, който с първото си докосване се вряза между Мартин Райнов и Живко Миланов. Португалецът дори не си направи труда да влиза в наказателното поле, а директно матира Николай Михайлов с хирургически шут в долния десен ъгъл – 1:2. Поражението идва като нов сериозен удар по реномето на старши треньора Георги Дерменджиев, който откакто пое „сините” няма нито един спечелен мач на „Георги Аспарухов”. Единственият домакински успех за специалиста дойде при 1:0 над ЦСКА през февруари, но тогава мачът се игра на Националния стадион „Васил Левски”.", "date": "2019.04.26", "title": "Берое шокира Левски насред София (ВИДЕО)"}
{"url": "https://standartnews.com/biznes/potrebitelite-izbrakha-izvorna-voda-rosa-za-produkt-na-godinata-390632.html", "text": "Изворна вода \"Роса\" бе избрана от потребителите за „Продукт на годината“ за 2019 г. В третото издание на престижния конкурс участваха десетки нови и иновативни продукти и услуги, лансирани на българския пазар през последните 18 месеца, разпределени в 25 категории. От всяка категория бе излъчен само по един победител в резултат от независим потребителски вот. \"Роса\" застана начело в класацията в своята категория и получи ексклузивно лиценз за наградата „Продукт на годината“ и  . Победителите в отделните категории се излъчват в резултат на независимо представително проучване, реализирано от Nielsen Bulgaria, сред 2500 потребители в цялата страна. Роса е природна изворна вода от екологично чист планински извор на 1500 метра надморска височина. Благодарение на своята ниска минерализация – една от най-ниските в България, водата е подходяща за всекидневна употреба за цялото семейство, включително и за бременни и приготвяне на бебешка храна. Световният конкурс се провежда ежегодно в над 40 страни с една и съща цел: да насочи потребителите към най-новите предложения на пазара и да отличи производителите за качеството и иновациите, реализирани в продуктите им. Червеното лого „Продукт на годината“ е знак за независима препоръка за потребителско доверие. Конкурсът се провежда за трета година у нас и в него се включват продукти и услуги, лансирани на българския пазар през последните 18 месеца. Те трябва да демонстрират иновации в една или в повече от следните характеристики: функция, дизайн, опаковка, състав и др. Анна-Мария Свиленова, младши бранд мениджър на Банкя и Роса в Кока-Кола България и Камен Шибилев(в ляво), супервайзор нови продукти в Кока-Кола Хеленик България, получиха престижното отличие от председателя на журито проф. Христо Катранджиев, УНСС  ", "date": "2019.04.26", "title": "Потребителите избраха изворна вода Роса  за „Продукт на годината“"}
{"url": "https://standartnews.com/sport/ivan-vasilev-prekhvrlya-aktsiite-na-fenovete-390627.html", "text": "Собственикът на Локо София Иван Василев и УС на клуба се обърнаха с позиция към привържениците на отбора. Босът на \"железничарите\" възнамерява да прехвърли акциите на феновете и ги призова да представят концепция за развитие на клуба в рамките на месец. Когато през 2015 година станах собственик на Локомотив и за миг не съм си помислял, че ще е лесно. Върнах се в клуба на живота ми, за да създадем с моите колеги Бойчо Величков, Валентин Николов, Веско Стоянов и Иво Паргов детско-юношеска школа, а не да правим първи отбор. Но любовта на феновете ми даде криле и за по-малко от 3 години направихме почти невъзможното - извървяхме трънливия път от аматьорския до професионалния футбол, а само няколко секунди ни костваха влизането в елита. На цената на много пари, нерви и напрежение спасих тима от финансовия капан и го направих финансово стабилен клуб без нито стотинка дългове. Нещо, с което не могат да се похвалят дори грандовете на българския футбол. Преди нас, Локомотив нямаше нито тренировъчна база, нито дори помощни игрища. Само оградата на стадиона струва колкото една къща. Ремонтирахме съблекалните, преведохме стадиона в нормален вид и създадохме условия за футбол. Тогава ръководство и фенове бяхме събрани в железен червено-черен юмрук. Не позволих Локомотив да легне на никого. Излизахме на терена и се биехме честно. Неслучайно се скарах с приятели и бизнес партньори, а мрачните времена от злощастното управление на Касев и Льосков останаха само лош спомен.", "date": "2019.04.26", "title": "Иван Василев прехвърля акциите на феновете"}
{"url": "https://www.standartnews.com/sport/dermendzhiev-ne-se-strakhuva-za-posta-si-video-390672.html", "text": "Треньорът на Левски Георги Дерменджиев заяви, че не чувства заплаха за поста си след поредната постна продукция на своя тим при  . Старши треньорът на „сините” заяви, че негативната серия на „Георги Аспарухов” – 2 равенства и 2 загуби в последните 4 домакинства – не се случва за първи път в историята и я отдаде на големия стрес, на който са подложени играчите. „Футболът се играе на голове. Наистина първото полувреме беше такова, че нито ние имахме големи възможности, нито Берое имаха на свой ред. Ние успяхме да поведем и много, много бързо получихме изравнителен гол. Пак казвам, че футболът се играе на голове. Каквото и да сме правили, каквото и да сме пропускали, получихме два гола, които са минус за нас”, заяви Дерменджиев. „Както и да го анализирам изравнителния гол, това си беше един шанс в полза на Берое. Не бяхме до такава степен добре подредени при второто попадение. Не успяхме да неутрализираме ситуацията. Слуховете за идването Хубчев и дали са дали отражение? Не искам да се оправдавам точно с това. Винаги се отразява, когато има такъв негативизъм спрямо отбора.” „Тази негативна серия не е за първи път. Играчите тук понасят голяма отговорност и има психологически стрес. Мисля, че с времето това може да се преодолее. Това, че всеки иска сам да решава мача, не е добре и е показателно. Аз съм треньор, казвал съм го много пъти. Върша си професионално работата. Естествено, успехите държат треньора. Аз не съм притеснен”, завърши Дерменджиев.", "date": "2019.04.26", "title": "Дерменджиев не се страхува за поста си (ВИДЕО)"}
{"url": "https://standartnews.com/biznes/sledete-kak-se-markirat-na-kasata-stokite-s-otstpki-390628.html", "text": "Независимо, че понякога асортиментът е богат и стоките са много, при пазаруването за Великден е добре потребителите да запомнят цените на 2-3-4 продукта, които са по-скъпи или с по-висок процент намаление и да проследят как се маркират на касата. Това препоръча председателят на Комисията за защита на потребителите Димитър Маргаритов. „Ако при тях всичко е наред, тогава вероятността при всички останали продукти също всичко да е наред е по-голяма. Респективно – ако при някои от тях се получи разминаване, тогава трябва да се загледаме по-внимателно, да спрем процеса и да проследим всичко онова, което се случва”, посочи Маргаритов по Дарик радио. Председателят на КЗП подчерта, че при проблем е важно да има реакция от страна на потребителите към търговеца, както и сигнал към контролния орган. Тогава инспекторите ще могат да се отзоват максимално бързо, да установят фактическата обстановка, както и да върви процесът по санкциониране. И най-важното – да се съдейства на потребителя да получи обратно парите си за неправомерно продаваната на различна от обявената цена стока или разликата между двете цени, ако все пак той държи да закупи стоката на обявената цена. Разминаване между обявени и прилагани цени най-често се среща при промоции и кампании за намаления. То може да се дължи, както на умишлено поведение, така и на небрежност от страна на представители на търговеца. Има обаче случаи, в които въпросното нарушение се установява и в ежедневието. „Не бих казал, че това е някаква епидемия, но факт е, че потребителите се обръщат към нас с жалби и сигнали, след като в хода на пазаруването са установили, че избран от тях продукт с определена цена е бил таксуван с друга цена, обикновено по-висока. Ние се намесваме и нарушителят понася санкция”, отбеляза Маргаритов. По думите му има две възможни хипотези. „В едната, когато очевидно става въпрос по-скоро за небрежност и за това, че в рамките на един огромен асортимент от стоки с различни цени и с различен процент намаление има един случай, говорим по-скоро за административно нарушение и санкционираме търговеца с глоба от 500 до 3000 лв. в зависимост от големината на търговския обект и от тежестта на нарушението. Когато обаче установим, че целта е била Вие да бъдете привлечен в даден търговски обект и после се оказва, че там е масова практика т.нар. намалени стоки да не са чак толкова намалени, тогава квалифицираме случая като нелоялна търговска практика и санкцията е доста по-сериозна – може да достигне до 30 000 лв.”, обясни председателят на КЗП.  Според Димитър Маргаритов спазването на изискванията на законодателството по отношение обявяването цените на стоките в търговските обекти е основна характеристика на коректния и лоялен пазар. „Да знаеш какво си купуваш, колко плащаш за него – никой няма право да изкривява този принцип с анонсирането на фалшиви намаления или с подмяната на информацията, която касае цената на стоката. Това е принцип, който трябва да бъде следван неотлъчно. В този смисъл и нашата институция е призвана да отговаря за възстановяването на правото тогава, когато то е било нарушено”, каза още той.", "date": "2019.04.26", "title": "Следете как се маркират на каса стоките с отстъпки"}
{"url": "https://standartnews.com/sport/zala-serafim-brzakov-otvori-vrati-390625.html", "text": "В Петрич отвори врати новата спортна зала „Серафим Бързаков“, носеща името на двукратния ни световен и четирикратен европейски шампион по свободна борба. Лентата прерязаха самият Бързаков, който е и сребърен медалист от Игрите в Сидни 2000, и кметът Димитър Бръчков. Преди това съоръжението е било държавна собственост, но след като общината го придобива прави реконструкция със собствени средства. Освен основна зала, базата разполага и с допълнителни по-малки зали за силови дисциплини и други, както и със съблекални и санитарни възли. „Благодаря на Общината за рамото, което дава на спорта. Благодаря на съветниците“, каза Серафим Бързаков, който е и почетен гражданин на Петрич. Кметът Димитър Бръчков открои високите резултати, постигнати от деца и юноши, които тренират в местни клубове и изрази надежда, че новата база ще допринесе също за бъдещо силно представяне. „Община Петрич ще продължи да инвестира за подобряване на базите, в които се развива спортна дейност“, пое ангажимент кметът. Сред гостите бяха Кирил Терзиев, бронзов олимпийски медалист от Пекин 2008, Елица Янкова, бронзова олимпийска медалистка от Рио 2016, Евелина Николова, призьорка от световни и европейски първенства, депутати, общински съветници и др. ", "date": "2019.04.26", "title": "Зала \"Серафим Бързаков\" отвори врати"}
{"url": "https://standartnews.com/sport/zvezda-skrshi-partizan-v-derbito-video-390626.html", "text": "Цървена звезда спечели дербито на Сърбия след успех над Партизан с 2:1. Срещата от 3-ия кръг на шампионския плейоф се игра на \"Мала Маракана\", а \"звездашите\" направиха решителна крачка към титлата. Цървена звезда е начело в класирането с 48 точки и има аванс от 6 пред Раднички (Ниш). Партизан е едва на 5-ата позиция с 30 точки. Цървена звезда откри резултата в 59-ата минута, когато Урошевич задържа в наказателното поле Мохамед ел Фарду, а съдията без колебание отсъди дузпа. Потърпевшият сам изпълни наказателния удар и откри резултата. В 80-ата минута Вуканович покачи на 2:0 с удар отблизо. В последната минута на срещата Партизан върна един гол. \"Гробарите\" получиха дузпа, а Рикардо Гомес не сгреши. Гостите останаха с човек по-малко в допълнителното време на мача, след като Павлович получи червен картон за удар с лакът в лицето на противников играч.", "date": "2019.04.26", "title": "Звезда скърши Партизан в дербито (ВИДЕО)"}
{"url": "https://standartnews.com/kultura/teylr-suift-s-nov-singl-390636.html", "text": "Тейлър Суифт зарадва феновете си с нов сингъл и музикално видео. В песента „Me“ певицата си партнира с фронтмена на групата „Panic! at the Disco“ Брендън Ури. Само за 6 часа клипът събра над 21 милиона гледания в „YouTube“. „В „Ме“ се пее за индивидуалността на човек и как всеки трябва да приеме себе си такъв, какъвто е. Ние трябва да се радваме на истинското си аз. Искам да накарам всички да се чувстват щастливи“, коментира носителката на „Грами“. Суифт също така благодари на феновете си за тяхната отдаденост и каза: „Създаването на музика е много по-приятно, когато имаш толкова предана аудитория и знаеш, че тя се интересува от всичко, което й предлагаш.“", "date": "2019.04.26", "title": "Тейлър Суифт с нов сингъл"}
{"url": "https://standartnews.com/sport/natsionalite-po-khokey-s-treta-poredna-pobeda-390630.html", "text": "Националите по хокей на лед постигнаха трета поредна победа на Световното първенство в дивизия 3 в София. \"Трикольорите\", които са водени от словашкия специалист Роберт Калабер, разгромиха Туркменистан с 6:2 (2:0, 2:2, 2:0) и оглавяват временното класиране с пълен актив от 9 точки. Константин Диков се разписа два пъти, а Станислав Мухачев и капитанът Мартин Бояджиев добавиха по гол и две асистенции. Иван Ходулов и Мартин Николов също се разписаха, а Мирослав Василев се отличи с три асистенции.  България среща Тайван в следващия си мач тази вечер, като азиатците са трети в подреждането с 5 точки, а в неделя е последната среща с втория във временното класиране Люксембург. Победителят в групата печели промоция за група \"Б\" на Дивизия 2.", "date": "2019.04.26", "title": "Националите по хокей с трета поредна победа"}
{"url": "https://standartnews.com/kultura/rami-malek-e-noviyat-zlodey-na-dzheyms-bond-390620.html", "text": "Рами Малек бе официално обявен като новия злодей на Джеймс Бонд в дългоочаквания 25-ти филм от поредицата. Заглавието на лентата все още се пази в тайна, но подробности около сюжета бяха разкрити от продуцентката Барбара Броколи. „Бонд ще бъде на почивка в началото на филма. Ще се наслаждава на мир и спокойствие в Ямайка, но това няма да продължи дълго. Неговият стар приятел Феликс Лайтър ще се появи и ще потърси помощ от 007. Бонд ще трябва да спаси отвлечен учен, но ще се окаже, че мисията е много по-опасна, отколкото изглежда. Така Бонд ще срещне мистериозен злодей, зареден с нова опасна технология“, разказва Броколи. Малек коментира: „ Ще се постарая да усложня максимално живота на Бонд в 25-ия му филм.“ Снимките вече са започнали, като трите главни локации за тях са Лондон, Италия и Норвегия. Останалата част от актьорския състав също стана ясен. В „Бонд 25“ ще се завърнат Леа Седу в ролята на доктор Маделин Суан, Джефри Райт като Феликс Лайтър, Бен Уишоу като агент Кю, Ралф Файнс като агент Ем, Рори Киниър като Тенър и Наоми Харис в ролята на Мънипени. Новите попълнения в състава включват Лашана Линч, Дейвид Денчик, Ана де Армас и Дали Бенсалах. Беше потвърдено, че Били Магнъсен също ще участва. Стана ясно и че сценарият ще бъде дело на Нийл Първис, Робърт Уейд, Скот Бърнс и Фийби Уолър-Бридж. „Бонд 25“ тръгва на големия екран на 8 април 2020-а.", "date": "2019.04.26", "title": "Рами Малек е новият злодей на Джеймс Бонд"}
{"url": "https://standartnews.com/svyat/kim-podari-na-putin-koreyski-mech-toy-pk-mu-vrchi-sabya-390643.html", "text": "Гостите получиха сувенир медал с лика на двамата лидери На първата си среща на върха лидерите на Северна Корея и Русия, Ким Чен Ун и президентът Владимир Путин разговаряха и вдигаха тостове под съпровода на песни и танци. Инициативата за тоста дойде от Путин, който предложи \"укрепване на дружбата\" между Русия и Северна Корея, благополучието на народите и здравето на \"другаря\" лидер. Отговорът на Ким, цитиран от РБК, бе, че тостът трябва да е \"за развитие, укрепване и процъфтяване на великата Руска федерация, за доброто здраве на президента Путин, за щастие и прекрасното бъдеще на двете страни\". Имаше и размяна на подаръци - оръжия от двете страни. Лидерът на КНДР подари на Путин корейски меч,  който „олицетворява силата и душата – на моя и на нашия народ, който ви подкрепя\". Путин благодари на Ким Чен Ун за подаръка и му стисна ръката. На свой ред той подари на Ким Чен Ун сабя и чаен сервиз за пътуване. Руският лидер поясни, че според народните вярвания в Русия подаряването на оръжие не е много добра поличба. Затова той взе монета и я даде на Ким Чен Ун, за да \"купи\" меча символично. След преговорите в чест на гостуващата севернокорейска делегация бе даден тържествен прием, чието меню включваше борш, пелмени, салата от раци, треска в сос, говеждо месо с патладжани, а за десерт ще има шоколадова торта. Бяха предложени вина руско производство - шардоне и мерло. Домакините бяха предвидили и постно меню за всички желаещи. Като сувенир пък гостите получиха паметен медал от срещата на Путин с Ким с изображението на двамата лидери. Ким Чен Ун пък заяви, че е имал с Путин \"откровена и и съдържателна обмяна на мнения\" по проблемите на региона и в двустранните отношения. Гостите на приема получиха като сувенир паметен медал от срещата на Путин с Ким с изображението на двамата лидери. Срещата във Владивосток е първият личен контакт на двамата политици и първото посещение на Ким Чен Ун в Русия, откакто той дойде на власт през 2011 г. Това е и първото чуждестранно посещение на председателя на държавния съвет на КНДР след преизбирането му на този пост през април тази година.  ", "date": "2019.04.26", "title": "Ким подари на Путин меч, той пък му връчи сабя"}
