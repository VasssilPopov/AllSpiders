{"url": "http://standartnews.com/mneniya/pelov_se_krie_v_sofiya_ili_oblastta-370154.html", "text": "-Това е организирано бягство. Предварително е уговорено къде и кога да дойде колата, която да чака двамата бегълци. Предварително в затвора е вкарано оръжие по някакъв канал. На всички е ясно, че съществуват такива канали, от години се говори, че се вкарва и дрога, и мобилни телефони и т.н. Най-вероятно в тези канали участват и служители на затвора, защото не виждам как външни хора ще ги внесат. Друг е въпросът, че има нарушение на правилника, който урежда охранителната дейност в затвора. Явно са допуснати сериозни грешки, които да доведат до това бягство. Смятам, че в затворите трябва да има оперативни работници и да се извършва оперативна работа, да се залавят сигнали за затворници, които организират бягство, за незаконни дейности вътре в затвора. И всичко това да се докладва на ръководството и да се взимат мерки. Ако е имало сигнали, че Пелов готви бягство, е трябвало да го вземат на по-строг контрол. Въпреки че той е изключително агресивен, брутален, арогантен и много хитър и пресметлив. -Изключително опасен криминален престъпник, рецидивист. Да ви припомня, че той влиза в чейндж бюро в Пловдив и с един винкел удря мъжа и жената собственици и ги убива на място. Открадва едва 300 долара. Струва ли човешкият живот 300 долара? За това негово деяние Пловдивският окръжен съд и по-горните инстанции му дават 20 години, от които той излежава само шест. Останалите са му опростени за „добро поведение\". След което през 2011 г. заедно с още един извършват грабеж в центъра на Ботевград – взимат един килограм злато. Стрелят с незаконно притежавано оръжие, бягат, после отново стрелят – по полицаи. Съкилийникът му е задържан, но Пелов успява да избяга. Отива на един паркинг, взима за заложници семейство, след това ги изхвърля, изоставя колата и се укрива в Балкана. Има един друг много интересен случай. В местност между Ботевград и Правец патрул засича лице със съмнително поведение. Спират го за проверка, Пелов вади оръжие и ги кара да залегнат. Полицаите залягат, той ги държи на прицел, взима на единия полицай пистолета, разглобява го и го хвърля в канавката. Като на филм продължава да ги държи на мушка, отдалечава се, качва се в полицейската кола, бяга с нея. По-късно я изоставя и се укрива. Впоследствие получихме информация, че се крие в „Младост\" при негова приятелка. Изпратих сериозна група да проверят сигнала. Един ден Пелов излиза от блока, отива да пазарува, групата го изчака и го залови. Тогава той пак оказа съпротива и намерихме в него пистолет с вкаран в цевта патрон. Беше казал на полицаите: „Само една секунда по-рано, ако ви бях усетил, че сте зад мен, щях да ви застрелям като кучета\". През 2016 г. Апелативният съд му променя мярката „задържане под стража\" в „домашен арест\", за да си лекува очите. Той не спазва тази мярка, излиза в центъра на Ботевград, вижда двама братя роми и след пререкание ги убива. Питам – колко убийства трябва да извърши, за да получи този човек някакво сериозно наказание? В момента той излежаваше 30-годишна присъда. - В настоящето законодателство най-тежката присъда е доживотен затвор без право на замяна. Но тази присъда много рядко се дава от съдийските състави. - Той вече няма от какво да се страхува или от какво да се притеснява. При задържането 100 процента ще окаже съпротива. Той е въоръжен и много опасен при задържане. Трябва много внимателно да се подходи. В момента се провеждат много сериозни оперативни издирвателни и заградителни мероприятия. Той знае, че се провеждат такива действия и не може да се движи. Затова по най-бързия начин се е скрил  - или в апартамент, или в някоя къща. Вероятно ще изчака там, където се е укрил. Неговото бягство е организирано – щом е организирал кола да дойде да го чака, той се е погрижил и къде да отиде. Няма да тръгне по улиците, автогарите или летищата. - По-логично е да е на територията на София или областта. Той много добре познава Ботевградския и Правешкия район. В Ботевград има гъста, непроходима гора. Укривал се е там няколко пъти и сме го задържали. Там може да използва стари и изоставени постройки и много трудно може да бъде намерен. Но при всички положения аз мисля, че служителите на МВР, които провеждат тези издирваттелни мероприятия, са много добре подготвени и мисля, че ще намерят възможности, с които да има положителен резултат. - Да, ще бъде задържан. Няма да може да напусне страната, както се тиражира. Ще изтече информация, ще бъде заловен. И предишният път го издирвахме 4-5 месеца. Той ще укрива, защото знае, че ще получи най-тежкото наказание по нашето законадателство и няма излизане. - Не мисля. Той е толкова лукав, хитър и подмолен. Няма такъв елемент, който да го накара да стори такова нещо. - Мисля, че са заедно. Колев е доста по-млад и неопитен, а Пелов е обигран и знае някои прийоми. При всички положения ще са заедно до задържането. А защо Пелов е избрал да има съучастник? Защото по-лесно бягат двама. Ако са двама, ще заплашат охраната, както са и направили. Да не говорим, ако попаднат на сам охранител, а те са двама и по-лесно ще се справят с него.", "date": "2018.04.04", "title": "Пелов се крие в София или областта"}
{"url": "http://standartnews.com/biznes/bansko_e_1_za_ski_v_iztochna_evropa-370134.html", "text": "Българският ски курорт №1 Банско в момента е най-желаната дестинация за феновете на белите спортове не само от българските туристи. В цяла Източна Европа единствено под Тодорка условията за ски са най-добри. Снежната покривка в ски зона Банско варира от 2 до 4 м. Отличните условия за каране както на ски, така и на сноуборд са причината да искат да тренират там в момента националите в алпийските дисциплини на Словения и Хърватия. Примата ни в сноуборда Сани Жекова също е на лагер в Банско с деца от своя клуб. Перфектното подготвяне на пистите от екипа на \"Юлен\" позволява да се кара нормално от сутрин до късен следобед. Нещо с което никъде в Източна Европа не могат да се похвалят. Намалените с 20% цени на лифт картите също помагат на всички които искат да покарат ски и през април да го направят в Банско. За желаещите само да дишат чист въздух и да правят слънчеви бани зоните на \"Бъндеришка поляна\" и \"Шилигарника\" са перфектното място. Репутацията на Банско като водеща ски дестинация в Европа е и причината за великденските празници в курорта почти всичко да е заето. В момента ски под Тодорка карат много български туристи, както и такива от Румъния, Великобритания и Македония.", "date": "2018.04.04", "title": "Банско e №1 за ски в Източна Европа"}
{"url": "http://standartnews.com/svyat/edin_zagina_a_trima_sa_raneni_sled_strelba_kray_tsentralata_na_youtube-370122.html", "text": "Един човек е загинал, а трима са ранени след стрелба край централата на компанията YouTube в Калифорния. Жена на около 30 години откри огън на терасата на кафене в комплекса на видеоплатформата. Един от ранените е в критично състояние. След нападението жената се е самоубила. Полицията се опитва да установи самоличността ѝ. По предварителни данни атаката няма отношение към тероризма, съобщиха полицейски източници. Според тях става въпрос за битов конфликт.", "date": "2018.04.04", "title": "Един загина, а трима са ранени след стрелба край централата на YouTube"}
{"url": "http://standartnews.com/svyat/sasht_zapazvat_voenno_prisastvie_v_siriya-370145.html", "text": "Американската администрация е взела решение да запази военното присъствие на САЩ в Сирия. Това съобщи директорът на Националната разузнавателна служба на САЩ Даниел Коутс. Той уточни, че това решение е взето на проведено във вторник заседание на Съвета за национална сигурност на Белия Дом, под председателството на американския президент Доналд Тръмп. Коутс не е пояснил в какво точно се състои взетото решение. „Относително скоро ще бъде обнародвано заявление за приетото решение\", заяви той. Според неговите думи, съобщението ще бъде разпространено от Белия Дом.", "date": "2018.04.04", "title": "САЩ запазват военно присъствие в Сирия"}
{"url": "http://standartnews.com/svyat/eskalatsiya_na_naprezhenieto_mezhdu_kitay_i_saedinenite_shtati-370125.html", "text": "Ескалация на напрежението между Китай и Съединените щати. Пекин осъди поредните планове на Вашингтон за налагане на мита върху китайски продукти и обяви, че е готов да отвърне. Американските власти публикуваха списък с 1300 китайски продукта, на които да бъдат наложени 25-процентови вносни мита. Годишният внос на тези продукти възлиза на около 50 милиарда долара. Все пак, предложените мита няма да влязат в сила, преди да изтече срокът за публично обсъждане на 11 май.", "date": "2018.04.04", "title": "Ескалация на напрежението между Китай и Съединените щати"}
{"url": "http://standartnews.com/sport/premierat_opredelil_koga_da_igrayat_levski_i_tsskasofiya-370149.html", "text": "По препоръка на премиера Бойко Борисов промениха началните часове на две от дербитата между ЦСКА и Левски.  Това стана ясно днес на извънреден брифинг в Министерството на младежта и спорта с участието на Красен Кралев и представители на БФС и полицията. Първият мач между двата отбора на 11 април от турнира за Купата на България е с начален час 18:00 часа, вместо 19:00, а този за първенството на 18 април бе променен от 20:00 също 18. Непроменен остава часа за реванша между „сини\" и „червени\" на 25 април, който ще започне в 18 часа и 30 минути.", "date": "2018.04.04", "title": "Премиерът определил кога да играят \"Левски\" и \"ЦСКА-София\""}
{"url": "http://standartnews.com/kultura/panagyurskoto_zlato_se_zavarna_u_doma-370141.html", "text": "При изключителни мерки за сигурност Панагюрското златно съкровище се завърна вчера у дома си. При изключителни мерки за сигурност безценният античен сервиз бе транспортиран в 10 ч. до двора на Исторически музей – Панагюрище. Деветте съда бяха поети с треперещи ръце от директора доц. д-р Атанас Шопов, който заедно с екипа си го подреди в специално изработената за съхранение и експониране на шедьовъра зала трезор. Уникалното помещение с девет цилиндрични витрини бе построено през 2012 г. с дарителски  средства на панагюрската компания „Асарел-Медет\" АД и покойния нейн ръководител проф. д-р Лъчезар Цоцорков. Оттогава, според подписано споразумение, всяка година съкровището се завръща у дома си поне за един месец. До 11 юни жителите и гостите на Панагюрище могат да се любуват на съвършеното творение на древните майстори. Доц д-р Атанас Шопов разкри, че през тази година музеят, макар и за дни, ще събере заедно двете панагюрски съкровища. На 4 юни се очаква да пристигне по-малко популярното Сребърно панагюрско съкровище, открито през 1903 г. в местността Мрамор край Панагюрище и популяризирано от бележития български историк и политик Богдан Филов. То съдържа над 70 артефакта, като тази година за пръв път ще бъде показано в цялата си пълнота и великолепие в Панагюрище. Реставрацията на съкровището и издаването на луксозен каталог са подкрепени от „Асарел-Медет\" АД.", "date": "2018.04.04", "title": "Панагюрското злато се завърна у дома"}
{"url": "http://standartnews.com/lyubopitno/zrelishten_proval_na_parvata_poshtenska_pratka_s_dron-370124.html", "text": "Зрелищен провал на първата пощенска пратка с дрон в Русия. Малко след като машината с пакета излетяла, тя се блъснала в стената на жилищна сграда. Според ръководителя на пощенската служба неуспехът се дължи на големия брой Wi-Fi излъчватели в района, които разстроили настройките за маршрута на дрона. Пратката трябваше да бъде доставена в село на 35 километра от пощенската станция. Цената на машината е над 30 000 лева.", "date": "2018.04.04", "title": "Зрелищен провал на първата пощенска пратка с дрон"}
{"url": "http://standartnews.com/svyat/prezidentite_na_turtsiya_iran_i_rusiya_shte_obsazhdat_siriya-370127.html", "text": "Тристранна среща на върха. Президентите на Русия, Турция и на Иран ще обсъждат бъдещето на Сирия. Иранският президент Хасан Рухани пристигна в Анкара, за да се срещне с Ердоган и Путин. Руският президент от вчера е в турската столица. Москва и Техеран са най-влиятелните поддръжници на сирийския президент Башар Асад, а Анкара е един от най-яростните му противници. Преди да отпътува за Турция, иранският президент разкритикува Съединените щати и Израел за ролята им в Сирия. Доминираният от шиитите Иран е основен регионален съюзник на Башар Асад.", "date": "2018.04.04", "title": "Президентите на Турция, Иран и Русия ще обсъждат Сирия"}
{"url": "http://standartnews.com/biznes/delyan_dobrev_bez_partiyni_mnozinstva_v_kevr-370136.html", "text": "Много държа да запазим принципа нито една партия или коалиция да няма мнозинство в регулатора. Това каза пред журналисти председателят на Комисията по енергетика Делян Добрев след проведения жребий за предсрочно прекратяване на мандата на четирима членове на Комисията по енергийно и водно регулиране. „Народното събрание прие текстове а жребий в средата на мандата, за да има приемственост. За да не сменим всички членове на КЕВР, а сменим половината от тях, решихме това да стане със жребий. Тези, които останаха, ще бъдат комисари още три години и ще имат пълен мандат. Тези, които ще изберем, също ще имат пълен мандат от 6 години. Оттук нататък жребий повече няма да има, а на всеки 3 годни ще се обновява половината от състава, без председателя, който има 7-годишен мандат\", обясни процедурата Делян Добрев. На въпрос дали ГЕРБ предстои да предложи свои кандидатури за овакантените постове, Делян Добрев отговори: „Не сме говорили още по тази тема. По стечение на обстоятелствата на двама от комисарите, които ние номинирахме, мандатът не се прекратява – Евгения Харитонова и Светла Тодорова. Дали ще предложим, не мога да отговоря на този етап\".", "date": "2018.04.04", "title": "Делян Добрев: Без партийни мнозинства в КЕВР"}
{"url": "http://standartnews.com/biznes/holding_bdzh_chaka_oshte_40_mln_leva-370137.html", "text": "Очакваме още 40 млн. лв. да бъдат платени в рамките на следващия месец и докрая на годината ще бъде приключен въпросът с тези 100 млн. по облигационния заем. Това каза Владимир Владимиров, изпълнителен директор на „Холдинг - БДЖ\" по време на изслушването си на Комисията по транспорт. Владимиров допълни, че това е станало ясно от разговорите му с министър Ивайло Московски. „Защо не ни подкрепите за това, че искаме да купим нови мотрисни влакове\", попита БСП Владимиров. По отношение на обществените поръчки, той заяви: „Нека да влязат компетентните органи. Компетентните органи са в БДЖ от десетилетия\", допълни Владимиров.", "date": "2018.04.04", "title": "\"Холдинг БДЖ\" чака още 40 млн. лева"}
{"url": "http://standartnews.com/svyat/ruskiyat_poslanik_obyavi_sluchaya_skripal_za_britanska_provokatsiya-370151.html", "text": "Русия не се чувства в изолация, тя никога не се е поддавала на провокации и никой няма да ни накара да се откажем от своите принципи. Не се чувстваме в изолация, това е очевидно. Това каза руският посланик Анатолий Макаров пред Радио \"Фокус\" по повод на изгонените 150 руски дипломати от 28 държави и от мисиите в ООН и НАТО вследствие на случая „Скрипал\". „Първо, да започнем от това, че когато казахте за 150 дипломати, които ще напуснат териториите на държави, където са работили, и ще се завърнат в Русия, бих искал да напомня за такова понятие като принцип на реципрочност, който е определен от Международната конвенция за дипломатическите отношения от 1961-ва година. Според този принцип Русия ще отговори със същите действия и също ще експулсира 150 дипломати от страните, които са експулсирали наши руски дипломати. Това е първо, за да разберете, за какво става дума. При нас всичко се изгражда върху принципа на взаимност, това е нормална международна дипломатическа практика\", заяви Анатолий Макаров. „Що се отнася до самата история със случая „Скрипал\", ще ви кажа веднага, че това е наистина геополитическа провокация на Великобритания срещу Русия с цел колкото може по-силно да вбие клин между Русия и Запада\", допълни още той. Анатолий Макаров постави въпроса какъв интерес е имала Русия в навечерието на президентските избори и в навечерието на Световното първенство по футбол, което ще се проведе през лятото, да прави такова убийство на своя гражданин, бивш шпионин, по-късно станал английски разузнавач. „Нямахме никакви причини за това. Ние сами го пуснахме този човек и той е живял в Англия през последните няколко години. Така че какъв смисъл имаше да правим това в навечерието на изборите за президент, които се проведоха през март, както знаете, и пред Мондиал? Някой беше заинтересован от това. Помислете, кой? Ние не сме заинтересовани. Не ни беше необходимо да създаваме такъв фон за себе си\", аргументира се Макаров. „Никой не печели от това – нито Русия, нито Запада. Изобщо не разбирам, защо така се държи Великобритания. В цивилизованото общество съществува такова понятие, като презумпция на невинност. Сигурен съм, и вие го знаете. Ние винаги с голямо уважение се отнасяхме към дипломатическата и юридическа школа на Нейно Величество Кралицата. Сега обаче виждам, че няма такъв принцип. Изобщо неразбираема и странна за мен е такава форма на солидарност, като извиването на ръцете на своите съюзници в НАТО и Европейския съюз – т.е. това, което виждаме сега\", допълни още той.", "date": "2018.04.04", "title": "Руският посланик обяви случая \"Скрипал\" за британска провокация"}
{"url": "http://standartnews.com/svyat/rusiya_turtsiya_i_iran_se_obediniha_za_unishtozhavaneto_na_islyamska_darzhava-370146.html", "text": "Иран, Русия и Турция са настроени да продължат сътрудничеството си в усилията за тотална ликвидация на терористичната групировка „Ислямска държава\" и другите терористи в Сирия, се казва в съвместното заявление на иранския, турския и руския президенти Хасан Роухани, Реджеп Таийп Ердоган и Владимир Путин, предава РИА Новости. „Президентите потвърдиха своята решимост да продължат сътрудничеството за окончателната ликвидация на „Ислямска държава\", „Джебхат ан Нусра и другите индивиди и групировки, свързани с „Ал Кайда\" или „Ислямска държава\"\", се казва в заявлението, публикувано на сайта на иранския президент.", "date": "2018.04.04", "title": "Русия, Турция и Иран се обединиха за унищожаването на \"Ислямска държава\""}
{"url": "http://standartnews.com/lyubopitno/shokoladat_udalzhava_zhivota-370119.html", "text": "Полезните свойства на шоколада се оказаха толкова много, че учени препоръчаха всекидневната му употреба, съобщи Лайф. Известният британски диетолог Роб Хобсън заяви, че шоколадът е идеално средство за достигане на дълголетие. Учени смятат, че какаото, което се съдържа в шоколада, може не само да стабилизира производството на хормона на удоволствието допамин, но и притежава почти същите свойства като тези на витамините. По думите на учените, свързаната с какаото тайна е, че то е източник на минерали и други необходими за организма вещества, включително магнезий, чието оптимално съдържание допринася за поддържане здравината на костите и за релаксация на мускулите, желязо, което допринася за поддържане производството на еритроцити, и цинк, благодарение на който обновяването на клетките в организма се осъществява безпроблемно. В какаото се съдържат повече антиоксиданти, отколкото в който и да било друг хранителен продукт. Сред важните свойства на какаото и шоколада е способността да се повиши нивото на фенилетиламините - вещества, използвани като основа за всички невромедиатори. Стабилното ниво на фенилетиламините е пряко свързано с остротата на ума и позволява да се съхранят когнитивните способности и \"младостта\" на главния мозък.", "date": "2018.04.04", "title": "Шоколадът удължава живота"}
{"url": "http://standartnews.com/sport/fifpro_iska_uefa_da_razkara_tsskasofiya_ot_evroturnirite-370139.html", "text": "FIFPro (Съюзът на професионалните футболисти) настоява УЕФА да не допусне ЦСКА до евротурнирите, докато седем футболисти не получат парите си на стойност от един милион евро. Играчите, на които трябва да бъде изплатена въпросната сума са Гуидо Ди Вани, Стивън Сънди, Сивърд Спрокел, Бернардо Тенгариня, Нилсън Антонио, Сержиньо и Юнес Бенжалюн, като се уточнява, че не е спазено арбитражно решение от 2015 година. Поради тази причина FIFPro настоява от УЕФА да не играе в евротурнирите, ако стигне до тази част.", "date": "2018.04.04", "title": "FIFPro иска УЕФА да разкара \"ЦСКА-София\" от евротурнирите"}
{"url": "http://standartnews.com/mneniya/chistachkata_da_poeme_zatvorite-370152.html", "text": "Най-добре е храбрата чистачка, която единствена се опита да подгони двамата бегълци от Софийския затвор, да вземе да стане министър. На МВР или на правосъдието - все ще е добре. Това зоват настойчиво зевзеците във Фейсбук, за които случката от сряда засега е голяма комедия. Двама изпечени убийци с присъди, близки до максималните, се изнасят от затвора през парадния вход. Внесли са си вътре пищов и нож, а надзирателите падат по очи от страх, докато те преминават пост след пост. Отвън ги чака кола с маскиран шофьор, с която те офейкват без никой дори да гръмне веднъж по тях. Липса само оркестър, който да приветства пандизчиите с излизането им на свобода. ако двамата главорези претрепят някой  невинен човек преди да бъдат заловени. Ако изобщо ги хванат. Защото, както казва вътрешният министър Валентин Радев, щом са избягали от затвора, защо да не избягат и от държавата. Реалист е министърът. За разлика от шефа на Гранична полиция, който твърди, че пиле не може да прехвръкне през границата. Като се сетиш обаче, че негови подчинени проспаха цял самолет, на кого да вярваш ? Пак Радев си призна, че са имали информация за готвено бягство още миналата година, ама на, въпреки това убийците офейкали. И сега по празниците хората по вилите край Ботевград, откъдето е единият беглец Владо Пелов, сочен за по-големия и умен кръволак от двамата, ще треперят от кой шубрак ще изскочат убийците. За които ченгета и психолози обясниха по всички телевизии, че няма да се спрат пред нищо, за да не се върнат в килиите. И жална му майка на всеки, който попадне на пътя им. Затова още по-смешни са опитите да се замаже гафът като един обикновен инцидент. \"Случаи на бягство от затвора винаги е имало, като се започне от граф Монте Кристо и се стигне до строго охранявания \"Алкатраз\", заяви шефът на правната комисия в парламента Данаил Кирилов, отбивайки атаките на БСП, които се възползваха максимално от поредната удобно подадена топка от властта. Бягства е имало и ще има, ама След като не е никакъв проблем убиец да получи в килията си пистолет, какво още трябва да се случи ? За внесени вътре телефони, дрога и даже проститутки, редовно чуваме. Това отдавна се приема за нещо в реда на нещата. Но вътре да се внася и оръжие означава, че с рушвети в затвора може да се получи всичко. Все пак това нагло бягство няма как да стане без съдействието на вътрешни хора. Само преди две седмици кабинетът реши да даде 15 милиона допълнително за по-големи заплати на служителите от затворите. Е, как сега всеки да не попита: защо ще им давате още пари на тия продажни и страхливи леваци ? Макар че мизерните заплати винаги подтикват към корупция и вероятно по-добрият сценарий е надзирателите да са добре платени, но да се стараят убийците да останат в килиите, а не да им съдействат да избягат. И накрая, ако някой трябва да бъде похвален в тази история - това е чистачката от Софийския затвор, която самоотвержено тичала подир духналите пандизчии, на които надзирателите само дето не са козирували. Затова зевзеците са прави, че тази женица, най-малкото заради куража, заслужава да поеме някое министерство. Или поне да я направят шеф на затворите. Все пак за нея сме сигурни, че има желание да държи затворниците зад решетките.", "date": "2018.04.04", "title": "Чистачката да поеме затворите"}
{"url": "http://standartnews.com/balgariya/nad_50_spirki_na_noshtnite_reysove_v_sofiya_vizhte_kade-370140.html", "text": "Над 50 автобусни спирки ще има по четирите линии от нощния градски транспорт в София, който тръгва от 7 април. Рейсовете по четирите трасета ще свързват осем части на София и могат да се използват между 00.00 и 4.00. Автобусите ще тръгват от площад \"Княз Александър I\", като ще се движат през 40 минути. Първата линия свързва ж.к. „Люлин 1,2\" и ж.к. „Младост 4\". Автобусите към пл.\"Княз Александър I\" тръгват съответно в 00. 54 ч. и 0:48 ч. Те ще се движат покрай метрото, след това по „Цариградско шосе\" към ж.к. „Младост\". Втората линия е между кв. „Обеля\" и ж.к. „Студентски град\". Автобусите към пл.\"Княз Александър I\" тръгват съответно в 00.20 ч. и 00:53 ч. Част от спирките са Технически университет, кино „Одеон,\", Централна гара, метростанция „Хан Кубрат\" и „Обеля\". Третата линия ще свързва ж.к. „Овча купел 2\" с Автостанция Изток. Автобусите от там тръгват съответно в 00.55 ч. И 00.23 ч. Те ще минават покрай стадион „Георги Аспарухов\", пл. „Васил Левски\", пл. „Руски паметник\" и ще стигат до пазара в кв. „Овча купел\". Четвъртата линия ще свързва ж.к. „Гоце Делчев\" и ж.к. „Дружба 2\". Автобусите към пл.\"Княз Александър I\" тръгват съответно в 00. 53 ч. и 00.47 ч. Те ще минават покрай разклона за летището, зала „Фестивална\", гара „Подуене\", бул „П. Славейков\", Южен парк, 36-то СОУ. Нощният билет е син, на него пише датата, за която важи и струва 2 лева. Ще се продава само на място в автобуса от контрольорите и няма да може да се купи предварително. С него обаче пътниците ще могат да се прекачат на друга линия. Това става  на началната спирка пл. \"Княз Александър I\", като времето за трансфер ще е 5 минути. Нощните рейсове няма да спират на всяка спирка, както дневните. Това ще се случва само ако шофьорът види, че има човек, който чака на спирката, или някой от пътниците натисне бутона „Спри на спирка\" в самия автобус. Нощните спирки ще бъдат обозначени с буква N и съответния цвят на линията, по която се движат рейсовете. Те ще имат видеонаблюдение и паникбутон. С промени в Наредбата за реда и условията за пътуване в обществения градски транспорт, които ще бъдат гласувани от Столичния общински съвет, глобата за нередовен пътник става 50 лв., а тази, която се плаща на място на контрольор - 30 лв. Досега тя бе 40 лв. Целта е да се повиши събираемостта.", "date": "2018.04.04", "title": "Над 50 спирки на нощните рейсове в София. ВИЖТЕ КЪДЕ!"}
{"url": "http://standartnews.com/balgariya/taynstven_daritel_dade_150_000_lv_za_hram-370142.html", "text": "150 000 лева за строежа на новия храм към манастира „Света Петка\" в русенското село Копривец, даде дарител, пожелал анонимност. Това съобщи Русенският митрополит Наум. Парите ще бъдат прибавени към средствата, дарени за вдигането на манастирската църква през 2013 г. и 2014 г. от Дядо Добри. Светецът от Байлово почина преди три месеца. Строителството на храма започна през февруари. Проектът бе готов отдавна, а освещаването на мястото бе направено преди две години. Заради лошото време през март дейностите бяха прекратени, но след Великден ще продължат отново. Грубият строеж трябва да приключи до ноември тази година, а вътрешното оформление и обзявеждане ще се прави през зимата, съобщи дядо Наум. Паралелно със строежа на новия храм ще се ремонтира и целия манастирски комплекс. Има спечелено финансиране за това. В момента за манастира се грижи игумения Мелания. Тя е единственият обитател на святото място.", "date": "2018.04.04", "title": "Тайнствен дарител даде 150 000 лв. за храм"}
{"url": "http://standartnews.com/balgariya/vizhte_momicheto_koeto_stana_hit_v_internet_s_izpalnenie_na_narodna_pesen-370123.html", "text": "Видео с изпълнение на народна песен от 13-годишна ученичка стана хит в социалните мрежи. На кадрите Мелек Ерен пее \"Горице ситна зелена\" в пловдивския градски транспорт и получава аплодисменти от възторжената публика. Мелек Ерен учи в Средното училище \"Любен Каравелов\" в родния си Пловдив с профил \"Народно пеене\". Именно то е нейната голяма страст. Мелек рисува, свири на пиано, а от скоро и танцува народни танци. Момичето вече има редица награди от конкурси за фолклорна музика. Тя е и най-малкият участник в спектакъла \"Осмото чудо\" на ансамбъл \"Българе\". Мелек казва, че баща й е от Турция, майка й е българка, а родителите й я учат на уважение и към двата народа. Тя признава, че това не я спира, а я мотивира да изпълнява народни песни. \"Аз се чувствам българка, тук съм родена, тук съм отраснала\", каза Мелек при гостуването си в \"Часът на Милен Цветков\" по NOVA. \"Надявам се един ден да представям България на международни сцени, защото ние сме уникална държава имаме с какво да се похвалим\", споделя 13-годишната ученичка.", "date": "2018.04.04", "title": "Вижте момичето, което стана хит в интернет с изпълнение на народна песен"}
{"url": "http://standartnews.com/balgariya/chistachkata_da_poeme_zatvorite-370152.html", "text": "Най-добре е храбрата чистачка, която единствена се опита да подгони двамата бегълци от Софийския затвор, да вземе да стане министър. На МВР или на правосъдието - все ще е добре. Това зоват настойчиво зевзеците във Фейсбук, за които случката от сряда засега е голяма комедия. Двама изпечени убийци с присъди, близки до максималните, се изнасят от затвора през парадния вход. Внесли са си вътре пищов и нож, а надзирателите падат по очи от страх, докато те преминават пост след пост. Отвън ги чака кола с маскиран шофьор, с която те офейкват без никой дори да гръмне веднъж по тях. Липса само оркестър, който да приветства пандизчиите с излизането им на свобода. ако двамата главорези претрепят някой  невинен човек преди да бъдат заловени. Ако изобщо ги хванат. Защото, както казва вътрешният министър Валентин Радев, щом са избягали от затвора, защо да не избягат и от държавата. Реалист е министърът. За разлика от шефа на Гранична полиция, който твърди, че пиле не може да прехвръкне през границата. Като се сетиш обаче, че негови подчинени проспаха цял самолет, на кого да вярваш ? Пак Радев си призна, че са имали информация за готвено бягство още миналата година, ама на, въпреки това убийците офейкали. И сега по празниците хората по вилите край Ботевград, откъдето е единият беглец Владо Пелов, сочен за по-големия и умен кръволак от двамата, ще треперят от кой шубрак ще изскочат убийците. За които ченгета и психолози обясниха по всички телевизии, че няма да се спрат пред нищо, за да не се върнат в килиите. И жална му майка на всеки, който попадне на пътя им. Затова още по-смешни са опитите да се замаже гафът като един обикновен инцидент. \"Случаи на бягство от затвора винаги е имало, като се започне от граф Монте Кристо и се стигне до строго охранявания \"Алкатраз\", заяви шефът на правната комисия в парламента Данаил Кирилов, отбивайки атаките на БСП, които се възползваха максимално от поредната удобно подадена топка от властта. Бягства е имало и ще има, ама След като не е никакъв проблем убиец да получи в килията си пистолет, какво още трябва да се случи ? За внесени вътре телефони, дрога и даже проститутки, редовно чуваме. Това отдавна се приема за нещо в реда на нещата. Но вътре да се внася и оръжие означава, че с рушвети в затвора може да се получи всичко. Все пак това нагло бягство няма как да стане без съдействието на вътрешни хора. Само преди две седмици кабинетът реши да даде 15 милиона допълнително за по-големи заплати на служителите от затворите. Е, как сега всеки да не попита: защо ще им давате още пари на тия продажни и страхливи леваци ? Макар че мизерните заплати винаги подтикват към корупция и вероятно по-добрият сценарий е надзирателите да са добре платени, но да се стараят убийците да останат в килиите, а не да им съдействат да избягат. И накрая, ако някой трябва да бъде похвален в тази история - това е чистачката от Софийския затвор, която самоотвержено тичала подир духналите пандизчии, на които надзирателите само дето не са козирували. Затова зевзеците са прави, че тази женица, най-малкото заради куража, заслужава да поеме някое министерство. Или поне да я направят шеф на затворите. Все пак за нея сме сигурни, че има желание да държи затворниците зад решетките.", "date": "2018.04.04", "title": "Чистачката да поеме затворите"}
{"url": "http://standartnews.com/balgariya/pelov_se_krie_v_sofiya_ili_oblastta-370154.html", "text": "-Това е организирано бягство. Предварително е уговорено къде и кога да дойде колата, която да чака двамата бегълци. Предварително в затвора е вкарано оръжие по някакъв канал. На всички е ясно, че съществуват такива канали, от години се говори, че се вкарва и дрога, и мобилни телефони и т.н. Най-вероятно в тези канали участват и служители на затвора, защото не виждам как външни хора ще ги внесат. Друг е въпросът, че има нарушение на правилника, който урежда охранителната дейност в затвора. Явно са допуснати сериозни грешки, които да доведат до това бягство. Смятам, че в затворите трябва да има оперативни работници и да се извършва оперативна работа, да се залавят сигнали за затворници, които организират бягство, за незаконни дейности вътре в затвора. И всичко това да се докладва на ръководството и да се взимат мерки. Ако е имало сигнали, че Пелов готви бягство, е трябвало да го вземат на по-строг контрол. Въпреки че той е изключително агресивен, брутален, арогантен и много хитър и пресметлив. -Изключително опасен криминален престъпник, рецидивист. Да ви припомня, че той влиза в чейндж бюро в Пловдив и с един винкел удря мъжа и жената собственици и ги убива на място. Открадва едва 300 долара. Струва ли човешкият живот 300 долара? За това негово деяние Пловдивският окръжен съд и по-горните инстанции му дават 20 години, от които той излежава само шест. Останалите са му опростени за „добро поведение\". След което през 2011 г. заедно с още един извършват грабеж в центъра на Ботевград – взимат един килограм злато. Стрелят с незаконно притежавано оръжие, бягат, после отново стрелят – по полицаи. Съкилийникът му е задържан, но Пелов успява да избяга. Отива на един паркинг, взима за заложници семейство, след това ги изхвърля, изоставя колата и се укрива в Балкана. Има един друг много интересен случай. В местност между Ботевград и Правец патрул засича лице със съмнително поведение. Спират го за проверка, Пелов вади оръжие и ги кара да залегнат. Полицаите залягат, той ги държи на прицел, взима на единия полицай пистолета, разглобява го и го хвърля в канавката. Като на филм продължава да ги държи на мушка, отдалечава се, качва се в полицейската кола, бяга с нея. По-късно я изоставя и се укрива. Впоследствие получихме информация, че се крие в „Младост\" при негова приятелка. Изпратих сериозна група да проверят сигнала. Един ден Пелов излиза от блока, отива да пазарува, групата го изчака и го залови. Тогава той пак оказа съпротива и намерихме в него пистолет с вкаран в цевта патрон. Беше казал на полицаите: „Само една секунда по-рано, ако ви бях усетил, че сте зад мен, щях да ви застрелям като кучета\". През 2016 г. Апелативният съд му променя мярката „задържане под стража\" в „домашен арест\", за да си лекува очите. Той не спазва тази мярка, излиза в центъра на Ботевград, вижда двама братя роми и след пререкание ги убива. Питам – колко убийства трябва да извърши, за да получи този човек някакво сериозно наказание? В момента той излежаваше 30-годишна присъда. - В настоящето законодателство най-тежката присъда е доживотен затвор без право на замяна. Но тази присъда много рядко се дава от съдийските състави. - Той вече няма от какво да се страхува или от какво да се притеснява. При задържането 100 процента ще окаже съпротива. Той е въоръжен и много опасен при задържане. Трябва много внимателно да се подходи. В момента се провеждат много сериозни оперативни издирвателни и заградителни мероприятия. Той знае, че се провеждат такива действия и не може да се движи. Затова по най-бързия начин се е скрил  - или в апартамент, или в някоя къща. Вероятно ще изчака там, където се е укрил. Неговото бягство е организирано – щом е организирал кола да дойде да го чака, той се е погрижил и къде да отиде. Няма да тръгне по улиците, автогарите или летищата. - По-логично е да е на територията на София или областта. Той много добре познава Ботевградския и Правешкия район. В Ботевград има гъста, непроходима гора. Укривал се е там няколко пъти и сме го задържали. Там може да използва стари и изоставени постройки и много трудно може да бъде намерен. Но при всички положения аз мисля, че служителите на МВР, които провеждат тези издирваттелни мероприятия, са много добре подготвени и мисля, че ще намерят възможности, с които да има положителен резултат. - Да, ще бъде задържан. Няма да може да напусне страната, както се тиражира. Ще изтече информация, ще бъде заловен. И предишният път го издирвахме 4-5 месеца. Той ще укрива, защото знае, че ще получи най-тежкото наказание по нашето законадателство и няма излизане. - Не мисля. Той е толкова лукав, хитър и подмолен. Няма такъв елемент, който да го накара да стори такова нещо. - Мисля, че са заедно. Колев е доста по-млад и неопитен, а Пелов е обигран и знае някои прийоми. При всички положения ще са заедно до задържането. А защо Пелов е избрал да има съучастник? Защото по-лесно бягат двама. Ако са двама, ще заплашат охраната, както са и направили. Да не говорим, ако попаднат на сам охранител, а те са двама и по-лесно ще се справят с него.", "date": "2018.04.04", "title": "Пелов се крие в София или областта"}
{"url": "http://standartnews.com/balgariya/borisov_razporedi_na_tsacheva_ostavki_na_shefove_na_zatvorite-370150.html", "text": "По разпореждане на министър-председателя Бойко Борисов и след проверка на място, министърът на правосъдието Цецка Цачева поиска оставките на временно преназначения на длъжността главен директор на Главна дирекция „Изпълнение на наказанията\" Свилен Цветанов и началника на затвора в София Петър Кръстев. Оставките са приети от министъра, като длъжностите им ще бъдат временно заети от служители на Главна дирекция „Охрана\" към Министерство на правосъдието. Работата на комисията по изясняване на обстоятелствата и фактите относно бягството на лишените от свобода за тежки престъпления Владимир Пелов и Радослав Колев продължава. След представяне на доклада от комисията до 12 април, ще бъдат предприети дисциплинарни мерки спрямо действията на пряко отговорните служители, в резултат на които е извършен този изключително тежък инцидент. И съответно малко по-късно двамата подадоха оставките си, а Цецка Цачева ги прие.", "date": "2018.04.04", "title": "Борисов разпореди на Цачева оставки на шефове на затворите"}
{"url": "http://standartnews.com/balgariya/karadaya_es_ima_nuzhda_ot_obshta_otbrana_v_ramkite_na_nato-370144.html", "text": "Европейският съюз има нужда от обща и синхронизирана външна политика, за да се справи с глобалните въпроси като борба с тероризма и промените в климата. Това обяви лидерът на ДПС Мустафа Карадайъ по време на Конференцията „ЕС в търсене на смисъл\",от евродепутата от АЛДЕ/ДПС Илхан Кючюк. \"Европейският съюз има обща европейска отбрана в рамките на НАТО, която същевремeнно да бъде важен стълб, за да се гарантира сигурността на европейските граждани и да отговаря на провокациите от трети страни. От обща охрана на границата на Съюза, за да направим европейското пространство по-сигурно и по-свободно. Това е възможно с членството на всички страни в Шенгенското пространство. ЕС има нужда от по-силно икономическо пространство и единен пазар чрез членството на всички страни в Еврозоната. Смятаме, че ЕС не трябва да се капсулира и да затваря вратите пред бъдещи членки. Западните балкани са част от Европа и ние ще продължим да призоваваме Съюза да демонстрира силна политическа подкрепа и ангажираност за европейската перспектива на региона. ДПС ще бъде твърда опозиция на всяко допускане на крайни национализми и екстремизми в толерантна Европа\", коментира лидерът на ДПС. \"България е председател на съвета на ЕС и именно на България и прилягат въпросите от основния дневен ред на Съюза. Целта на българското председателство е да отговори на реалните нужди на европейските граждани, да превърне предизвикателствата във възможности, за да има Европа повече сигурност, повече солидарност и повече стабилност\", каза още Мустафа Карадайъ. Европейският съюз има нужда от обща и синхронизирана външна политика, за да се справи с глобалните въпроси като борба с тероризма и промените в климата. Това обяви лидерът на ДПС Мустафа Карадайъ по време на Конференцията „ЕС в търсене на смисъл\",от евродепутата от АЛДЕ/ДПС Илхан Кючюк. \"Европейският съюз има обща европейска отбрана в рамките на НАТО, която същевремeнно да бъде важен стълб, за да се гарантира сигурността на европейските граждани и да отговаря на провокациите от трети страни. От обща охрана на границата на Съюза, за да направим европейското пространство по-сигурно и по-свободно. Това е възможно с членството на всички страни в Шенгенското пространство. ЕС има нужда от по-силно икономическо пространство и единен пазар чрез членството на всички страни в Еврозоната. Смятаме, че ЕС не трябва да се капсулира и да затваря вратите пред бъдещи членки. Западните балкани са част от Европа и ние ще продължим да призоваваме Съюза да демонстрира силна политическа подкрепа и ангажираност за европейската перспектива на региона. ДПС ще бъде твърда опозиция на всяко допускане на крайни национализми и екстремизми в толерантна Европа\", коментира лидерът на ДПС. \"България е председател на съвета на ЕС и именно на България и прилягат въпросите от основния дневен ред на Съюза. Целта на българското председателство е да отговори на реалните нужди на европейските граждани, да превърне предизвикателствата във възможности, за да има Европа повече сигурност, повече солидарност и повече стабилност\", каза още Мустафа Карадайъ. Конференцията „ЕС в търсене на смисъл\" бе организирана от евродепутата от АЛДЕ/ДПС Илхан Кючюк. На нея присъстваха д-р Кристофър Бикъртън (лектор в Куинс Колидж, Университет Кеймбридж), Даниел Кадик (програмен директор на фондация „Фридрих Науман за свобода\" за Югоизточна Европа) и Евелина Славкова (социолог и политически анализатор, Изследователски център \"Тренд\"). Темата за \"Брекзит\" пък бе дискутирана от Зинаида Златанова (вицепремиер на Република България (2013 - 2014), Либерален институт за политически анализи). д-р Джули Смит (член на Камарата на лордовете на Обединеното Кралство, директор на Европейския център към Университет Кеймбридж), Оливие Кадик (член на Сената на Република Франция) и Мелиса Родригес (член на Конгреса на депутатите на Кралство Испания).", "date": "2018.04.04", "title": "Карадайъ: EС има нужда от обща отбрана в рамките на НАТО"}
{"url": "http://standartnews.com/balgariya/horata_ot_hayredin_kam_nankov_blagodarim_za_dobrinata_-370130.html", "text": "С благодарности бе засипан днес регионалният министър Николай Нанков. Заедно с колегата си Ивайло Московски вчера инспектираха язовир \"Рогозен \" в община Хайредин, който преди месец преля и предизвика опасност от наводнение в три села. С отпуснатите от правителството по предложение на регионалния министър Николай Нанков 3 милиона лева в момента продължават аварийно-възстановителните дейности по преливника. Въпреки че за населението вече няма непосредствена опасност, частичното бедствено положение в общината остава. Дъното на разрушения преливник се укрепва чрез терасиране и насипване със скални материали, казаха от фирмата-изпълнител. Работата на обекта е изключително рискова, защото под преливника продължава да просмуква вода от язовира. В момента правим всичко възможно да спрем процесите на обрушване на дигата на язовирнаата стена към чашата на язовира. До язовира е направен временен път за превозване на огромното количество строителни материали и е осигурена необходимата техника, коментира Красимир Василев, главен инженер на ДП „ТСВ\". Над 1500 траверси железобетонни, над 2500 кубика земно-скална маса към момента е сложена в укрепване на стената, нормалната проводимост на водните количества през превилника ще бъде също осигурена, обясни Николай Нанков, министър на регионалното развитие. Миналата седмица, когато е имало дъждове и язовирът е прелял, вече положената основа е устояла, което означава, че тази технология е правилна. Монтираните 4 сифона продължават да изхвърлят голямо количество вода, като целта е нивото да се понижи до мъртъв обем, за да може да започне ремонтът на язовира, каза и Ивайло Московски, министър на транспорта.  Най-добрият вариант не само за нас, но и за други общини с такива малки язовири, които представляват опасност, е да ги предадем на държавата, защото тя ще може да ги стопанисва по-добре от общините, обясни Тодор Алексиев, кмет на община Хайредин. Срокът за завършването на аварийните дейности по укрепване на преливника на язовир \"Рогозен 1\" е 90 дни, веднага след това ще започне възстановяването на стената на съседния язовир Бързина.", "date": "2018.04.04", "title": "Хората от Хайредин към Нанков: Благодарим за добрината"}
{"url": "http://standartnews.com/balgariya/korneliya_ninova_iskame_evropa_na_grazhdanite_a_ne_na_politicheskite_eliti-370118.html", "text": "\"Искаме запазване и развитие на обединена Европа, която да съществува заради своите граждани, а не заради политическите си елити. Подкрепяме шестте инициативи в стратегията за Западните Балкани. Регионът има нужда и от транспортни, и енергийни връзки, и от цифрови технологии, и от сигурност. За нас обаче най-важно е социално-икономическото развитие.\" С тези думи председателят на БСП Корнелия Нинова се обърна към представителите на левите партии от Германия, Швеция, Черна гора, Република Македония, Албания и Босна и Херцеговина. \"След три десетилетия дерегулация на пазара, най-силни се оказват финансовите играчи, които присвояват ресурса от реалната икономика за сметка на работни места и перспектива на почтения, работещ човек. Ето защо, инструментът за предприсъединителната помощ трябва да подпомага стартиращи предприятия, малкия и среден бизнес и да обърне особено внимание на образование и здравеопазване\", каза още Нинова. Председателят на БСП подчерта, че левицата трябва да защитава тезата, че ЕС може да бъде ефективен само ако има социален дневен ред , основан на солидарност, насочен към преодоляване на неравенствата и гарантиране на равните права на всички европейци и борбата с бедността. Нинова увери присъстващите, че БСП ги очаква на срещата през май в София, в която участие ще вземат премиери, комисари и лидери на партии от политическото семейство на социалисти и социалдемократи в Европа. На нея ще се приеме обща декларация за евроинтеграцията на Западните Балкани.", "date": "2018.04.04", "title": "Корнелия Нинова: Искаме Европа на гражданите, а не на политическите елити"}
{"url": "http://standartnews.com/balgariya/gerb_vnese_signal_do_prokuraturata_sreshtu_kmeta_na_mezdra-370131.html", "text": "ГЕРБ сезира прокуратурата и новата комисия „Антикорупция\" за кмета на Мездра от БСП Генади Събков. Управляващите искат той да подаде оставка и да се оттегли от поста си заради злоупотреби. Става дума за спортна зала, за която през 2014 г. общината получава 1,4 млн. лв. от държавата. Те са платени авансово на изпълнителя на обекта. Залата обаче и до днес не е довършена, съобщи депутатът Александър Иванов (ГЕРБ). Има разрешение за строителство на този обект, а нищо не се случва, каза той и обясни, че в края на 2014 г. кметът Събков дори издава удостоверение за отлично изпълнение на монтажните дейности и правилно изразходване на финансовия ресурс от страна на изпълнителя. „Искаме да попитаме кмета защо с тези 1, 4 млн. лв. дава безлихвен заем, защото до момента те не са изплатени, защо трета поред година няма една положена тухла?\", заяви още Иванов. И изнесе още данни: общината е получила и 2,6 млн. лева от възстановено ДДС по проект за изграждане на ВиК мрежа и пречиствателна станция. През 2016 г. пък Мездра е получила и безлихвен кредит от 1,6 млн. лева от финансовото министерство, който не е върнат. КЗП пък е установила нарушения от страна на общината за провеждане на обществени поръчки. Новата комисия \"Антикорупция\" ще бъде сезирана, защото синът на кмета – Николай Събков, е получавал субсидии от Държавен фонд \"Земеделие\" за наем за пасища по времето от 2011 до 2016 г., когато всъщност е бил студент в Шотландия, съобщи Антон Тодоров. Така през 2015 г. е Събков - младши е взел 16 000 лева, а на следващата година – 15 000. Генади Събков е четвъртият кмет, който в последните 2 месеца, ГЕРБ дава на прокурор. Преди това управляващите подадоха сигнали за първенците на Златица и Провадия. Преди два дни пък обвиниха управника на Сопот Деян Дойнов в административен произвол, некомпетентност и натиск за това, че е наложил неправомерно данък смет върху земеделска земя от 73 декара и така е изгонил чуждестранен инвеститор, който искал да отглежда лозя. За да си прибере начислените суми, общината завела иск срещу него чрез ЧСИ, който направил запор на земята и тя била пусната за разпродажба. Наред с това заместник-кмета на Сопот Николай Новаков имал и криминални регистрации за измами, хулиганство, кражба на МПС, подкуп на данъчен и съпротива.", "date": "2018.04.04", "title": "ГЕРБ внесе сигнал до прокуратурата срещу кмета на Мездра"}
{"url": "http://standartnews.com/balgariya/zapochva_izplashtaneto_na_velikdenskite_dobavki-370121.html", "text": "От днес започва изплащането на пенсиите и великденските добавки в размер на 40 лева, които бяха одобрени от кабинета. Получаването на сумите чрез пощенските станции ще бъде извършено по график, който е предварително обявен във всяка една от тях. Парите на пенсионерите, които ги получават по банков път ще бъдат по сметките им още днес.. Право на великденски добавки имат всички пенсионери, на които пенсията или сборът от пенсиите заедно с добавките и компенсациите към тях е в размер на 321 лева включително. В тази категория попадат 1 млн. и 200 хил. пенсионери.", "date": "2018.04.04", "title": "Започва изплащането на великденските добавки"}
{"url": "http://standartnews.com/balgariya/kak_da_svarim_perfektnite_yaytsa_za_velikden-370120.html", "text": "Случвало ли ви се е да установите, че всички яйца, които сте сварили за Великден, са се напукали? Вижте как да сварите перфектните яйца, без да се счупят: Преди да пристъпите към варенето на яйцата, извадете ги от хладилника поне 1-2 часа по-рано, за да престоят и да изравнят температурата си с тази на стаята. Тогава можете да преминете към варенето им. Когато поставяте яйцата в съда, в който ще ги варите, не ги пускайте рязко и от високо, а внимателно ги наредете на дъното. Важно е кога ще сложите яйцата във водата. Някои препоръчват да го направите, след като водата заври, но повечето съвети са свързани с поставянето на яйцата в  студената вода. Яйцата задължително се поставят на един ред, само по дъното на съда, в който ги варим. Водата трябва да бъде около един  Най-доброто превантивно средство против напукване на яйца е оцетът. Сложете няколко супени лъжици в тенджерата преди да е завряла водата. Добавянето на сол пък няма да позволи на част от белтъка да изтече, ако случайно някое от яйцата се спука. Яйцата задължително се варят на бавен огън. След като водата кипне, намалете котлона и оставете водата да къкри. Нужни са ви 8-10 минути, за да бъдат готови.", "date": "2018.04.04", "title": "Как да сварим перфектните яйца за Великден?"}
{"url": "http://standartnews.com/balgariya/tsvetanov_vyarvam_che_shte_hvanem_izbyagalite_zatvornitsi-370133.html", "text": "Инцидентът с избягалите затворници е изключително тежък. Не бива да политизираме такива ситуации. В момента държавата е мобилизирала целия си ресурс и вярвам, че скоро двамата бегълци ще бъдат задържани. Това заявих Цветан Цветанов от парламентарната трибуна във връзка с двамата затворници, избягали вчера от Централния софийски затвор. Днес се съобразихме с желанието на колегите от БСп да се направи едно изслушване на министрите. Там, където е необходимо, трябва да се направят съответните законодателни промени, за да избегнем подобни случаи, допълни той. Поздравявам министрите за това, което направиха днес и за това, което е направено - да бъде уведомена обществеността и да се разпространят снимките на избягалите затворници, завърши Цветанов.", "date": "2018.04.04", "title": "Цветанов: Вярвам, че ще хванем избягалите затворници"}
{"url": "http://standartnews.com/balgariya/ranniyat_pubertet_pri_momichetata_uvelichava_riska_ot_nadnormeno_teglo_v_badeshte-370128.html", "text": "Момичетата, които влизат в пубертета рано, са изложени на по-голям риск от наднормено тегло, предаде агенция ЮПИ. В свое изследване учените от лондонския Имперски колеж установиха, че колкото по-рано настъпи първият цикъл, толкова по-разположено ще е момичето към висок индекс на телесна маса. Експертите анализираха информацията от стотици хиляди жени във Великобритания. Откритията дадоха доказателства за връзката между началото на пубертета и теглото на жената в по-зряла възраст. Предходните данни бяха от наблюдения и бяха повлияни от фактори като етноса, икономическо положение, нивото на образованост и хранителния режим. Новото изследване показа, че самият ранен пубертет е рисков фактор за наднорменото тегло на жената. \"Изследвания в миналото показаха, че има връзка между двете, но ние не знаехме дали ранният пубертет причинява наднормено тегло в зряла възраст или просто е свързан с него. В най-новото ни изследване получихме доказателство в подкрепа на това, че пълнеенето е последица от него\", каза авторът Дипендър Джил. Не е ясно каква е причината. Учените предполагат, че може да имат значение различията във физическото и емоционално съзряване. Отношението към момичетата, които съзряват по-рано, вероятно е по-различно или обществото им оказва различен натиск, отколкото на по-късно съзряващите. Друга възможност е ефектите върху тялото от хормоналните промени по време на пубертета, като порастването на гърди, да засягат и шансовете момичетата да качат килограми на по-късен етап от живота си.", "date": "2018.04.04", "title": "Ранният пубертет при момичетата увеличава риска от наднормено тегло в бъдеще"}
{"url": "http://standartnews.com/balgariya/radev_kam_es_dayte_perspektiva_na_balkanite_inache_evropa_shte_poluchi_balkanska_perspektiva-370132.html", "text": "България е председател на Съвета на ЕС и като такъв трябва да провежда политика на диалог и баланс. Това каза президентът Румен Радев след срещата си с хърватския си колега Колинда Грабар – Китарович във връзка със случая „Скрипал\". „Нека не забравяме, че България е председател на Съвета на ЕС. Като такъв трябва да провежда политика на диалога и на баланса. Виждаме, че такава позиция взе и Австрия, която е следващият председател на Съвета на ЕС. Държа да подчертая, че България е лоялен член на Съюзите, в които членува - ЕС и НАТО, но това са съюзи, които се основават на много ясни ценности, една от тези ценности е прозрачността\", каза Радев. По думите му, за да предприемем следващи стъпки, трябва да има ясни и безспорни доказателства. Президентът коментира и политическата ситуация на Балканите. \"Ако не предоставим европейска перспектива за Западните Балкани, те рано или късно ще предоставят балканска перспектива за Европа\", заяви той.  „Аз съм убеден, че България успя да върне фокусът на ЕС върху проблематичния регион на Западните Балкани. Това, което винаги съм подчертавал пред европейските лидери е, че ако ние не предоставим европейска перспектива на Западните Балкани, те рано или късно ще предоставят балканска перспектива на Европа\", посочи държавният глава. „Разбира се, всяка държава изхожда от своите собствени интереси\", допълни президентът.", "date": "2018.04.04", "title": "Радев към ЕС: Дайте перспектива на Балканите, иначе Европа ще получи балканска перспектива"}
{"url": "http://standartnews.com/balgariya/harvatskiyat_prezident_pohvali_borisov_za_predsedatelstvoto-370135.html", "text": "Министър-председателят Бойко Борисов се срещна с президента на Хърватия Колинда Грабар-Китарович, която е на официално посещение в България. Двамата обсъдиха възможностите за задълбочаване на сътрудничеството между двете страни, като акцентът бе поставен върху приоритета на Българското председателство на Съвета на ЕС - перспективата пред страните от Западните Балкани, съобщават от пресслужбата на Министерски съвет. Президентът Колинда Грабар-Китарович поздрави премиера Борисов за успешното водене на Българското председателство на Съвета на ЕС, а той подчерта важността на проектите за инфраструктурна и дигитална свързаност в региона. „България отдава изключително важно значение на задълбочаването на регионалното сътрудничество за укрепването на стабилността на страните от Западните Балкани\", каза премиерът Борисов и допълни, че от особена важност е фокусът върху региона да остане на дневен ред в Европейския съюз и след края на Българското председателство.", "date": "2018.04.04", "title": "Хърватският президент похвали Борисов за председателството"}
{"url": "http://standartnews.com/balgariya/novi_pravila_za_meditsinskite_ekspertizi_shte_oshtetyat_hora_s_uvrezhdaniya-370129.html", "text": "Нови правила, засягащи медицинската експертиза, ще ощетят огромен процент хора с увреждания, оставяйки ги без надбавки, помощи и инвалидни пенсии, твърдят неправителствени организации. Промените се предлагат от здравното министерство и регламентират лекарите от ТЕЛК да дават процент инвалидност само за едно основно заболяване, но не и за придружаващите го. По този начин много лица ще отпаднат като хора с увреждания, а целта на тази мярка е да се спестят пари, каза пред Дарик Веска Събева от Националния съвет за интеграцията на хората с увреждания. От министерството обаче са категорични, че новите правила, предложени от тях, ще постигнат обективност и прозрачност на медицинската експертиза, както и ефективен контрол върху дейността й. Национален протест инициират на 11 април организациите, представляващи хората с увреждания, и едно от основанията за него са новите правила на здравното министерство, посочи Веска Събева. \"Една голяма част от хората с увреждания ще отпаднат като хора с увреждания. Ако това е целта тази медицинска експертиза го постига. Те дават едно основно заболяване, интересно хората с множество увреждания как ще ги оценяват\", пита тя. \"Има чисто дискриминационни текстове. Много хора няма да са вече в групата на хора с трайни увреждания и няма да получат никаква подкрепа от тук нататък. Хората с 49% не получават подкрепа от държавата. Вместо да се загрижат точно затова, да направят подкрепата за повече хора, както в Германия започва от 30%, всъщност тяхната цел в момента е да отпаднат от всякаква подкрепа и по този начин да се спестят някакви пари\", коментира още Събева. От министерството посочват, че с промените се премахва ограничаващото изискване лекарите в състава на ТЕЛК да са на пълен работен ден, като същевременно се дава възможност да се определят лекари - резервни членове. По този начин на ръководителите на лечебни заведения, към които са разкрити комисии, се осигурява свобода за избор на специалисти. Отпада също така изискването лекарите от ТЕЛК да работят на трудов договор, което от ведомството смятат, че ще даде възможност да се привлекат повече специалисти в състава на ТЕЛК. Промените са публикувани за обществено обсъждане на страницата на Министерството на здравеопазването и при липса на възражения ще бъдат приети.", "date": "2018.04.04", "title": "Нови правила за медицинските експертизи ще ощетят хора с увреждания?"}
{"url": "http://standartnews.com/balgariya/panagyurskoto_sakrovishte_se_zavrashta_u_doma-370126.html", "text": "Оригиналът на Панагюрското златно съкровище се завръща у дома. От днес до 11 юни то ще бъде изложено в залата-трезор на Историческия музей в Панагюрище. По време на великденските празници и на честванията на Априлската епопея жителите и гостите на града ще могат да се насладят на уникалните съдове. Очаква се хиляди хора и тази година да посетят музея в Панагюрище, за да видят отблизо златното съкровище. През 2017-а оригиналът на уникалните съдове се прибра вкъщи на 11 април и остана в Панагюрище до 29 май. Над 1600 посетители минаха през залата – трезор през миналата година. Любопитен факт е, че ежегодното експониране на съкровището в Панагюрище е записано  в дарителското споразумение между Министерството на културата и НИМ. Съкровището, изработено от злато в края на IV или началото на III в. пр. Хр., е с общо тегло от 6 кг и 164 г. Сервизът се състои от 9 съда - фиала, амфора и ритони, по външните стени на които са изобразени сцени от трако-гръцкия пантеон.", "date": "2018.04.04", "title": "Панагюрското съкровище се завръща у дома"}
{"url": "http://standartnews.com/balgariya/sdvr_razbi_poredna_grupa_za_imotni_izmami-370148.html", "text": "Столичните полицаи задържаха 4 лица за крупна имотна измама в София. Вследствие на действията на полицията са предотвратени незаконни продажби на недвижими имоти на стойност около 200 000 евро, както и незаконно придобиване на 100 000 лева от сметка на починал човек. По случая са задържани две жени и двама мъже, които действали в съучастие. Те са заловени непосредствено преди да осъществят продажба на имот. В хода на разследването властите са установили, че четирите лица са подготвили констативен нотариален акт, издаден въз основа на неистинско завещание. След това измамниците уговорили сделка за продажба на имота. След задържането на лицата, у тях са намерени 6 завещания и голяма сума - капаро за един от имотите. При претърсване и изземване на домашните адреси на двама от задържаните са намерени множество документи, съотносими към престъпната дейност и парична сума. Имотните измамници са задържани за срок до 24 часа. След разпит трима от тях са освободени. Четвъртият - 61- годишният А.С., е задържан за срок до 72 часа с постановление на прокурор от Софийска районна прокуратура. Срещу него е повдигнато обвинение за измама в особено големи размери. Работа по документиране на цялостната им престъпна дейност на групата за имотни измами продължава под наблюдението на прокуратурата. Припомняме, на 26 март тази година полицията разби и друга група за имотна измама в столицата. Тогава бяха задържани 5 души. Стана ясно, че грапата действала основно в столичния квартал \"Люлин\". По първоначална информация има на 10 апартамента взети по незаконен начин. По-късно беше изнесена информация, че бандата за имотни измами получавала информация от Столична община. На 29 март съдът реши да остави зад решетките членовете на групата. Срещу тях са повдигнати обвинения за участие в измамна схема за придобиване на апартаменти в столицата.", "date": "2018.04.04", "title": "СДВР разби поредна група за имотни измами"}
{"url": "http://standartnews.com/balgariya/rubin_gostuva_na_dondukov_2-370147.html", "text": "Президентът Румен Радев проведе днес среща на „Дондуков\" 2 с посланика на САЩ в България Ерик Рубин, съобщиха от прессекретариата на държавния глава. Това е трета среща на Радев с Рубин в последните месеци. Американският посланик бе и сред гостите на честването на националния празник 3-ти март, на което държавният глава бе домакин. По време на разговора бяха обсъдени актуални теми от дневния ред на двустранните отношения и стратегическото партньорство на България и САЩ, както и сигурността в региона. Разменени бяха и мнения за предприетите от България реформи в сферата на правосъдието и борбата с корупцията, гласи официалното съобщение от \"Дондуков\" 2.", "date": "2018.04.04", "title": "Рубин гостува на \"Дондуков\" 2"}
{"url": "http://standartnews.com/balgariya/ako_yuda_se_beshe_razkayal_gospod_shteshe_da_mu_prosti-370110.html", "text": "- Това е един много драматичен образ и епизод. Покаянието е най-важният и най-съкровен акт в учението на християнството и особено в православието. Покаянието е един особено дълбинен момент, едно преобръщане на ценностите, за което малко се говори. Не катарзис, не разтоварване, а метаноя-една нова перспектива. И ние виждаме един образ на една блудница, жена с лоша репутация, която излива драгоценно миро върху главата на Спасителя. Искат да я спрат, но тя продължава. Това е нещо скъпо, нещо особено ценно. Нейното действие е изненадващо, защото тя е зле приета от обществото. Но същността на едно покаяние е неговата дълбочина и искреност и за това цар Давид казва в 50-ти псалм: „Жертва Богу е дух съкрушен; сърце съкрушено и смирено Ти, Боже, не ще презреш.\" Дълбочината на покаянието, е онова което наистина трогва Спасителя и Той помилва грешницата и я избавя от репликите от страна на апостолите. Важна е истината на откровената й постъпка, тя е излязла от себе си, напуснала е греха и търси изход от тъмнината към светлина. - Чисто човешки, покаянието започва тогава, когато човек застане пред пълнотата на Бога и види своята непълнота или казано с езика на света- когато види грешката в себе си. Много е лесно ние да търсим грешките в другите и с това извиняваме нашите постъпки и избягваме въпроса: „Къде ние сме сбъркали?\". Ние неглижираме тези въпроси прекалено лесно, като обвиняваме другите, а истината и онова, което всеки християнин е длъжен да знае, е на първо място да се научим да търсим грешката в себе си. И е много прав митрополит Йеротей Влахос, който казва: „Съвременният християнин много прилича на образа на фарисея в притчата за митаря и фарисея\". Който е застанал в центъра на храма, който изтъква своите плюсове, че има духовни дарове, че дава десятък и очаква някаква награда, сякаш Бог му е длъжник. Христос, казва митрополит Йеротей Влахос, няма нужда от такива християни. Християнството започва от момента на преосмисляне на собственото битие. Защото смисълът е човек да се превърне в икона Божия, да обожи душата си и всичко свое, цялата си личност, в контакта с пълнотата на Нашия Спасител. - По-скоро тук става въпрос за нещо драгоценно, за онова, което е символ на Божията власт и особено на Божията милост. Още от Стария завет знаем, че с миро, елей, се посрещат ония, които са помазани от Бог. И ние трябва да търсим в тази постъпка най-съкровения акт, че тя в Христа е видяла своя учител. Видяла е Син Божии, видяла е Онзи, Който носи Новия завет. Тя Го е познала. Всички други въпроси са въпроси на предание, на наслагване, в поместните църкви. Когато ние извършваме тайнството на Миропомазание веднага след светото Кръщение и казваме:\" печат Духа Светаго\", се има в предвид точно този сакрален момент-докосването на Бога, освещаването на сетивата, който свещенослужителят извършва когато изрича формулата и поставя кръстния знак на определени части от тялото. Освещаването на челото, нозете, гърбите. Но важно е признанието, което Той получава от една блудна жена. Забележете, по същия начин се развива и образа на Закхей в евангелито. Когато той се приближава от дървото и го призовава и трогнат от този жест- един недостоен човек признава, че Христос е не просто един благородник, а истински Спасител Ние точно в този съкровен момент трябва да търсим общото. - Това е един деликатен момент, в който можем да видим елементи от някогашното правораздаване и от римското право. Можем да видим и това как Рим е управлявал древния свят. Обвинението срещу Христос е най-тежкото в онова време, той е обвинен в богохулство. По всички правила всяка смъртна присъда е трябвало да бъде произнесена от римския прокуратор. Губернатор, който отговаря за конкретната област. В този момент за Юдея това е Пилат Понтийски. Евреите нямат възможност да го прескочат чисто юридически. Те биха го сторили много лесно, но нито Анна, нито Каяфа, които са образ на еврейското свещенство, могат да го сторят в рамките на своите правомощия. И с обвиненията в богохулство се обръщат към Пилат, защото меродавна е неговата дума и неговото решение. Онова, което той произнесе е истинската присъда над Христос, затова именно в тези манипулации, тези намеси на юдейските първосвещеници и в страха, който те използват срещу Пилат. Ако той не се произнесе по начин, по който  им е угоден, те ще търсят други пътища да го наклеветят в Рим. Това има значение за Пилат при произнасянето на присъдата, защото той дълбоко в себе си не е убеден, че Христос е виновен. Нещо повече, той казва: „не намирам вина у този човек\". За него той е един мечтател, Царството Му не е от този свят, както казва Самият Спасител. - Вижте, когато човек е във властта, тогава той е обвързан с твърде много неща. Божият промисъл не е бил Пилат да последва Христос, той има друга драматична роля. Той си умива ръцете, по начин по който остава в паметта на народите и до ден днешен. Умива си ръцете за да покаже и пред себе си и съвестта си, че той няма вина за това което ще се случи. Има неща, които са предсказани и Пилат в този Божии промисъл и в Божия план има друга роля. Нека да си спомним тогава, когато апостол Петър при ареста в Гетсиманската градина изважда нож. Христос казва: „върни ножа си на мястото му; защото всички, които се залавят за нож, от нож ще погинат;или мислиш, че не мога сега помоли Своя Отец, и Той ще ми представи повече от дванайсет легиона Ангели?\". Защото и предателството на Юда, един момент, който също си припомняме на Велика сряда, заслужава да му се обърне внимание. Той е ключов в Библията и в историята на цялото човечество. Юда съзнателно и сам отива и предава Христос. Предателството на един от учениците Му, на един от дванадесетте, който е бил обграден от Неговата любов и доверие и не се е възползвай от нея, защото свободната му воля е била насочена към друго. Темата за предателството е много деликатна и е добре в Юда човек да види самия себе си. Да не казва: „Да, това е Юда, в него е злото, а аз не мога да го направя\", а в същност ние, съвременните хора, всеки ден много пъти предаваме Христос. И човечеството в своята 2000-годишна история е доказало, че не е вярно на Бога и във всички удобни моменти Го предава. Защото не му е удобен, защото Той не е изпълнил това, което човек е поискал. Ние трябва да видим в себе си тази нотка на предателство в пълнотата на Божието учение, защото всеки от нас е проявявал малодушие и отстъпление и не случайно в причастните молитви преди вземане на Св. Причастие ние казваме: „нито целувка ще Ти дам като Иуда\". И тези неща са много лични, съкровени, които са особено вътрешни и сакрални за всяка душа. - Грехът, който той извършва е точно в това предателство спрямо Онзи, Който му е отворил духовните очи, Който е пътя и истината и живота, Който е смисълът и центърът на двата свята. Да се обърнеш срещу учителя си, да го предадеш и сам да изпълниш волята на враговете му, сам по себе си този грях е осъдителен. Но извършвайки един грях след него идват и други грехове. И неслучайно се стига до саморазрушение, това именно е символът и страшното проклятие на Юда. Старецът Паисий, който бе канонизиран преди няколко години обичал да казва, че ако Юда се е разкаял, Бог би му простил, но той не се е разкаял. Той не е достигнал до искреното покаяние, пречупването на своята воля. Той е усетил угризения на съвестта, но не е продължил и не е стигнал до край. Бог би му простил. Нека си спомним за св. апостол Петър, който три пъти се отрича от Иисус, но Той му прощава. Това е важното -разкаянието. Ето ние сме във Страстната седмица, всеки трябва да търси помирението с Бога, разкаянието, този вътрешен съкровен момент, защото всичко се прощава, колкото и ужасно да е то. Това е проклятието на Юда- извършването на ужасен грях и липсата на духовна сила да за разкаяние. А Бог е обещал прошка, каквото и да бъде прегрешението.", "date": "2018.04.04", "title": "Ако Юда се беше разкаял, Господ щеше да му прости"}
{"url": "http://standartnews.com/balgariya/yuzhen_vyatar-370093.html", "text": "Пролетта продължава и днес с пълна сила. На сутринта на отделни места в близост до големите водни басейни ще ес образува краткотрайна мъгла. Минималните температури ще са между 2 и 7 градуса. Ще бъде предимно слънчево, с разкъсана висока облачност. Ще духа слаб южен вятър. Затоплянето ще продължи и максималните температури ще са между 20 и 25 градуса, по морския браг между 11 и 16 градуса. Атмосферното налягане ще се задържи по-високо от средното за април, след обяд ще започне да се понижава.", "date": "2018.04.04", "title": "Южен вятър"}
{"url": "http://standartnews.com/balgariya/episkopskata_bazilika_v_plovdiv_kandidat_za_yunesko-370106.html", "text": "Епископската базилика със запазените в нея уникални римски мозайки е на път да стане поредното българско чудо в ЮНЕСКО. Базиликата влезе в Индикативния списък на световната културна организация. От там до признаването й за световно културно наследство има една крачка. Това е уникален паметник, с който България се гордее. Включването на базиликата в индикативната листа на ЮНЕСКО е още един щрих към приноса на страната ни и конкретно на Пловдив, един от най-старите градове на континента, в опазването на културното наследство\", каза министърът на културата Боил Банов. По думите му базиликата е сред най-впечатляващите паметниците по българските земи от Римската епоха. По тази причина министерството убедено подкрепи инициативата на Община Пловдив и Фондация „Америка за България\" за включването й в Списъка на световното културно и природно наследство на ЮНЕСКО. „Благодарим за съдействието и подкрепата в изпълнението на Конвенцията за опазване на световното културно и природно наследство\", пише директорът на Центъра за световното наследство, г-жа Мехтилд Рослер.", "date": "2018.04.04", "title": "Епископската базилика в Пловдив кандидат за ЮНЕСКО"}
{"url": "http://standartnews.com/balgariya/versiya_na_zatvornik_byagstvoto_e_podgotvyano_ot_pone_mesets_zamesen_e_i_sluzhitel-370117.html", "text": "Радослав Колев и Владимир Пелов са си подготвяли бягството поне един месец. Отпред ги е чакала кола. В бягството обаче може би е намесен и служител затвора. Това e твърдението на  затворник, станал свидетел на целия случай, при който двамата опасни рецидивисти избягаха от софийския затвор. \"Извикаха ни всички на техника, минахме почти всички като ни раздадоха нещата. Докато ставаше суматохата и всеки гледаше какво си взима, бях седнал на гишето. Първо се появи Пелов, после излезе Ради с голям нож. Насочиха пистолети. Владимир челно с коляно удари единия служител. Другият затворник който е жичкаджия - Ради тръгна заедно с Владимир. Отвориха си вратата и заплашиха с пистолет, този който я пази, те са страхливи тези служители. \", разказа затворникът-свидетел пред \"Нова телевизия\". \"Отвориха си вратата. Видях как Пелов тича към бариерата и дава знак на Радо с ръка да минава бързо. Просто им видяхме гърбовете. Единият полицай и другият, който седи на адвокатсткото, питаха \"к'во става\". Те дори не знаеха какво става.  Хората са си подготвяли бягството поне един месец. Отпред ги е чакала кола. Този хубав боен пистолет, който го видях, им го е вкарал някой от персонала. На нас всичко ни минава на скенер, включително и храната. Такъв пистолет е абсурдно да мине - служител го е вкарал\", добави той. Радослав Колев работел в кухнята повече от половин година и там се предполага, че се е сдобил с големия нож. Запитан защо не са намерили оръжията им в килията, той отвърна: \"Как ще го намерят? Има хора, на които им се прави фиктивен тараш, като си платиш\". Друг свидетел, който отишъл на свиждане в затвора на негов познат, добави: \"Бях на 4-часово свиждане на един мой служител. Момчетата, които се връщаха от техниката, започнаха да залягат. Казаха: \"Въоръжени са\" и започнаха да лягат по земята и да се изтеглят\".", "date": "2018.04.04", "title": "Версия на затворник: Бягството е подготвяно от поне месец, замесен е и служител"}
{"url": "http://standartnews.com/balgariya/gl_sekretar_na_mvr_ne_tarsete_kontakt_s_izbyagalite_zatvornitsi_izklyuchitelno_opasni_sa-370116.html", "text": "\"До този момент местонахождението на двамата затворници не ни е известно. Мога да потвърдя това, което и снощи казах, че са предприети всички действия. Провеждат се оперативно-издирвателни мероприятия за установяване на местонахождението на избягалите, задържането им и привеждането им в затвора\". Това обяви тази сутрин пред БНР главният секретар на МВР главен комисар Младен Маринов по повод избягалите двама затворници в столицата. \"Колегите работиха цяла нощ и продължават. Работим в посока да установим целия механизъм на бягството, с какъв автомобил, в каква посока. Към момента не можем да съобщим информация без това да е изцяло проверено\", обясни Младен Маринов. Попитан може ли да потвърди, че двамата са били чакани от лека кола, в близка уличка, с тежко въоръжени мъже в нея главният комисар коментира: \"Много информация се получава, включително и от очевидци. Голяма част от нея не е точна, разминава се, не се потвърждава. Към момента не бих се ангажирал да ви кажа целия механизъм на оттеглянето им след излизането от охраняваната зона\". Още вчера Младен Маринов обяви, че двамата бегълци са изключително опасни. Единият от тях е осъждан за убийство, а другият за отвличане и опит за убийство на двама полицаи. Пред БНТ главният комисар също потвърди, че полицията в цялата страна е на крак и издирва избягалите. \"Работи се по различни линии - с какво са се оттеглили, в каква посока, продължаваме работа. Изключително опасни са, Пелов е комбинативен, самата организация на такова нещо се изискват умения и решителност. Ако гражданите имат съмнения, че лица приличат на тях по най-бързия начин да сигнализират на 112, без да търсят контакт с тях. Трябва да са много внимателни\", предупреди Маринов. \"В Централен затвор има система за видеонаблюдение. Иска ми се системите за защита да е на 100%, но знаете, че и в най-сигурните затвори има пропуски. Най-вероятно има пропуски в системата за сигурност, за да се получи такъв инцидент. За сигурността в затворите отговаря служба, подчинена в Министерството на правосъдието. До този момент нямаме информация в МВР да е сигнализирано за такъв случай. Имали сме случаи, когато предварително сме долавяли подготовка на такова бягство. Не бих искал да правя извод преди да имам всички механизми за сдобиване с оръжието. Тепърва ще се проверява дали са спазени всички процедури\", каза още той. Младен Маринов допълни, че двамата бегълци вече са обявени за международно издирване, с което стана ясно, че МВР разглежда възможността те вече да са избягали от страната.", "date": "2018.04.04", "title": "Гл. секретар на МВР: Не търсете контакт с избягалите затворници, изключително опасни са"}
{"url": "http://standartnews.com/balgariya/krupen_obir_v_stolitsata-370115.html", "text": "Късно снощи е обран автомобилен шоурум на Околовръстното шосе в София, съобщава bTV. По първоначална информация, двама души са успели да проникнат в сградата и са отмъкнали касата на обекта. Все още не се знае колко пари са откраднати.", "date": "2018.04.04", "title": "Крупен обир в столицата"}
