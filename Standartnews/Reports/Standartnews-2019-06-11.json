{"url": "https://www.standartnews.com/sport/gigant-ot-mozambik-shche-pomaga-na-loko-v-liga-evropa-394480.html", "text": "Ръководството на Локомотив Пловдив ще подпише договор с централния защитник Давид Малембана. 23-годишният футболист е впечатлил наставника Бруно Акрапович и той смята да разчита на него през новия сезон. Малембана пристига след сезон в четвъртодивизионния Динамо Берлин. Носителите на Купата определено имат нужда от попълнения на тази позиция, след като клубът се раздели с опитните Асен Георгиев и Димитър Везалов, твърдят от \"Дарик\". Трябва да се отбележи, че Малембана има солидно физическо присъствие – роденият в Германия играч е висок 196 сантиметра. Ако партньорството между него и 198-сантиметровия Стивън Езе излезе сполучливо, защитата на „черно-белите” ще получи сериозно предимство. През тази пролет Малембана получи повиквателна за националния отбор на Мозамбик.", "date": "2019.06.10", "title": "Гигант от Мозамбик ще помага на Локо в Лига Европа"}
{"url": "https://www.standartnews.com/lifestyle/arni-stana-tst-394424.html", "text": "Крис Прат и Катрин Шварценегер се венчаха. Церемонията се е състояла в щата Калифорния, на който бащата на булката Арнолд Шварценегер бе губернатор 8 години. Младоженците лично съобщиха новината в Инстаграм с тяхна снимка. „Това е най-щастливият ни ден. Станахме съпруг и съпруга пред Бог, семействата ни и всички, които обичаме. Преживяването беше интимно и емоционално. Чувстваме се благословени, че започнахме този нов етап от живота ни. Благодарни сме на близките си, че застанаха до нас и на господин Джорджо Армани за уникалната рокля и перфкетния костюм“, коментира булката. Сред почетните гости бяха режисьорът на „Пазителите на галактиката“ Джеймс Гън и семейният приятел на фамилията Шварценегер Роб Лоу, който участваше заедно с младоженеца в хитовата комедия „Parks and Recreation“.", "date": "2019.06.10", "title": "Арни стана тъст"}
{"url": "https://www.standartnews.com/sport/bivsh-kmet-na-sofiya-se-zavrshcha-v-levski-394469.html", "text": "Съвсем скоро Левски ще има нов шеф. Това е Минко Герджиков, който ще влезе в УС на клуба. По този начин Левски ще има още един човек, който ще взима важните решения в клуба, твърди \"Гонг\". В момента Надзорният съвет на \"сините\" е следният: Георги Попов, Михаил Тодоров и Александър Тумпаров. А Управителен съвет: Павел Колев, Ели Шопова, Найден Димитров. Минко Герджиков се присъединява към своите колеги. През 2016 година той беше член на НС на Левски. \r\nМинко Герджиков е роден на 2 май 1955 година в Троян. Той е на два пъти и.д. кмет на София през 2005 (30 юни - 9 ноември) и през 2009 г.(27 юли - 23 ноември)), а през 1997 година става заместник – министър на търговията и външноикономическите отношения в служебния кабинет на Стефан Софиянски.", "date": "2019.06.10", "title": "Бивш кмет на София се завръща в Левски"}
{"url": "https://www.standartnews.com/sport/bozhidar-kraev-se-vrshcha-v-levski-394479.html", "text": "Отборът на Левски скоро ще се сдобие със сериозно попълнение. Ръководството на \"сините\" е на финалната права от привличането на Божидар Краев, твърди \"Гонг\". Двете страни вече са се договорили за условията, като остава само да се уточнят някои детайли от контракта. Краев бе продадан на Мидтиланд за 500 хиляди евро, но не успя да се наложи в отбора от Дания. Именно това е причината все още настоящият му клуб да се откаже от него. Петър Хубчев е настоял за Краев и шефовете на Левски ще изпълнят неговото желание. Краев все още има действащ контракт с Мидтиланд, но почти сигурно ще го разтрогне.", "date": "2019.06.10", "title": "Божидар Краев се връща в Левски"}
{"url": "https://standartnews.com/kultura/strugaryat-ot-varna-stana-glast-na-blgariya-394415.html", "text": "Атанас Кателиев, когото всички фенове на \"Гласът на България\" вече разпознават като „стругаря от Варна“, стана „Гласът на България“. Той спечели след оспорвана битка със своя съгражданин Тино. Наско грабна наградата от 50 000 лева. На финала всеки от участниците трябваше да подготви парче по избор на зрителите. На Кателиев се падна \"Impossible\" на Джеймс Артър, а на Кирил Хаджиев-Тино отредиха легендарния хит на Елвис Пресли \"Can't Help Falling In Love\". Юнаците се раздадоха на макс с емоционални изпълнения, но Атанас се оказа фаворитът. За първи път през последните три години отборът на Иван Лечев не спечели палмата на първенството. Самият той сподели, че Тино тотално заслужава да победи, но  Михаела подкрепи Атанас. Четиримата певци – Ива и Надежда отпаднаха почти веднага, откриха с Thunder на Imagine Dragons. Първото изпълнение на Ива от отбора на Лечев беше песента \"How Deep Is Your Love\". 16-годишната Надежда от отбора на Михаела Филева започна с \"I wanna Fall In Love\" под съпровода на арфа. Михаела скочи във възторг и обяви, че това е най-музикантското изпълнение на вечерта. Тино - от отбора на Камелия - влезе със  \"Sweet Dreams\". „Ти вече си магия на сцената\", заяви Камелия. Първото изпълнение на Атанас беше парче на Стиви Уондър - \"Master Blaster (Jammin')\". Във втория етап прозвучаха отлични дуети. Ива и миналогодишната победителка в шоуто Ния Петрова блеснаха с Chain Of Fools под съпровода на китара на Иван Лечев. Тино и Виктория Динкова, която също е участничка от миналогодишното издание на формата, сляха гласове за \"Enjoy The Silence\". Дуетът на Надежда бе с нейната треньорка Михаела с песента на Филева \"И аз съм тук\". Атанас и Графа грабнаха публиката с \"Домино\" - ученикът и неговият ментор бяха в пълна хармония. \"Атанас е най-якият глас тази година, най-красивият тембър и най-доброто момче. Заслужава да спечели\", заяви Графа. От bTV обявиха, че дарява всички приходи от sms-гласуването от трите концерта на живо в подкрепа на кампанията за възстановяване на опожарените сцени на Националния студентски дом в центъра на София и възобновяването на творческата дейност там.", "date": "2019.06.10", "title": "Стругарят от Варна стана „Гласът на България“"}
{"url": "https://www.standartnews.com/sport/kosovo-nakaza-natsionalite-s-32-v-sofiya-394496.html", "text": "Българският национален отбор по футбол загубиха с 2:3 от Косово в София в четвъртия си квалификационен мач за Евро 2020. В третата минута от домавеното време на мача Косово стигна до победния гол, след като последните 20 минути играеше много по-добре и постоянно застрашаваше вратата пазена от неубедителния в този мач Николай Михайлов.  Милот Рашица откри резултата в 14-ата минута. Капитанът Ивелин Попов изравни в 43-ата минута след хубав удар от дистанция. Защитникът Кристиан Димитров изведе националите напред за 2:1 след гол с глава (55). Вратарска грешка на Николай Михайов позволи в 64-ата минута Мурики вкара за 2:2. В 93-ата минута Рашани оформи крайното 3:2 за Косово. По същото време в Оломоулц Чехия победи Черна гора с 3:0 и се изравни на върха в класирането с Ангиля с по 6 точки. С тази загуба България се закотви на последното място в групата с 2 т, колкото има и предпоследния Черна гора.     2:3 Рашани 93'  13. Николай Михайлов – 2. Страхил Попов, 15. Васил Божиков (46' - 5. Кристиан Димитров), 14. Антон Недялков, 20. Иван Горанов – 7. Георги Костадинов – 18. Галин Иванов, 10. Ивелин Попов /к/, 8. Тодор Неделев (70' - 21. Георги Илиев), 9. Кирил Десподов – 19. Исмаил Иса (79 -17. Чунчуков)  Красимир Балъков  12. Ариянет Мурич – 15. Мергим Войвода (62' - 2. Флорент Хадергьонай), 13. Амир Рахмани /к/, 3. Фидан Алити, 17. Бенямин Кололи – 8. Бесар Халими, 4. Идриз Воца (62' - 6. Анел Рашкай) – 22. Едон Жегрова (76' - 11. Елбасан Рашани), 9. Берсант Целина, 7. Милот Рашица – 18. Ведат Мурики;  Бернар Шаланд  „Васил Левски” (София)  Матс-Кристофер Кристоферсен (Дания)", "date": "2019.06.10", "title": "Косово наказа националите с 3:2 в София"}
{"url": "https://www.standartnews.com/sport/iaaf-stava-svetovna-atletika-394474.html", "text": "Международната асоциация на атлетическите федерации (ИААФ) сменя името и логото си. Съветът на ИААФ в Монако одобри организацията да носи името Световна атлетика (World Athletics). От ИААФ обясняват, че името „Световна атлетика“ се основава на дневния ред на организацията за преструктуриране и реформиране на управлението през последните четири години, за да представлява модерно, по-креативно и положително лице за спорта. Новата марка прави леката атлетика по-достъпна за по-широка аудитория, като същевременно дава възможност на глобалния управляващ орган да представя по-ясно своята мисия като лидер на най-активния спорт в света. \"Надеждата ни е, че новата ни марка ще помогне да се привлече и ангажира ново поколение млади хора към атлетика, каза президентът на ИААФ Себастиан Коу. - Вече създадохме марка, която може да оживее в дигиталния свят, като отразява променящата се природа.“ „Името на ИААФ съществува от повече от 100 години, но то няма разбиране или значение за тези, които не са в атлетика, коментира изпълнителният директор на ИААФ Джон Риджън. - Новата идентичност създава символ, който може да стои сам и да работи с партньори и събития.\" Дизайнът на логото се състои от три основни елемента: „W“ на света (World), който също символизира ръцете на спортиста, вдигнати за победа; „А“ на леката атлетика (Athletics), която също е препратка към фокуса на спортиста в подготовката му за пътя напред (road ahead); и дъга върху двете букви, за да се представи цялата спортна общност, събрана заедно. Логото също така включва писта за бягане, която се появява в посока нагоре, символизираща желанието за непрекъснато преминаване над лимита. Предвидена е структура на логото, улавяща енергията, присъстваща във всичките четири групи дисциплини: бягане, скачане, хвърляне и ходене. Внедряването на новата визия и име на ИААФ ще започне през октомври – след световното първенство в Доха.", "date": "2019.06.10", "title": "ИААФ става Световна атлетика"}
{"url": "https://www.standartnews.com/sport/sharapova-otnovo-na-korta-na-17-yuni-394463.html", "text": "Бившата номер 1 в света при жените Мария Шарапова ще се завърне в игра на турнира в Майорка, след като прие „уайлд кард“ от организаторите на надпреварата. Тя ще участва за първи път в съревнование, след като преди четири месеца претърпя операция на дясното рамо. Рускинята не е играла в състезателен мач от Санкт Петербург през януари, когато се отказа преди двубоя си във втори кръг, като пропусна и целия сезон на червено, включително и изминалия Ролан Гарос. „Много съм щастлива да обявя, че приех „уайлд кард“ и ще участвам в Майорка“, заяви 32-годишната тенисистка в свое изявление в Twitter.„Бих искала да благодаря на турнира за възможността, която ми предоставя и на невероятните фенове, които ме подкрепят непрестанно в последните няколко месеца“, сподели още Мария Шарапова. Турнирът в Майорка, подготвителен на трева преди Уимбълдън, започва на 17 юни, като жребият за надпреварата ще включи други бивши номер 1 в света при жените като действащата шампионка в Ол Инглънд Клъб Анжелик Кербер и Виктория Азаренка", "date": "2019.06.10", "title": "Шарапова отново на корта на 17 юни"}
{"url": "https://standartnews.com/svyat/nevizhdan-khorr-na-netfliks-predizvikva-gadene-394402.html", "text": "Социалните мрежи не спират да говорят за новия рилийз на Нетфликс. Филмът „The Perfection” , а отделни сцени от него причиняват дори физическа болка. \r\nЛазещи по кожата буболечки, повръщане и кръв – такива кадри се преплитат и ужасяват зрителя. Някои от гледалите го вече са се оплакали, че филмът им е причинил главоболие и въпреки че, както се оказва, лентата е \"болезнена\", \r\nГлавните роли се изпълняват от Логан Браунинг като младата обещаваща музикантка Лизи и Алисън Уилямс като талантлива художничка, която се отказва от мечтите си. Когато Лизи необяснимо се разболява след пътуване с автобус, нещата тръгват по невероятен път, защото тя е принудена да си отсече ръката. Освен зловещата история, филмът изобилства и с  \r\nПотребителите на Нетфликс не крият вълнението си в Туитър: „Току-що гледах „The Perfection”. Филмът е абсолютно невероятен. Заплетен. Трябва да се правят повече такива филми“, пише един зрител. \r\n„Повръща ми се“, оплака се друг потребител. Освен гадене,  \r\n„Не бях подготвен за такъв край. Лудо пътуване от началото до края, изпълнено с черен хумор, ужас, дори в един момент извиках. Нямам търпение да го гледам отново”, пише друг потребител. \r\n„The Perfection” е режисиран от Ричард Шепърд и е сравняван с психологическия трилър \"Черен лебед\" с участието на Натали Портман и Мила Кунис, ", "date": "2019.06.10", "title": "Невиждан хорър на Нетфликс предизвиква гадене"}
{"url": "https://standartnews.com/biznes/kak-se-pravi-otsenka-na-vik-aktivi-394148.html", "text": "Предизвикателствата пред текущата актуализация на стойността на публичната ВиК инфраструктура бяха представени на семинар на тема „Изготвяне на оценка на публични ВиК активи“, който се проведе в София. Семинарът имаше за цел да представи междинните резултати и следващите стъпки по изпълнението на договор  с предмет: “Изготвяне на оценка на ВиК активи, публична държавна и публична общинска собственост”. Той се изпълнява от Министерството на регионалното развитие и благоустройството (МРРБ) в рамките на проект „Подпомагане регионалното инвестиционно планиране на отрасъл ВиК“, финансиран от Оперативна програма \"Околна среда 2014-2020 г.\", съфинансирана от Европейския съюз чрез Европейските структурни и инвестиционни фондове. В рамките на договора се реализират четири основни дейности на обособените територии на 39 ВиК оператори, разделни в 2 отделни етапа. Дейностите включват: събиране на изходна информация за изготвяне на оценка на публичните ВиК активи; събиране на допълнителни данни за активите чрез посещения на място при всеки от ВиК операторите; оценка на всички ВиК активи, представляващи публична собственост, които се стопанисват, поддържат и експлоатират от съответния ВиК оператор, на база на унифицирани Инструкции за оценка на публични ВиК активи и изготвянето на варианти за ценообразуването на ВиК услугите за съответната обособена територия, на база на извършената оценка на публичната ВиК инфраструктура. Изпълнението на първите две от дейностите по договора вече приключи. Актуализирани са Инструкциите за извършване на оценките по отношение на базисните цени на отделните групи активи, техническите им характеристики, състояние, реална дата на въвеждането им в експлоатация и други параметри. Събрана е информация за остатъчния полезен живот на активи, които към датата на оценката са напълно амортизирани, но продължават да се използват. Проучен е опитът на три страни членки от ЕС, които имат сходни на България социално-икономически и териториални дадености. За всяка от тях са обследвани ВиК отрасълът, използваните методи за формиране на цените на ВиК услугите и начинът на актуализиране на цените на ВиК услугите и ВиК активите. В хода на изпълнение на договора са идентифицирани и някои предизвикателства пред завеждането и оценката на публичните ВиК активи, като липса на документи за собственост и техническа документация и информация по активи при собствениците – общини и държава в лицето на областните администрации, както и непълни или липсващи регистри на активи при собствениците и операторите. 15 са обособените територии на ВиК оператори, включени в първия етап от реализацията на договора, за които събирането на изходната информация за изготвяне на оценка на публичните активи приключи в края на 2018 г. Това са Бургас, Варна, Видин, Враца, Добрич, Кърджали, Перник, Пловдив, Русе, Силистра, Сливен, Стара Загора, Шумен, Смолян и Ямбол. При изпълнението на дейността са прегледани и допълнени списъците на ВиК инфраструктурата при ВиК операторите и асоциациите по ВиК. Освен това са направени елиминиране на активи, разделяне и групиране на такива и обединяване и групиране на активи, които са заведени самостоятелно. Във втория етап са включени 24 обособени територии на ВиК оператори, за които събирането на изходни и допълнителни данни за публичните ВиК активи приключи в края на м. април 2019 г.:  Велико Търново, Хасково, Габрово, Димитровград, Кюстендил,  Ловеч, София-област, Плевен, Исперих, Монтана, Разград, Търговище, Благоевград, Пазарджик, Севлиево, Дупница, Петрич, Кнежа, Ботевград, Стамболово, Стрелча, Панагюрище, Свищов и Кубрат. До края на м. октомври 2019 г. предстои финализиране на оценката на публичните активи на ВиК операторите, включени във всеки от двата етапа, и изготвяне на варианти за ценообразуването на ВиК услугите за съответната обособена територия, на база на изготвените оценки. В рамките на проект „Подпомагане регионалното инвестиционно планиране на отрасъл ВиК“ вече бяха изготвени регионални прединвестиционни проучвания за 14 консолидирани територии, в които оперира по един ВиК оператор. С проучванията и разработените апликационни форми водоснабдителните компании кандидатстват за финансиране за изграждане и рехабилитация на ВиК инфраструктура от Оперативна програма „Околна среда 2014-2020 г.“ С планираните в тях инвестиции в размер на близо 2 млрд. лв., в над 400 обекта и в 50 населени места, ще бъде подобрено качеството на предоставяните ВиК услуги на над 2 млн. души на територията на цялата страна.  ", "date": "2019.06.10", "title": "Преоценка на ВиК активи"}
{"url": "https://standartnews.com/biznes/panagyurishche-disha-vv-vrata-na-sofiya-po-zaplati-394446.html", "text": "Софийски заплати, но на чист въздух в Средногорието, далеч от бясното темпо на големия град. Това преди години звучеше като мечта, но вече е факт. Веднага след София в класацията на ИПИ за възнагражденията по региони се нарежда  (9-о място) със  . Отново имаме пример за община с голяма добивна компания, която влиза в топ 10 по високи заплати у нас, отбелязват от Института за пазарна икономика. Още по-впечатляващ е фактът, че средното възнаграждение почти се удвоява  / в периода 2008-2017 г. Регионът се отличава с бурно развитие, като по много показатели изпреварва не само област Пазарджик и средните за страната стойности, но се нарежда и сред водещите общини в България. \r\nОсновният инвеститор и работодател в община Панагюрище е Асарел-Медет. Минно-добивната компания осигурява над 60% от паричните приходи на населението в общината, без да се вземат предвид приходите от дивиденти, а акционери в нея са над 3000 души. От Асарел са и над 70% от постъпленията от местни данъци и такси и над 30% от всички приходи в бюджета. Любопитен факт е, че Πaнaгюpищe е градът с най-добрите платци на заеми в България. Това става ясно от проучване на Aгeнция зa cъбиpaнe нa взeмaния от май 2019 г. По данни на финансовото министерство пък Панагюрище неизменно е сред топ 10 на общините по ниво на финансова устойчивост. Голямата компания не само храни голяма част от хората в града, но и създава бизнес за много от тях. Асарел-Медет има десетки фирми-доставчици на стоки и услуги за мината. \r\nВ града успешно се развиват и други производства, особено оптичната индустрия. Големите заплати пък дават възможност за развитие на всякакви услуги в града - от магазини до заведения и фризьорски салони. Те процъфтяват благодарение на финансовите възможности на служителите на Асарел и техните семейства. Не случайно в Панагюрище има Лидл и Т-Маркет, което е рядко срещано за малък град - големите вериги предпочитат да отварят магазини в градове със силно потребление. Освен това Асарел-Медет инвестира голяма част от печалбата си в развитието и на други икономически сектори – туризъм, спорт, здравеопазване. Те не само осигуряват алтернативни работни места, напълно независими от мината, но и подобряват начина на живот в градчето. Инвестиционната активност в общината също превишава значително средните за страната стойности, а усвояването на европейски средства е близо три пъти по-високо. Голяма придобивка за местните хора е  , направена с инвестиция на Асарел-Медет. По оборудване и специалисти тя се мери с най-добрите клиники в София. Да се лекуват в болницата идват и хора от страната. А практически цялото население на Панагюрище е здравноосигурено. По своя културен календар и възможности за спорт и туризъм Панагюрище не отстъпва на най-големите градове в България. В сферата на образованието градът също има с какво да се похвали. Работи се много за въвеждане на дуалната система, а след завършването учениците са с осигурена работа в предприятието. Престъпността е сравнително ниска, а степента на разкриваемост на извършените престъпления е значително по-висока от средната за страната. Като обобщение можем да кажем, че община Панагюрище се развива по начин, който осигурява отлични възможности за социално-икономическо оцеляване след неизбежното изчерпване на медните руди. Това обаче няма да се случи в първата половина на 21-ви век. Важно е компанията да продължи да открива нови запаси, ако градът иска този стандарт и след изчерпването на доказаните в сегашния рудник след 23 години.  ", "date": "2019.06.10", "title": "Панагюрище диша във врата на София по заплати"}
{"url": "https://standartnews.com/sport/izlizame-sreshchu-kosovo-za-zadlzhitelen-uspekh-394433.html", "text": "Тази вечер от 21:45 часа на Националния стадион \"Васил Левски\" България излиза срещу Косово в търсене на първа победа в квалификациите за Евро 2020. След като само преди 3 дни \"трикольорите\" допуснаха поражение с 1:2 от Чехия в дебюта на националния селекционер Красимир Балъков, днес България трябва да спечели, за да запази шансове за класиране. Косово направи 1:1 срещу Черна гора като също запази шансове за второто място в група А. Лошото до този момент е, че България допуска гол във вратата си вече 10 часа или в седем поредни срещи. Последната чиста мрежа е на 9 септември 2018 година, когато победихме у дома с 1:0 Норвегия. След това дойдоха попадения от Кипър, Норвегия, отново Кипър, Словения, Черна гора, Косово и Чехия. В класирането България е на 4-ото място с актив от 2 точки, а със същия актив е и Косово, който заема 3-ото място. ", "date": "2019.06.10", "title": "Излизаме срещу Косово за задължителен успех"}
{"url": "https://www.standartnews.com/sport/mirela-e-vtora-na-turnira-v-khengelo-394475.html", "text": "Най-добрата българска атлетка Мирела Демирева спечели второ място на турнира в Хенгело (Хол), носещ името на четирикратната олимпийска шампионка от Лондон 1948 Фани Бланкерс-Коен. Олимпийската и европейска вицешампионка Демирева постигна 191 см и така изравни личния си рекорд за сезона. Българката започна състезанието от 185 см, където не сбърка. Не допусна фаул и на 191 см, а на 196 см тя отпадна след три грешки. Мирела раздели втората позиция с Олесия Трост (Ит). И италианката не сбърка до отпадането си на 196 см, но тя направи опити и на 175 см, 180 см и на 188 см.   Първото място спечели Ерика Кинсли (Шв) със 196 см, преминати от трети опит.  ", "date": "2019.06.10", "title": "Мирела е втора на турнира в Хенгело"}
{"url": "https://www.standartnews.com/sport/izlizame-sreshchu-kosovo-za-zadlzhitelen-uspekh-394433.html", "text": "Тази вечер от 21:45 часа на Националния стадион \"Васил Левски\" България излиза срещу Косово в търсене на първа победа в квалификациите за Евро 2020. След като само преди 3 дни \"трикольорите\" допуснаха поражение с 1:2 от Чехия в дебюта на националния селекционер Красимир Балъков, днес България трябва да спечели, за да запази шансове за класиране. Косово направи 1:1 срещу Черна гора като също запази шансове за второто място в група А. Лошото до този момент е, че България допуска гол във вратата си вече 10 часа или в седем поредни срещи. Последната чиста мрежа е на 9 септември 2018 година, когато победихме у дома с 1:0 Норвегия. След това дойдоха попадения от Кипър, Норвегия, отново Кипър, Словения, Черна гора, Косово и Чехия. В класирането България е на 4-ото място с актив от 2 точки, а със същия актив е и Косово, който заема 3-ото място. ", "date": "2019.06.10", "title": "Излизаме срещу Косово за задължителен успех"}
{"url": "https://standartnews.com/biznes/nay-visokite-zaplati-sa-na-selo-394443.html", "text": "Невероятно, но факт! Доживяхме да видим, че  . Първенецът е община Челопеч, където  . Данните са на Института за пазарна икономика /ИПИ/ за 2017 г. Там местните хора буквално ходят върху злато - защото в района е най-голямото и богато медно-златно-пиритно находище в Европа. Рудодобивът е основен отрасъл в производствената структура на общината, което е причина за доброто икономическо състояние и високите доходи. Находището се разработва от „Дънди Прешъс Металс Челопеч“, с която държавата е сключила концесионен договор за добив на подземни богатства.  За 2018 г. данни все още няма,  . Общините с най-висока средна заплата в България не са големите областни центрове. Лидерите по заплати са сравнително малки общини, в които има много големи работодатели - обикновено в енергетиката или добивната промишленост. Тези големи компании дават високи заплати и в същото време доминират тотално местния пазар на труда, тоест голяма част от работещите на територията на общината работят именно в тях.  Освен това повечето големи компании са и социално отговорни за общините, в които работят. \"Партньорството с кметовете за нас е от ключово значение за постигане на устойчиви резултати в развитието на местните общности\", казват от „Дънди Прешъс Металс Челопеч“. След \"златното\" село Челопеч се нарежда Там средната заплата е 1 790 лв. И това също не е случайно, защото в района големият работодател е ядрената централа.  Големи енергийни компании хранят , а средните възнаграждения в двете градчета са съответно 1 657 лв. и 1 610 лв. Икономиката на двете общини е доминирана от близостта до природните залежи на въглища, мините и топлоелектрическите централи в комплекса \"Марица Изток\" - 600-мегаватовата  ТЕЦ “AES Гълъбово“, държавната ТЕЦ Марица изток 2\" ЕАД - най-голямата топлоелектрическа централа в България“, и КонтурГлобал Марица Изток 3” до село Медникарово с мощност 908 мегавата. В топ 5 влиза и  - с 1 562 лв. средна заплата, отново благодарение на голяма добивна компания. Основно предприятие в общината е медодобивният завод на Аурубис България.  На шесто място е   /с 1 442 лв. средна заплата/ и силно изразен индустриален профил. Тук преобладава химическата индустрия - основните предприятия са „Агрополихим“,  \r\n„Солвей Соди“, \"Девня цимент\".  се нарежда на 8-о място през 2017 г. със средна заплата от 1 433 лв. За разлика от много други икономически класации, тук община София няма как да бъде лидер, тъй като  . И макар заплатите да са високи, те не могат да догонят средните нива на заплащане в някои малки общини, където огромната част от наетите са в енергетиката или добивната промишленост.  Единствената друга община, която е и областен център,  (19-та позиция) със средна заплата от 1 021 лв. за 2017 г. Според анализаторите на ИПИ, по-скоро индустриалният профил на Стара Загора води до по-високи нива на заплащане спрямо другите големи общини. В топ 20 влизат и други общини с индустриален профил – обикновено близо до големия град и с развита индустриална зона. Такива са   /1175 лв./,   /1159/ и   /1144/ - в близост до София.  /1111/,  /1104/ и   /1080/ - до Варна, както и   /1051/ до Пловдив, където е \"Тракия икономическа зона\". Сред общините със средна месечна заплата над 1000 лева влизат още   /1109 лв./,   /1010/ и   /1043/. Общият поглед към общинската карта на заплатите позволява много ясно да се откроят както водещите икономически центрове, така и районите, които изпитват сериозни трудности.  . На юг се формират центрове с по-високи заплати около София и Пловдив, а на следващо ниво и около Стара Загора и Бургас. Към тези големи градове прибавяме и добивната промишленост в малките общини в Средногорието. На север единственият център на високи заплати около голям град е Варна. Другите примери, като Севлиево и Летница например, са хубави, но те не могат да повлияят в по-голям мащаб на картата на север. Проблемите на север не са просто наличието на обезлюдяващи се общини в Северозападна България, а липсата на силни икономически центрове, които да си влияят взаимно. Някои от големите градове на север като Плевен, всъщност губят хора и не предлагат високи заплати.  ОТ ИПИ цитират, че преди година имаше дискусия защо заплатите в област Благоевград са толкова ниски и сравними с тези в област Видин. Общинската карта дава ясен отговор. В община Благоевград заплатите не са чак толкова ниски, но ситуацията в съседните по-малки общини е силно влошена. По-малко от 1/3 от работещите в област Благоевград работят в областния център. Всички останали са в съседни общини, където заплатите са сред най-ниските в страната. . Това са   /589 лв./,   /579/,  /528/,  /562/,   /555/. За сравнение, в Северозапада има само една община в този диапазон -   /574 лева/.", "date": "2019.06.10", "title": "Най-високите заплати са на село"}
{"url": "https://standartnews.com/sport/portugaliya-grabna-105-miliona-evro-394434.html", "text": "Спечелилият трофея в Лигата на нациите тим на Португалия ще получи в банковата сметка на федерацията сумата от 10,5 милиона евро, пише местното издание \"Рекорд\". Тимът взима по 2,25 милиона евро за участието си в Дивизия А, както и първото място в групата, а другите 6 милиона са от финала. За спечеления трофей през 2016 година на Европейското първенство португалците са взели доста по-крупна сума - 25,5 милиона евро.", "date": "2019.06.10", "title": "Португалия грабна 10,5 милиона евро"}
{"url": "https://standartnews.com/sport/ludogorets-prska-2-miliona-za-ikoko-394435.html", "text": "Отборът на Лудогорец е все по-близо до привличането на още един чуждестранен футболист. \"Орлите\" са на финалната права от подпис със защитника на Гингам - Джордан Икоко. За правата на 25-годишния десен бек разградчани трябва да платят 1 милион евро, твърдят френските медии. Отделно от това в споразумението между двата клуба ще има и клаузи с бонуси, което означава, че сумата може да нарасне в зависимост от представянето на играча при разградчани. Икоко пък ще парафира за 3 години. До този момент \"зелените\" инвестираха сериозна сума и по привличането на Дан Битон от израелския Ашдод. Нападателят Мавис Чибота пък бе купен от \"орлите\" за 1.1 милиона евро. Бней Йехуда ще получи и допълнителен бонус при добро представяне на състезателя.", "date": "2019.06.10", "title": "Лудогорец пръска 2 милиона за Икоко"}
{"url": "https://standartnews.com/sport/nadal-vv-vakantsiya-do-uimbldn-394437.html", "text": "Шампионът от Откритото първенство на Франция по тенис Рафаел Надал (Испания) няма да участва в подготвителните турнири на трева преди \"Уимбълдън\". Надал вчера спечели за рекорден 12-и път \"Ролан Гарос\" след победа в четири сета на финала над австриеца Доминик Тийм и се доближи на две титли от лидера по трофеи в турнирите от Големия шлем Роджър Федерер (Швейцария), който има 20. \r\n33-годишният испанец се завръща в родна Майорка, където ще почине и ще се подготвя за надпреварата на трева в \"Ол Инглънд Клъб в Лондон\", която спечели през 2008 и 2010 година. \"През миналия сезон играх много добре на \"Уимбълдън\". Бях много близо до още една титла там\", коментира Надал, визирайки драматичната си загуба на полуфиналите от бъдещия шампион Новак Джокович (Сърбия) след 8:10 гейма в петия сет. \"Всички знаят, че обичам да играя на трева. Но и всички знаят, че вече не мога да играя в много поредни седмици, както преди десетина години. Така че, няма да участвам в други турнири на трева преди \"Уимбълдън\". Опитът ми подсказва, че точната подготовка може да се постигне и с добри тренировки и няколко мача на трева преди това. Защо да го променям, когато това работи за мен. В последните сезони бях съвсем близо до титлата, през миналата година бях на точка от финала. Предпочитам да се чувствам добре физически и да бъда напълно здрав пред това да изиграя много подготвителни срещи\", каза Надал.", "date": "2019.06.10", "title": "Надал във ваканция до \"Уимбълдън\""}
{"url": "https://standartnews.com/sport/bagata-specheli-113-500-dolara-ot-boya-nad-tuivasa-394436.html", "text": "Най-добрият български боец в смесените бойни изкуства Благой Иванов - Багата заслужи $113 500 за победата си срещу австралиеца Тай Туиваса на турнира UFC 238 в Чикаго. \r\nБагата получи за участието си в галата $55 000, $55 000 бонус за победата си и $3 500 бонус за един от най-интересните двубои на UFC 238. Най-богат от Чикаго си тръгна шампионът в категория “петел” Хенри Сехудо, който заслужи  $440 000 за участието си и победата над Марлон Мораес.", "date": "2019.06.10", "title": "Багата спечели 113 500 долара от боя над Туиваса"}
{"url": "https://standartnews.com/sport/belcho-goranov-otkri-olimpiyskiya-festival-v-albena-394453.html", "text": "Бъдещите спортни звезди на България се събраха на Олимпийския фестивал \r\nна БОК в Албена. Над 470 са участниците в 12-ото издание, те ще се \r\nсъстезават в 7 спорта. Надпреварите са в отличното подготвените спортни \r\nкомплекси на „Албена“, който тази година е с титлата „Европейски курорт \r\nна спорта“. \r\nГенералният секретар на БОК Белчо Горанов поздрави участниците и им \r\nпожела успех и късмет. „Искам да ви поздравя от името на президента на \r\nБОК Стефка Костадинова, този фестивал от година на година става все \r\nпо-класен, амбицирани сме да продължим да го надграждаме. Благодаря на \r\nдомакините от КК Албена, за прекрасните условия, които предоставят,“ \r\nказа Горанов. \r\nНа тържественото откриване присъстваха още Маргита Тодорова - член на \r\nНадзорния съвет на “Албена инвест – холдинг” АД и директор „Маркетинг и \r\nпродажби” на „Албена” АД, Стефан Китов – председател на БФ тенис на \r\nмаса, Анатоли Илиев – председател на Асоциация „Спорт в свободното \r\nвреме“, Ервин Линдбихлер – директор Спорт на Албена АД и др. „За нас е \r\nчест да приветстваме тук за 12-и пореден път участниците в младежкия \r\nолимпийски фестивал на БОК, в годината, в която сме с титлата \r\n„Европейски курорт на спорта“. Очакваме ви и следващото лято. Успех и \r\nнека най-добрите победят,“ каза Тодорова. С топли думи към присъстващите \r\nсе обърна и Анатоли Илиев, а в края на церемонията младите спортисти се \r\nхванаха на общото хоро, подканени от атрактивните изпълнения на \r\nфолклорен ансамбъл „Добруджа“. \r\nТова лято състезанията се организират в спортовете лека атлетика, \r\nфутбол, баскетбол 3х3, тенис на маса, плажен волейбол, плуване и плажна \r\nборба. Тази година силни се очертават турнирите по плажна борба и плажен \r\nволейбол. При борците в отделните стилове в предишните три години \r\nучастваха по над 20 отбора с по 8 състезатели и това направи тези \r\nтурнири най-масовите. \r\nМного активно се включват участници от Северна Македония, които ще се \r\nприсъединят към традиционните гости от Румъния. Турнирът по плажен \r\nволейбол се очертава като изключително силен, тъй като сред \r\nсъстезателите личат имената на двама юношески национали – Самуил \r\nВълчинов и Дамян Колев са водени от треньорката Любомира Василева. \r\nСъс сигурност отново футболът ще предизвика силни емоции и ще бъде сред \r\nнай-атрактивните надпревари. Отборите са разделени в две групи по три \r\nсъстава, най-добрите отиват на кръст на полуфинали. \r\nПо традиция фестивалът на БОК е под мотото \"Да открием олимпийските \r\nнадежди на България“. От основаването си досега тези състезания са били \r\nпърво сериозно изпитание за много български спортни надежди, по-късно \r\nутвърдили се в националните отбори, участвали в младежки олимпийски \r\nигри, а част от тях вече и на олимпийски игри. Целта на фестивала е да \r\nдопринася за популяризирането на основните идеали, принципи и ценности \r\nна олимпизма и разпространяването им сред младото поколение, както и да \r\nдаде възможност за изява на младите спортни таланти. \r\n ", "date": "2019.06.10", "title": "Белчо Горанов откри олимпийския фестивал в Албена"}
{"url": "https://standartnews.com/sport/seksskandal-grmna-v-turskiya-futbol-394456.html", "text": "Сексскандал разтърси турския футбол, а отзвук от случилото се вече има в цяла Европа. \r\nЮношеският отбор на местния гранд Бешикташ (набор 2003 г.) спечели турнир на гръцкия остров Родос след успех с 2:1 над Панатинайкос и реши да отпразнува победата подобаващо. \r\nМомчетата поканили местни проститутки в хотела със съдействието на треньорите си, но нещата не стигат дотук. Вместо да разкарат жриците на любовта в ранните часове, те ги взели да закусят с тях в хотела, което вече предизвикало всеобщо възмущение. \r\nРодители на други деца поискаха замесените в скандала да бъдат изритани от клуба, а според някои медии в Турция другият истанбулски гранд Фенербахче вече им е предложил да ги вземе.", "date": "2019.06.10", "title": "Сексскандал гръмна в турския футбол"}
{"url": "https://standartnews.com/sport/sharapova-otnovo-na-korta-na-17-yuni-394463.html", "text": "Бившата номер 1 в света при жените Мария Шарапова ще се завърне в игра на турнира в Майорка, след като прие „уайлд кард“ от организаторите на надпреварата. Тя ще участва за първи път в съревнование, след като преди четири месеца претърпя операция на дясното рамо. Рускинята не е играла в състезателен мач от Санкт Петербург през януари, когато се отказа преди двубоя си във втори кръг, като пропусна и целия сезон на червено, включително и изминалия Ролан Гарос. „Много съм щастлива да обявя, че приех „уайлд кард“ и ще участвам в Майорка“, заяви 32-годишната тенисистка в свое изявление в Twitter.„Бих искала да благодаря на турнира за възможността, която ми предоставя и на невероятните фенове, които ме подкрепят непрестанно в последните няколко месеца“, сподели още Мария Шарапова. Турнирът в Майорка, подготвителен на трева преди Уимбълдън, започва на 17 юни, като жребият за надпреварата ще включи други бивши номер 1 в света при жените като действащата шампионка в Ол Инглънд Клъб Анжелик Кербер и Виктория Азаренка", "date": "2019.06.10", "title": "Шарапова отново на корта на 17 юни"}
{"url": "https://standartnews.com/sport/as-na-levski-stana-tatko-394459.html", "text": "Футболистът на Левски Станислав Костов и половинката му станаха родители на дъщеричка. Новината обявиха от лагера на \"сините\". \"ПФК Левски честити на Станислав Костов появата на бял свят на първородната му рожба Александра. Пожелаваме на щастливите родители здраве, незабравими и безгрижни дни в най-важното приключение в живота им! Бъдете щастливи!\", пожелаха официално от клуба.", "date": "2019.06.10", "title": "Ас на Левски стана татко"}
{"url": "https://standartnews.com/sport/bivsh-kmet-na-sofiya-se-zavrshcha-v-levski-394469.html", "text": "Съвсем скоро Левски ще има нов шеф. Това е Минко Герджиков, който ще влезе в УС на клуба. По този начин Левски ще има още един човек, който ще взима важните решения в клуба, твърди \"Гонг\". В момента Надзорният съвет на \"сините\" е следният: Георги Попов, Михаил Тодоров и Александър Тумпаров. А Управителен съвет: Павел Колев, Ели Шопова, Найден Димитров. Минко Герджиков се присъединява към своите колеги. През 2016 година той беше член на НС на Левски. \r\nМинко Герджиков е роден на 2 май 1955 година в Троян. Той е на два пъти и.д. кмет на София през 2005 (30 юни - 9 ноември) и през 2009 г.(27 юли - 23 ноември)), а през 1997 година става заместник – министър на търговията и външноикономическите отношения в служебния кабинет на Стефан Софиянски.", "date": "2019.06.10", "title": "Бивш кмет на София се завръща в Левски"}
{"url": "https://standartnews.com/sport/mirela-e-vtora-na-turnira-v-khengelo-394475.html", "text": "Най-добрата българска атлетка Мирела Демирева спечели второ място на турнира в Хенгело (Хол), носещ името на четирикратната олимпийска шампионка от Лондон 1948 Фани Бланкерс-Коен. Олимпийската и европейска вицешампионка Демирева постигна 191 см и така изравни личния си рекорд за сезона. Българката започна състезанието от 185 см, където не сбърка. Не допусна фаул и на 191 см, а на 196 см тя отпадна след три грешки. Мирела раздели втората позиция с Олесия Трост (Ит). И италианката не сбърка до отпадането си на 196 см, но тя направи опити и на 175 см, 180 см и на 188 см.   Първото място спечели Ерика Кинсли (Шв) със 196 см, преминати от трети опит.  ", "date": "2019.06.10", "title": "Мирела е втора на турнира в Хенгело"}
{"url": "https://standartnews.com/sport/iaaf-stava-svetovna-atletika-394474.html", "text": "Международната асоциация на атлетическите федерации (ИААФ) сменя името и логото си. Съветът на ИААФ в Монако одобри организацията да носи името Световна атлетика (World Athletics). От ИААФ обясняват, че името „Световна атлетика“ се основава на дневния ред на организацията за преструктуриране и реформиране на управлението през последните четири години, за да представлява модерно, по-креативно и положително лице за спорта. Новата марка прави леката атлетика по-достъпна за по-широка аудитория, като същевременно дава възможност на глобалния управляващ орган да представя по-ясно своята мисия като лидер на най-активния спорт в света. \"Надеждата ни е, че новата ни марка ще помогне да се привлече и ангажира ново поколение млади хора към атлетика, каза президентът на ИААФ Себастиан Коу. - Вече създадохме марка, която може да оживее в дигиталния свят, като отразява променящата се природа.“ „Името на ИААФ съществува от повече от 100 години, но то няма разбиране или значение за тези, които не са в атлетика, коментира изпълнителният директор на ИААФ Джон Риджън. - Новата идентичност създава символ, който може да стои сам и да работи с партньори и събития.\" Дизайнът на логото се състои от три основни елемента: „W“ на света (World), който също символизира ръцете на спортиста, вдигнати за победа; „А“ на леката атлетика (Athletics), която също е препратка към фокуса на спортиста в подготовката му за пътя напред (road ahead); и дъга върху двете букви, за да се представи цялата спортна общност, събрана заедно. Логото също така включва писта за бягане, която се появява в посока нагоре, символизираща желанието за непрекъснато преминаване над лимита. Предвидена е структура на логото, улавяща енергията, присъстваща във всичките четири групи дисциплини: бягане, скачане, хвърляне и ходене. Внедряването на новата визия и име на ИААФ ще започне през октомври – след световното първенство в Доха.", "date": "2019.06.10", "title": "ИААФ става Световна атлетика"}
{"url": "https://standartnews.com/sport/gigant-ot-mozambik-shche-pomaga-na-loko-v-liga-evropa-394480.html", "text": "Ръководството на Локомотив Пловдив ще подпише договор с централния защитник Давид Малембана. 23-годишният футболист е впечатлил наставника Бруно Акрапович и той смята да разчита на него през новия сезон. Малембана пристига след сезон в четвъртодивизионния Динамо Берлин. Носителите на Купата определено имат нужда от попълнения на тази позиция, след като клубът се раздели с опитните Асен Георгиев и Димитър Везалов, твърдят от \"Дарик\". Трябва да се отбележи, че Малембана има солидно физическо присъствие – роденият в Германия играч е висок 196 сантиметра. Ако партньорството между него и 198-сантиметровия Стивън Езе излезе сполучливо, защитата на „черно-белите” ще получи сериозно предимство. През тази пролет Малембана получи повиквателна за националния отбор на Мозамбик.", "date": "2019.06.10", "title": "Гигант от Мозамбик ще помага на Локо в Лига Европа"}
{"url": "https://standartnews.com/sport/bozhidar-kraev-se-vrshcha-v-levski-394479.html", "text": "Отборът на Левски скоро ще се сдобие със сериозно попълнение. Ръководството на \"сините\" е на финалната права от привличането на Божидар Краев, твърди \"Гонг\". Двете страни вече са се договорили за условията, като остава само да се уточнят някои детайли от контракта. Краев бе продадан на Мидтиланд за 500 хиляди евро, но не успя да се наложи в отбора от Дания. Именно това е причината все още настоящият му клуб да се откаже от него. Петър Хубчев е настоял за Краев и шефовете на Левски ще изпълнят неговото желание. Краев все още има действащ контракт с Мидтиланд, но почти сигурно ще го разтрогне.", "date": "2019.06.10", "title": "Божидар Краев се връща в Левски"}
{"url": "https://standartnews.com/svyat/kran-raztsepi-zhilishchen-blok-v-dalas-394407.html", "text": "Строителен кран разцепи жилищен блок в Далас, САЩ. Съоръжението било съборено от силен вятър и паднало върху съседната сграда.   Загинала е една жена, която била открита тежко ранена в апартамента си и починала в болница. Шестима са ранени, като не е ясно дали това са окончателните цифри. Двама от пострадалите са в критично състояние. Полицията изпрати кучета да търсят оцелели или други жертви под развалините. Общо 10 апартамента на горните 3 етажа на жилищната сграда са разрушени.", "date": "2019.06.10", "title": "Кран разцепи жилищен блок в Далас"}
{"url": "https://standartnews.com/sport/zagi-slaviya-tryabva-da-e-po-silna-tozi-sezon-394478.html", "text": "Старши треньорът Златомир Загорчич пожела воденият от него отбор на Славия да бъде по-силен в сравнение с миналия сезон. През последната кампания \"белите\" завършиха на осмо място в крайното класиране и не успяха да участват в баража за Лига Европа. \"Дано сме по-силни от миналия сезон и да се представим доста по-добре. Заслужаваме го като клуб. Рано е да се говори цели. При нас трябва да бъдат високи. Задължени сме да бъдем концентрирани, но и дано няма контузени. Доволен съм, когато работя с младите, но имаме и опитни в състава. Ще продължаваме по същия начин, като ще включим още двама-трима от школата в мъжкия отбор\", заяви Златомир Загорчич пред медиите. Той отрече за интерес към Валери Божинов, който беше освободен от Левски. Ветеранът Георги Петков ще продължи да носи екипа на Славия и през следващия сезон. \"Без Жоро не можем. Той е голям човек, капитан на отбора и лидер. Ще продължи и се надяваме да няма контузии. Може много да ни помогне\", категоричен е сръбският специалист. В следващите дни играчите на Славия ще преминат функционални изследвания и на 13 юни отборът заминава на лагер в Банско, където ще бъдат изиграни пет контроли. Предвидена е и шеста контролна среща, но тя ще се играе в София. Очаква се \"белите\" да се разделят с Александър Станисавлевич, Душан Лалатович, Преслав Петров и Кристиян Пешов, докато Тони Иванов беше преотстъпен в ЦСКА 1948.", "date": "2019.06.10", "title": "Заги: Славия трябва да е по-силна този сезон"}
{"url": "https://standartnews.com/sport/kosovo-nakaza-natsionalite-s-32-v-sofiya-394496.html", "text": "Българският национален отбор по футбол загубиха с 2:3 от Косово в София в четвъртия си квалификационен мач за Евро 2020. В третата минута от домавеното време на мача Косово стигна до победния гол, след като последните 20 минути играеше много по-добре и постоянно застрашаваше вратата пазена от неубедителния в този мач Николай Михайлов.  Милот Рашица откри резултата в 14-ата минута. Капитанът Ивелин Попов изравни в 43-ата минута след хубав удар от дистанция. Защитникът Кристиан Димитров изведе националите напред за 2:1 след гол с глава (55). Вратарска грешка на Николай Михайов позволи в 64-ата минута Мурики вкара за 2:2. В 93-ата минута Рашани оформи крайното 3:2 за Косово. По същото време в Оломоулц Чехия победи Черна гора с 3:0 и се изравни на върха в класирането с Ангиля с по 6 точки. С тази загуба България се закотви на последното място в групата с 2 т, колкото има и предпоследния Черна гора.     2:3 Рашани 93'  13. Николай Михайлов – 2. Страхил Попов, 15. Васил Божиков (46' - 5. Кристиан Димитров), 14. Антон Недялков, 20. Иван Горанов – 7. Георги Костадинов – 18. Галин Иванов, 10. Ивелин Попов /к/, 8. Тодор Неделев (70' - 21. Георги Илиев), 9. Кирил Десподов – 19. Исмаил Иса (79 -17. Чунчуков)  Красимир Балъков  12. Ариянет Мурич – 15. Мергим Войвода (62' - 2. Флорент Хадергьонай), 13. Амир Рахмани /к/, 3. Фидан Алити, 17. Бенямин Кололи – 8. Бесар Халими, 4. Идриз Воца (62' - 6. Анел Рашкай) – 22. Едон Жегрова (76' - 11. Елбасан Рашани), 9. Берсант Целина, 7. Милот Рашица – 18. Ведат Мурики;  Бернар Шаланд  „Васил Левски” (София)  Матс-Кристофер Кристоферсен (Дания)", "date": "2019.06.10", "title": "Косово наказа националите с 3:2 в София"}
{"url": "https://standartnews.com/svyat/lunite-na-yupiter-se-vizhdat-s-prosto-oko-dnes-394411.html", "text": "Луните на Юпитер могат да бъдат видени в рамките на 24 часа, с различен интензитет и продължителност в различните краища на света. На този ден Слънцето, Земята и Юпитер се подреждат в права линия, а нашата планета се намира по средата. Това прави наблюденията на газовия гигант особено интересни. Юпитер все пак ще се вижда в детайл с помощта на малък телескоп. Най-ефектни за любителите на космоса са нейните цветове, райета и петна. Ще се виждат и четирите най-големи луни на планетата. До момента учените са открили общо 79 луни на гиганта. 53 от тях имат имена, а останалите 26 все още чакат официално именуване. Космическият апарат на НАСА “Юнона” в момента се намира в орбита около Юпитер и постоянно изпраща впечатляващи кадри от газовия гигант. Тя е петата по отдалеченост от Слънцето планета и най-голямата в Слънчевата система. Небесният гигант е известен на човечеството още от древни времена, и присъства във вярванията и митологиите на много култури. Планетата е именувана от римляните и носи името на техния бог Юпитер. Основната част от общата маса на планетата е водород; една четвърт от масата й се състои от хелий. Наличието на ядро не е потвърдено. Бързото въртене на планетата ѝ придава формата на сплеснат сфероид. Тя има почти незабележим пръстен от прахови частици, както и изключително мощна магнитосфера. Ганимед, е най-голямата луна на Юпитер и при днешния феномен може да бъде видяна дори само с бинокъл.  ", "date": "2019.06.10", "title": "Луните на Юпитер се виждат с просто око днес"}
{"url": "https://standartnews.com/svyat/avarien-izkhod-vmesto-toaletna-otvori-ptnik-v-samolet-394462.html", "text": "Пътник на полет от Великобритания за Пакистан предизвика сериозни закъснения на летище Манчестър, след като отвори вратата за авариен изход при опит да стигне до тоалетната, докато самолетът все още бил на земята. \r\nПолетът 702 на Pakistan International Airlines (PIA) трябвало да излети от Манчестър, Великобритания, до Исламабад, Пакистан, в петък, но претърпя забавяне от седем часа. \r\n40 пътници бяха свалени от борда след инцидента, по време на който \"аварийният изход се задействал автоматично\", се казва в изявление на PIA. \r\nГоворител на авиокомпанията заяви пред Cи Ен Ен, че пътникът е отворил вратата, мислейки, че това е тоалетната, но всички пътници били в безопасност. Летище Манчестър отказа да коментира инцидента. \r\nТакива подвизи с аварийните изходи на самолетите не са много чести, но не са и рядкост. \r\nПрез май възрастен пътник бе арестуван и задържан в източната китайска провинция Шандунг, тъй като застрашил безопасността на самолет, след като се опита да отвори авариен изход, докато самолетът беше на земята. В очевиден опит да пререди опашката от готвещи се за слизане пасажери, пътникът, идентифициран с фамилията му Сонг, отворил вратата на аварийния изход близо до мястото си, след като самолетът кацнал. \r\nПрез февруари 2018 г. вратата на един от аварийните изходи на самолет на Dana Airlines падна при кацане на летището в Абуджа, столицата на Нигерия.", "date": "2019.06.10", "title": "Авариен изход вместо тоалетна отвори пътник в самолет"}
{"url": "https://standartnews.com/svyat/startira-ofitsialno-izbort-na-naslednik-na-mey-394450.html", "text": "Първата официална фаза от битката за избор на наследник на премиера Тереза Мей е в ход. Кандидатите трябва да привлекат най-малко 8 депутати да подкрепят номинациите им, информира ДПА. \r\nБившият външен министър Борис Джонсън е фаворит да наследи Мей като лидер на Консервативната партия, след като тя официално подаде оставка. Тя ще остане премиер до избора на нов лидер на торите. \r\nМинистърът по околната среда Майкъл Гоув и външният министър Джереми Хънт днес официално ще дадат старт на кампаниите си. Те са разглеждани като основни съперници на Джонсън. \r\nНо Гоув започва кампанията си в сложна ситуация, след като през уикенда призна, че е вземал кокаин няколко пъти, докато е работил като журналист преди 20 г. \r\nХънт от своя страна твърди, че германският канцлер Ангела Меркел му е съобщила, че ЕС е \"склонен да преговаря\" за сделката за Брекзит с новия британски лидер. \r\nВеликобритания трябва да напусне блока на 31 октомври. Условията по излизането на страната от ЕС ще бъдат основен въпрос в битката за поста председател на Консервативната партия. \r\nДжонсън заема по-твърда позиция от Гоув и Хънт. Той е готов да извади страната от ЕС със или без споразумение. Той също отказва да изплати 39 милиарда британски лири на ЕС за \"бракоразводната сметка\", освен ако не получи по-добри условия от Брюксел. \r\nКандидатите могат да внасят документите за участие в битката за наследник на Мей до 17,00 часа днес. До момента 11 депутати са обявили намерението си да участват.", "date": "2019.06.10", "title": "Стартира официално изборът на наследник на Мей"}
{"url": "https://standartnews.com/svyat/razkrita-krazhba-na-diamanti-za-3-mln-dolara-v-rusiya-394477.html", "text": ".Руската полиция откри диаманти на стойност 3 милиона долара и 2,5 млн. долара в брой в домовете на членове на престъпна група, действаща в държавната компания за производство на диаманти \"Алроса\", съобщи Ройтерс, като се позова на руските власти. \r\nКомпанията най-голям производител на необработени диаманти в света в каратно изражение потвърди, че правоохранителните органи са разкрили действаща престъпна група за кражба на диаманти в сортировъчния и оценъчния си отдел. \r\nСледственият комитет на Русия заяви, че тримата заподозрени, един от които служител на \"Алроса\", са в ареста по разпореждане на съда, предава БТА. \r\n\"Алроса\" съперничи с англо-американския гигант \"Де Бирс\" - най-големият търговец на необработени диаманти в абсолютна стойност. \r\nЗаподозрените били заловени на местопрестъплението в четвъртък, докато са се опитвали да изнесат поредна партида диаманти на стойност 22 млн. рубли (340 000 долара), съобщава следствието. \r\n\"Алроса\" произвежда 36,7 млн. карата диаманти на година, припомня Ройтерс.", "date": "2019.06.10", "title": "Разкрита кражба на диаманти за 3 млн. долара в Русия"}
{"url": "https://standartnews.com/svyat/dzhdovete-v-kitay-vzekha-zhertvi-394430.html", "text": ", а  се смята за  в резултат на  предизвикали наводнения в южнокитайския автономен район Гуанси-Чжуан, съобщават местни медии, цитирани от ТАСС. Поради създалото се бедствено положение се е наложила евакуация на 8300 души в безопасни места, а още около 1600 се нуждаят от спешна хуманитарна помощ. \r\nНай-сериозно е положението в района  , където през последните дни са паднали валежи от  . \r\n  \r\nКато цяло пороите и наводненията са  , повредени са много местни пътища, има повреди на системите за комуникация, за снабдяване с ток и вода. Преките икономически щети се оценяват на 460 млн. юана (около 67,6 млн. долара. БГНЕС Проливните дъждове са засегнали и други южни и източни провинции на Китай. Преките икономически щети в провинция  се оценяват на 2,65 млрд. юана (около 383 млн. долара). Там са загинали шест души. Местните власти са евакуирали около 135 000 жители. Нарушен е нормалният живот на над 1,42 млн. души. \r\n  \r\nНай-пострадали от наводненията, започнали в четвъртък, са девет града в провинцията. В засегнатите райони действат службите за извънредни ситуации. Спасители доставят на местните жители питейна вода, палатки, одеяла, дрехи и други предмети от първа необходимост.", "date": "2019.06.10", "title": "Дъждовете в Китай взеха жертви"}
{"url": "https://standartnews.com/svyat/otkrikha-mrtvi-dvama-bivshi-senatori-394419.html", "text": "Законодателите в   скърбят за  ,  в рамките на два дни, съобщава Си Ен Ен. \r\n  \r\nВ Арканзас тази седмица фаталния   се разследва като убийство, съобщиха властите. В Оклахома  в Норман, на около 20 мили от Оклахома Сити, според полицията. \r\n  \r\nВластите не са предоставили допълнителни подробности за очевидно несвързаните помежду си случаи. В двата щата се провеждат разследвания. \r\n  \r\nТялото на Колинс-Смит е намерено във вторник в нейния дом в окръг Рандолф, Арканзас. Тя е била простреляна фатално, а \r\nКолинс-Смит, която беше демократ преди да премине към Републиканската партия, бе избрана за пръв път в Сената на Арканзас през 2014 г. и загуби през миналата година, заяви телевизионната станция Литъл Рок. „Тя беше страстен глас на своите хора и близък член на нашето републиканско семейство. Ние се молим за нейните близки по време на този труден момент“, пише арканзаски всекидневник. \r\n  \r\n53-годишният   а по-късно работи в университета на Оклахома. Властите потвърдиха смъртта му в четвъртък. „В момента следователите работят, за да определят точната причина и начин на смъртта“, заяви полицията. \r\n  \r\nЗаконодателите изразиха шока си от смъртта на Никълс. „Сенатор Джонатан Никълс беше най-блестящият политически, правен ум в законодателството на щата Оклахома и работи неуморно като сенатор с години”, заяви щатският сенатор Роб Стандридж, който го наследи в Оклахома.", "date": "2019.06.10", "title": "Откриха мъртви двама бивши сенатори"}
{"url": "https://www.standartnews.com/sport/portugaliya-grabna-105-miliona-evro-394434.html", "text": "Спечелилият трофея в Лигата на нациите тим на Португалия ще получи в банковата сметка на федерацията сумата от 10,5 милиона евро, пише местното издание \"Рекорд\". Тимът взима по 2,25 милиона евро за участието си в Дивизия А, както и първото място в групата, а другите 6 милиона са от финала. За спечеления трофей през 2016 година на Европейското първенство португалците са взели доста по-крупна сума - 25,5 милиона евро.", "date": "2019.06.10", "title": "Португалия грабна 10,5 милиона евро"}
{"url": "https://www.standartnews.com/sport/ludogorets-prska-2-miliona-za-ikoko-394435.html", "text": "Отборът на Лудогорец е все по-близо до привличането на още един чуждестранен футболист. \"Орлите\" са на финалната права от подпис със защитника на Гингам - Джордан Икоко. За правата на 25-годишния десен бек разградчани трябва да платят 1 милион евро, твърдят френските медии. Отделно от това в споразумението между двата клуба ще има и клаузи с бонуси, което означава, че сумата може да нарасне в зависимост от представянето на играча при разградчани. Икоко пък ще парафира за 3 години. До този момент \"зелените\" инвестираха сериозна сума и по привличането на Дан Битон от израелския Ашдод. Нападателят Мавис Чибота пък бе купен от \"орлите\" за 1.1 милиона евро. Бней Йехуда ще получи и допълнителен бонус при добро представяне на състезателя.", "date": "2019.06.10", "title": "Лудогорец пръска 2 милиона за Икоко"}
{"url": "https://www.standartnews.com/sport/bagata-specheli-113-500-dolara-ot-boya-nad-tuivasa-394436.html", "text": "Най-добрият български боец в смесените бойни изкуства Благой Иванов - Багата заслужи $113 500 за победата си срещу австралиеца Тай Туиваса на турнира UFC 238 в Чикаго. \r\nБагата получи за участието си в галата $55 000, $55 000 бонус за победата си и $3 500 бонус за един от най-интересните двубои на UFC 238. Най-богат от Чикаго си тръгна шампионът в категория “петел” Хенри Сехудо, който заслужи  $440 000 за участието си и победата над Марлон Мораес.", "date": "2019.06.10", "title": "Багата спечели 113 500 долара от боя над Туиваса"}
{"url": "https://standartnews.com/svyat/milioni-skakaltsi-opustoshikha-2000-kha-na-o-sardiniya-394487.html", "text": "Нашествие на милиони скакалци в центъра на италианския остров Сардиния буди тревога сред земеделците в региона, където около 2000 хектара вече са опустошени от насекомите, предаде БТА. Подобно нашествие не е регистрирано от над 60 години, отбелязва Игнацио Флорис, професор по ентомология от университета на Сасари, цитиран от в. „Стампа“. На места в най-засегнатата централна част на острова „килими“ от скакалци покриват терена, алармират от земеделската организация „Колдирети“, съобщи АФП. „Юни и юли, но също и август са благоприятните месеци за размножаването на скакалците, които използват за целта необработваеми площи, но се местят и в обработваеми земи, за да се хранят“, отбелязват от „Колдирети“. От организацията допълват, че за момента каквито и мерки да бъдат предприети за разрешаване на проблема, ще бъдат неефикасни. Едно от възможните решения е обработването на необработваемите площи, представляващи идеалното място за размножаване на скакалците.", "date": "2019.06.10", "title": "Милиони скакалци опустошиха 2000 ха на о. Сардиния"}
{"url": "https://standartnews.com/biznes/gimnaziya-na-dndi-v-top-3-po-uspekh-394448.html", "text": "Инвеститорът \"Дънди прешъс металс Челопеч\", благодарение на който най-високата средна заплата у нас е в село Челопеч,  вече 15 години изпълнява програма за инвестиции в обществото. \r\nЕдин от най-успешните проекти в социалната политика на компанията е  . Дружеството е собственик на учебното заведение, създадено през 1995 г. в резултат на съвместна инициатива на ръководството на рудник „Челопеч“ и община Челопеч. Единствен приход е  . Училището е сред първите три по успех в София област и сред 50-те най-добри в страната. Целта на програмата за инвестиции в обществото на \"Дънди\" е да благоустрои инфраструктурата и да подкрепи проекти с обществено значение за общините, в които работи -  За общините от Средногорието - Челопеч, Чавдар и Златица, в периода 2004 – 2018 г. за инвестиции в обществото са  Парите са използвани за подобряване на условията за живот на жителите на Челопеч, Чавдар и селищата към община Златица - Карлиево, Църквище, Петрич. Насочени са основно за инфраструктура, образование, здравеопазване, спорт, култура, изкуство и развитие на предприемачество. С 400 000 от тях в Челопеч е разширена системата за видеонаблюдение на възлови кръстовища, входно-изходни точки, места за обществено ползване и други. Целта е да се подобри ефективността на контрола и да се повиши сигурността на гражданите. В община Чавдар пък е направен фолклорен център, който е първият интерактивен в България. Основни участници в изпълнението на проекта са представители на местната общност и много млади български специалисти и артисти с международен опит. За първите 4 месеца от отварянето фолклорният център е посетен от близо 1400 човека. Средствата, предвидени за община Златица, традиционно се разпределят по равно между три населени места. В Църквище, Карлиево и Петрич основната част беше инвестирана за рехабилитация на улична мрежа, както и за дофинансиране на културните календари и празници на трите села.    ", "date": "2019.06.10", "title": "Гимназия на \"Дънди\" в топ 3 по успех"}
{"url": "https://standartnews.com/svyat/nashentsi-arestuvani-v-polsha-zaradi-narkotitsi-394489.html", "text": "Трима българи са били арестувани в селцето Красне близо до гр. Жешув в Източна Полша по обвинение за трафик на наркотици, търговия с жени и пускане в оборот на фалшива валута. Според говорителя на окръжната прокуратура в Жешув Артур Грабовски арестуваните са Даниел С. на 50 г., и 51-годишните Венцислав Й. и Галин Н., а според полското право ги заплашва до 15 години затвор. Акцията срещу българската група е била проведена миналата сряда към 17:00 на паркинга пред хипермаркет \"Auchan\" в селото. При претърсване на автомобила, с който се движели българите, спецполицаи открили 2 килограма бял прах, който при извършения тест реагирал на кокаин. Нито един от тримата арестувани не се е признал за виновен въпреки предоставените доказателства срещу тях, коментира говорителят на прокуратурата Артур Грабовски. На Даниел С. са повдигнати \"само\" две обвинения, а на Венцислав и Галин по шест. Според предварителни данни българите са купили в Белгия и са докарали в Полша за разпространение големи количества кокаин и таблетки екстази. Според разследващи това са първите трима арестувани в рамките на по-широка акция, насочена срещу организирана група за продажба на млади жени, предимно българки на предлагащи сексуални услуги клубове в Полша. В деня на задържането им мъжете успели да купят в Полша две живи робини с идеята да ги пуснат за проститутки в Западна Европа. Прокуратурата е внесла в съда искане за тримесечен предварителен арест на задържаните, а съдът е удовлетворил искането и тримата остават зад решетки до 29 август. Според криминалисти, които работят по случая, ще има и още арести. За Даниел С. имало данни, че се е опитал да пусне в обращение голямо количество фалшиви банкноти от по 100 евро. \r\n ", "date": "2019.06.10", "title": "Нашенци арестувани в Полша заради наркотици"}
{"url": "https://standartnews.com/svyat/tsipras-iska-ot-prezidenta-predsrochni-izbori-394412.html", "text": "Гръцкият министър-председател Алексис Ципрас ще се срещне с президента Прокопис Павлопулос, за да поиска от него да свика предсрочни национални избори, като разпусне парламента, предаде Асошиейтед прес. Премиерската канцелария каза, че Ципрас има предвидена среща с Павлопулос днес следобед. След като неговата партия СИРИЗА се представи слабо на европейските избори през май, Ципрас заяви, че ще поиска разпускане на парламента и предсрочни избори. Правителството иска гласуването да бъде на 7 юли. Лидерът на бившия коалиционен партньор на СИРИЗА Панос Каменос каза, че партията му \"Независими гърци\" няма да участва в предсрочни парламентарни избори.", "date": "2019.06.10", "title": "Ципрас иска от президента предсрочни избори"}
{"url": "https://standartnews.com/svyat/mzh-plashi-da-vzrivi-gara-v-shvetsiya-grmvat-go-394481.html", "text": " На централната гара в южния град Малмьо шведски полицаи стреляха и раниха мъж, който ритал чанта по земята и твърдял, че в нея има бомба, предаде Асошиейтед прес, цитирайки местните власти и свидетел на случката. \r\nВ полицията бил получен сигнал малко след 10 ч. тази сутрин, че мъж се държи заплашително на гарата. Свидетелят Фернандо Валарино каза, че бил там и чакал влак, когато видял висок, плешив млад бял мъж в тъмночервен шлифер да подритва пътна чанта по земята. Според Валарино мъжът бил на вид около 30-годишен и отначало си помислил, че е луд. Той първо не разбрал виковете му, но после го чул, че крещи \"Имам бомба\". Свидетелят видял как служители на гарата отстраняват хората от района преди пристигането на полицията, предава БТА. \r\n\"Той се опита да бяга, но бяха произведени изстрели. Чух поне три, но може да бяха и четири\", каза Валарино - 25-годишен италианец от Милано, за АП по телефона. \r\nСпоред агенция ТТ полицаите нямали друг избор, освен да стрелят по мъжа заради поведението му. Той бил откаран в болница с рани, но други пострадали няма. Състоянието му засега е неизвестно. Според полицейски източници, цитирани от Франс прес, мъжът е 44-годишен жител на Малмьо. \r\nГоворителка на полицията каза, че в сградата на гарата е разположена група за обезвреждане на бомби. Тя не потвърди дали в чантата е имало бомба, нито твърдението, че е била унищожена с контролиран взрив. По-късно свидетели казаха, че са чули една детонация", "date": "2019.06.10", "title": "Мъж плаши да взриви гара в Швеция, гръмват го"}
{"url": "https://standartnews.com/biznes/ot-1-yuli-kzp-shche-proveryava-po-chernomorieto-394467.html", "text": "Комисията за защита на потребителите (КЗП) започва активни проверки в туристическите и търговските обекти в морските курорти от началото на следващия месец, съобщи председателят Димитър Маргаритов. „Надявам се хотелиерите и ресторантьорите по Българското Черноморие да са подготвили добре своите обекти за новия летен туристически сезон. Всички предпоставки за старта му вече са налице. Ние започнахме нашите проверки първо от местата, за които в минали периоди сме установявали, че има проблем – липсвала е категоризация и е била наложена мярката „временно затваряне”, условията не са отговаряли на необходимото за рекламирания брой звезди и пр. Очаквам от средата на този месец вече всички обекти да работят пълноценно и поетапно да продължим своите проверки.”, посочи Маргаритов в предаването „Имате думата” по Канал 3. През целия летен сезон в туристическите обекти инспекторите ще проверяват категоризацията и гарантирането на правото на информация за видовете предоставяни услуги в съответното място – хотел, къща за гости и т.н., и за грамажите и цените в менютата на ресторантите. Димитър Маргаритов обясни, че при осъществяването на проверките за съответствие се ползва отработен алгоритъм, който осигурява обективност – т.нар. чек листове, в които са отбелязани изискванията, на които трябва да отговаря съответният туристически обект в зависимост от степента на неговата категоризация. „Понякога се дават препоръки за отстраняването на някои малозначителни несъответствия. По такъв начин искаме да покажем на този, който управлява съответния обект, че има начин пропускът да бъде поправен, хубаво е това да се случи, но ако не бъде изпълнено предписанието в определен срок, следва санкция. Където обаче се установят безспорни отклонения от изискванията за категоризиране, се предприемат по-нататъшни действия”, каза още той. Най-сериозното нарушение е обектът да работи без категоризация и в тези случаи се налага най-тежката мярка – „временно затваряне”. „Когато един турист отиде в такъв обект, той не може да има яснота какво да очаква и изисква от стопанисващия въпросното място за настаняване и практически не разполага с никаква защита. Най-вероятно ще претърпи неблагополучия, независимо от това, че ние ще се намесим и ще затворим този обект”, подчерта Маргаритов. Когато пък обектът не отговаря на изискванията по закон за притежаваната от него категория, тогава няма как да бъде гарантиран очакваният от потребителите комфорт, изтъкна председателят на КЗП. „Ние, освен че налагаме санкция, уведомяваме Министерството на туризма, което като категоризиращ орган има право да намалява категорията на туристически обекти, които не изпълняват изискванията за дадения брой звезди”, добави той. Маргаритов обобщи най-често срещаните нарушения в туризма. По думите му те са свързани с премълчана или заблуждаваща информация, която формира у потребителя погрешни впечатления за предоставената на вниманието му и приета от него оферта. „Например, посочено е, че в този туристически обект има СПА център, басейн, безплатен паркинг, стаята е оборудвана по определен начин и др. подобни, които той си преценява, че са му важни и заради тях взема уж информирано потребителско решение да отиде там, а впоследствие се оказва, че нещата не стоят точно така”, конкретизира председателят на КЗП. Той уточни обаче, че в последните години подобни примери са по-скоро рядкост. В около 10% от случаите при проверките се констатират нарушения, а жалбите относно качеството на туристическия продукт са едва 4% от всички оплаквания в КЗП на годишна база.", "date": "2019.06.10", "title": "От 1 юли КЗП ще проверява по Черноморието"}
{"url": "https://www.standartnews.com/sport/zagi-slaviya-tryabva-da-e-po-silna-tozi-sezon-394478.html", "text": "Старши треньорът Златомир Загорчич пожела воденият от него отбор на Славия да бъде по-силен в сравнение с миналия сезон. През последната кампания \"белите\" завършиха на осмо място в крайното класиране и не успяха да участват в баража за Лига Европа. \"Дано сме по-силни от миналия сезон и да се представим доста по-добре. Заслужаваме го като клуб. Рано е да се говори цели. При нас трябва да бъдат високи. Задължени сме да бъдем концентрирани, но и дано няма контузени. Доволен съм, когато работя с младите, но имаме и опитни в състава. Ще продължаваме по същия начин, като ще включим още двама-трима от школата в мъжкия отбор\", заяви Златомир Загорчич пред медиите. Той отрече за интерес към Валери Божинов, който беше освободен от Левски. Ветеранът Георги Петков ще продължи да носи екипа на Славия и през следващия сезон. \"Без Жоро не можем. Той е голям човек, капитан на отбора и лидер. Ще продължи и се надяваме да няма контузии. Може много да ни помогне\", категоричен е сръбският специалист. В следващите дни играчите на Славия ще преминат функционални изследвания и на 13 юни отборът заминава на лагер в Банско, където ще бъдат изиграни пет контроли. Предвидена е и шеста контролна среща, но тя ще се играе в София. Очаква се \"белите\" да се разделят с Александър Станисавлевич, Душан Лалатович, Преслав Петров и Кристиян Пешов, докато Тони Иванов беше преотстъпен в ЦСКА 1948.", "date": "2019.06.10", "title": "Заги: Славия трябва да е по-силна този сезон"}
{"url": "https://standartnews.com/kultura/mesets-do-poslednoto-shou-na-slayer-u-nas-394425.html", "text": "Остава един месец до последния концерт на Slayer в България. Траш основателите от Калифорния ще зарадват феновете у нас за един последен път като спирка от прощалния им „Final World Tour“. Групата и огромният й екип пристигат за запомнящ се концерт с внушителна продукция, с впечатляващ сценичен декор, светлинно шоу и съпътстващи екстри. Специални гости и единствената подгряваща група на метъл величията ще бъдат легендарните Satyricon. Норвежците ще забият у нас за първи път и присъствието им на родна земя е дълго мечтана среща за БГ феновете на жанра. Историческото събитие ще се проведе на 11 юли в парка на Летище София, вратите отварят в 19 часа. Slayer оставят зад гърба си историческа 37-годишна кариера, 12 студийни записа и заклети фенове навсякъде по света. У нас групата отново ще се качи на сцената в състав Том Арая, Кери Кинг, Пол Бостаф и Гери Холт от траш ветераните Exodus, който свири в Slayer от 2011 насам. Първоначално той само заместваше Джеф Ханеман, докато музикантът не се възстанови от ухапване от отровен паяк. След като китаристът почина през 2013, Кери Кинг покани Холт за постоянно в групата. Последният албум на групата „Repentless“ излезе на 11 септември 2015. Тавата постигна големи успехи и четвъртото място в класацията „Billboard 200“ – най-високата позиция, под която техен запис е дебютирал в САЩ.", "date": "2019.06.10", "title": "Месец до последното шоу на Slayer у нас"}
{"url": "https://www.standartnews.com/sport/nadal-vv-vakantsiya-do-uimbldn-394437.html", "text": "Шампионът от Откритото първенство на Франция по тенис Рафаел Надал (Испания) няма да участва в подготвителните турнири на трева преди \"Уимбълдън\". Надал вчера спечели за рекорден 12-и път \"Ролан Гарос\" след победа в четири сета на финала над австриеца Доминик Тийм и се доближи на две титли от лидера по трофеи в турнирите от Големия шлем Роджър Федерер (Швейцария), който има 20. \r\n33-годишният испанец се завръща в родна Майорка, където ще почине и ще се подготвя за надпреварата на трева в \"Ол Инглънд Клъб в Лондон\", която спечели през 2008 и 2010 година. \"През миналия сезон играх много добре на \"Уимбълдън\". Бях много близо до още една титла там\", коментира Надал, визирайки драматичната си загуба на полуфиналите от бъдещия шампион Новак Джокович (Сърбия) след 8:10 гейма в петия сет. \"Всички знаят, че обичам да играя на трева. Но и всички знаят, че вече не мога да играя в много поредни седмици, както преди десетина години. Така че, няма да участвам в други турнири на трева преди \"Уимбълдън\". Опитът ми подсказва, че точната подготовка може да се постигне и с добри тренировки и няколко мача на трева преди това. Защо да го променям, когато това работи за мен. В последните сезони бях съвсем близо до титлата, през миналата година бях на точка от финала. Предпочитам да се чувствам добре физически и да бъда напълно здрав пред това да изиграя много подготвителни срещи\", каза Надал.", "date": "2019.06.10", "title": "Надал във ваканция до \"Уимбълдън\""}
{"url": "https://standartnews.com/biznes/tur-v-chernobil-s-razkhodka-na-maydana-394485.html", "text": "Български туроператори вече обявяват оферти за екскурзии в Украйна, при които тур в Чернобил и Припят се комбинира с разходка на Майдана и посещение в имението на бившия украински президент Александър Янукович, когото именно Майданът свали. Неговият палат се простира на 40 хектара и включва дори лична зоологическа градина. В допълнение е предвидено и посещение на известната Киевско-Печевска лавра. Цената на цялата екскурзия е 445 евро на човек, като в нея не са включени самолетните билети. Освен разходка в Киев, е включен и един пълен ден в Чернобил и призрачния град Припят. Заедно със специален гид туристите ще посетят всички места в Чернобил, които са сцени на едноименния филм. Посочено е, че хората ще видят изоставените сгради и лодки и изобщо целия град във вида, в който хората са го напуснали след аварията. Предвиден е обяд, като организаторите специално посочват, че храната ще бъде доставена извън зоната. В района може да се снима, а на влизане и излизане участниците преминават през проверка за радиоактивност. Всеки може да си носи дозиметър отвън, а и за вземе такъв под наем. \"Нивото на радиацията е такова, каквото човек би събрал при трансатлантически полет\", пише в офертата. На следващия ден е обявена целодневна екскурзия до резиденцията на сваления от Майдана президент на Украйна Янукович. Там има частна зоологическа градина и парк с 12 езера. Според Ройтерс, филмът \"Чернобил\" е увиличил туристите в района с 30 на сто, а записванията за летния сезон -  с 40 на сто. ", "date": "2019.06.10", "title": "Тур в Чернобил с разходка на Майдана"}
{"url": "https://www.standartnews.com/sport/belcho-goranov-otkri-olimpiyskiya-festival-v-albena-394453.html", "text": "Бъдещите спортни звезди на България се събраха на Олимпийския фестивал \r\nна БОК в Албена. Над 470 са участниците в 12-ото издание, те ще се \r\nсъстезават в 7 спорта. Надпреварите са в отличното подготвените спортни \r\nкомплекси на „Албена“, който тази година е с титлата „Европейски курорт \r\nна спорта“. \r\nГенералният секретар на БОК Белчо Горанов поздрави участниците и им \r\nпожела успех и късмет. „Искам да ви поздравя от името на президента на \r\nБОК Стефка Костадинова, този фестивал от година на година става все \r\nпо-класен, амбицирани сме да продължим да го надграждаме. Благодаря на \r\nдомакините от КК Албена, за прекрасните условия, които предоставят,“ \r\nказа Горанов. \r\nНа тържественото откриване присъстваха още Маргита Тодорова - член на \r\nНадзорния съвет на “Албена инвест – холдинг” АД и директор „Маркетинг и \r\nпродажби” на „Албена” АД, Стефан Китов – председател на БФ тенис на \r\nмаса, Анатоли Илиев – председател на Асоциация „Спорт в свободното \r\nвреме“, Ервин Линдбихлер – директор Спорт на Албена АД и др. „За нас е \r\nчест да приветстваме тук за 12-и пореден път участниците в младежкия \r\nолимпийски фестивал на БОК, в годината, в която сме с титлата \r\n„Европейски курорт на спорта“. Очакваме ви и следващото лято. Успех и \r\nнека най-добрите победят,“ каза Тодорова. С топли думи към присъстващите \r\nсе обърна и Анатоли Илиев, а в края на церемонията младите спортисти се \r\nхванаха на общото хоро, подканени от атрактивните изпълнения на \r\nфолклорен ансамбъл „Добруджа“. \r\nТова лято състезанията се организират в спортовете лека атлетика, \r\nфутбол, баскетбол 3х3, тенис на маса, плажен волейбол, плуване и плажна \r\nборба. Тази година силни се очертават турнирите по плажна борба и плажен \r\nволейбол. При борците в отделните стилове в предишните три години \r\nучастваха по над 20 отбора с по 8 състезатели и това направи тези \r\nтурнири най-масовите. \r\nМного активно се включват участници от Северна Македония, които ще се \r\nприсъединят към традиционните гости от Румъния. Турнирът по плажен \r\nволейбол се очертава като изключително силен, тъй като сред \r\nсъстезателите личат имената на двама юношески национали – Самуил \r\nВълчинов и Дамян Колев са водени от треньорката Любомира Василева. \r\nСъс сигурност отново футболът ще предизвика силни емоции и ще бъде сред \r\nнай-атрактивните надпревари. Отборите са разделени в две групи по три \r\nсъстава, най-добрите отиват на кръст на полуфинали. \r\nПо традиция фестивалът на БОК е под мотото \"Да открием олимпийските \r\nнадежди на България“. От основаването си досега тези състезания са били \r\nпърво сериозно изпитание за много български спортни надежди, по-късно \r\nутвърдили се в националните отбори, участвали в младежки олимпийски \r\nигри, а част от тях вече и на олимпийски игри. Целта на фестивала е да \r\nдопринася за популяризирането на основните идеали, принципи и ценности \r\nна олимпизма и разпространяването им сред младото поколение, както и да \r\nдаде възможност за изява на младите спортни таланти. \r\n ", "date": "2019.06.10", "title": "Белчо Горанов откри олимпийския фестивал в Албена"}
{"url": "https://standartnews.com/kultura/brayn-adams-s-debyut-v-plovdiv-394421.html", "text": "Брайън Адамс гостува в България на 14 ноември -  световноизвестният музикант ще дебютира в Пловдив. Грандиозното шоу, което ще се случи в „Колодрума“, е спирка от международното му турне Shine A Light в подкрепа на едноименния четиринадесети студиен албум, излязъл на пазара на 1 март тази година и веднага яхнал Canadian аlbums сhart. Едноименният сингъл към албума Адамс написва съвместно със сензацията Ед Шийрън, а парчето събира над 750 хиляди гледания в Youtube. С над 65 милиона продадени копия, първи места в класации в над 40 държави и множество разпродадени гастроли из континентите,  зашеметяващата кариера на Брайън Адамс продължава вече повече от 30 години. Родната публика ще чуе на живо не само премиерните парчета, но и някои от най-големите му хитове - \"Run To You\", \"Everything I Do (I Do It For You)\", \"Please Forgive Me\".", "date": "2019.06.10", "title": "Брайън Адамс с дебют в Пловдив"}
{"url": "https://www.standartnews.com/sport/seksskandal-grmna-v-turskiya-futbol-394456.html", "text": "Сексскандал разтърси турския футбол, а отзвук от случилото се вече има в цяла Европа. \r\nЮношеският отбор на местния гранд Бешикташ (набор 2003 г.) спечели турнир на гръцкия остров Родос след успех с 2:1 над Панатинайкос и реши да отпразнува победата подобаващо. \r\nМомчетата поканили местни проститутки в хотела със съдействието на треньорите си, но нещата не стигат дотук. Вместо да разкарат жриците на любовта в ранните часове, те ги взели да закусят с тях в хотела, което вече предизвикало всеобщо възмущение. \r\nРодители на други деца поискаха замесените в скандала да бъдат изритани от клуба, а според някои медии в Турция другият истанбулски гранд Фенербахче вече им е предложил да ги вземе.", "date": "2019.06.10", "title": "Сексскандал гръмна в турския футбол"}
{"url": "https://www.standartnews.com/sport/as-na-levski-stana-tatko-394459.html", "text": "Футболистът на Левски Станислав Костов и половинката му станаха родители на дъщеричка. Новината обявиха от лагера на \"сините\". \"ПФК Левски честити на Станислав Костов появата на бял свят на първородната му рожба Александра. Пожелаваме на щастливите родители здраве, незабравими и безгрижни дни в най-важното приключение в живота им! Бъдете щастливи!\", пожелаха официално от клуба.", "date": "2019.06.10", "title": "Ас на Левски стана татко"}
{"url": "https://standartnews.com/kultura/malki-printsesi-se-gotvyat-za-100-godishen-praznik-394440.html", "text": "Малките принцеси на Асеновград започнаха да се подготвят за празника Каленица, който е с над 100 годишна история и се провежда само в китния родопски град. Момиченца между 3 и 6 годишна възраст чакат с трепет своите бели булченски рокли, които специално се шият за събитието. Образът на Калиницата се свързва с този на малката Богородица при нейното въвеждане в Божия храм и посвещаването й на Бог от нейните родители, когато е била на 3-годишна възраст. Народният обичай започва от двора на Етнографската къща, където момиченцата вадят оставените в менче с \"мълчана вода\" нишани (пръстени, гривни, копчета и др.) и минават за здраве под магичния билков Еньов венец. Литийното шествие преминава и през храм \"Свети Николай Чудотворец\". Там архиерейският наместник стафрофорен свещеноиконом Йордан Георгиев отслужва празнична литургия за здраве, късмет и благополучие и повежда шествие с калиниците до параклис „Св. Въведение Богородично”, изнася иконата на Светата Майка, поръсва калиниците със светена вода и шествието завършва в градския парк с музикална програма. На финала се избира най-хубавата калиничка. През годините се е случвало да се съберат над 500 момиченца, а от община Асеновград се надяват и тази година бройката им да е внушителна. Макар и променен през годините, древният празник Калиница и до днес е запазил своята уникалност и дух. Според историците, празникът води своето начало от гръцките махали на Асеновград. Калиница е гръцка дума, която в превод означава красива, млада булка. Тогава за калиничка се избирало момиченце от най-заможното семейство в квартала, като се смятало, че чрез изпълняването на обичая, благополучието на семейството ѝ ще споходи и участващите в ритуала. След изпълняването му, родителите на калиницата давали гощавка за всички. По-късно в празника навлизат българските и християнските обичаи. Образът на калиницата се обвързва с Еньовата буля и те са възприемани като Слънчови невести. Вечерта преди Еньовден, майките на калиниците носят нишани /малки амулети/ на калиница, която е изпълнила тригодишния обичай. Нишаните се слагат в менче с мълчана вода, което се оставя да пренощува в двора под звездите. На 24 юни сутринта се гадае по нишаните коя калиница какъв късмет я чака в живота и любовта и минават под венец, сплетен от 77  билки. След като получат своите наричания, малките калиници, придружени от своите свити, се отправят към параклис „Св. Въведение Богородично”, намиращ се под старата църква от XII век „Св. Йоан Предтеча”, защото там е иконата на малката Богородица. По този начин, още преди столетия, асеновградчани са слели образа на Светата Майка с обичая Калиница. На Еньовден момичетата присъствали на обличането на калиницата в дома й с бяла булчинска рокля и тръгвали с нея из града, за да носят здраве и берекет, пеейки песента за Калиницата. Не случайно малките момиченца са облечени в бяло, Асеновград е известен и като град на булчинските тоалети и днес в града са съсредоточени повечето производители на булчински рокли в България. Тази година очакваният обичай ще прерастне в целодневен празник, защото точно тогава, центърът на китния родопски град ще се превърне във феерия на красотата. Проектът “Красотата на Асеновград” съчетава в програмата си няколко от най-вълнуващите конкурси за красота в България, в които всички малки и големи “принцове и принцеси” на града и региона ще могат да се включат. Това са конкурсите Малка Мис и Мистър Асеновград и Мис Асеновград, като победителите от тях ще имат честта да представят града в националните надпревари Малка Мис и Мистър България и Мис България 2019 година. Известни изпълнители и звездни гости ще се присъединят към празника на 24 юни. Снимка: Емилия Куюмджиева, БНР", "date": "2019.06.10", "title": "Малки принцеси се готвят за 100-годишен празник"}
{"url": "https://standartnews.com/kultura/razdadokha-nagradite-toni-394444.html", "text": "Наградите „Тони“ бяха раздадени за 73-ти път в Ню Йорк. Церемонията отбелязва най-добрите постижения в Бродуей. Събитието беше водено от Джеймс Кордън, който зашемети публиката с 10-минутно музикално представление. Носителят на „Оскар“, режисьор и продуцент Сам Мендес, който има 4 филма от поредицата за 007 зад гърба си, спечели първата си награда „Тони“ за най-добра пиеса за „The Ferryman“. Браян Кранстън, известен с култовите си роли в „Малкълм“ и „В обувките на Сатаната“, спечели приза за най-добър актьор в пиеса за представянето си в „Network“. Най-добра актриса стана Илейн Мей за ролята й в „The Waverly Gallery“. За най-добър мюзикъл бе провъзгласен „Hadestown“ на Анаис Митчъл. Сантино Фонтана спечели приза за най-добра мъжка роля в мюзикъл за „Tootsie“, а Стефани Джей Блок за най-добра женска за „The Cher Show“. Сред почетните гости на събитето бяха Джейк Джилънхол и Самюел Ел Джаксън.", "date": "2019.06.10", "title": "Раздадоха наградите „Тони“"}
{"url": "https://standartnews.com/biznes/kde-sme-v-golyamata-energiyna-igra-394472.html", "text": "Къде е мястото на страната ни световната енергийна карта, браним ли адекватно своя интерес и имат ли бъдеще енергийните ни амбиции? Експерти и политици обсъдиха тези и други въпроси на кръгла маса в София. През последното десетилетие в страните от черноморския регион се води нова \"голяма игра\" между крупните енергийни износители, като наблюдаваме сблъсък на интересите на глобални играчи като САЩ и Русия, но и на регионални – като България, Гърция и Турция. Несигурната и непостоянна политика на България правят страната ни ненадежден партньор не само за източните, но и за западните ни приятели – и за това свидетелстват редица започнати и незавършени проекти, в които България се включва с големи амбиции, но на финала остава в пасивна позиция и дори трупа черни точки в \"досието си\". \r\nТакива проекти са и \"тройния енергиен шлем\", както са познати договореностите на президента Георги Първанов за АЕЦ \"Белене\", газопровода \"Южен поток\" и петролопровода \"Бургас - Александруполис\", но също така и един голям \"антируският проект\", както Нина Дюлгерова нарича газопровода \"Набуко\". Експертът отдава непостоянството на България на \"външни фактори\", които задкулисно диктуват курса на страната ни. По време на кръгла маса, състояла се на 6 юни в София и организирана от \"Черноморски институт\" – Бургас и посветена на състоянието на междудържавните отношения и горещите енергийни, правни и екологични въпроси, свързани с устойчивото развитие на Черноморския, Средиземноморския и Балтийския регион, експертът разгледа Балканската геоенергийна парадигма в контекста на реализираните и пропуснатите възможности. Докато политическият елит на страната ни демонстрира зависимостта си от посочения ни курс – било то изгоден или не за България, други страни в Европейския съюз показват заинтересоваността си от задоволяването на собствените си интереси. Доказателство за това е проектът \"Северен поток-2\", който вече е на финалната права от реализирането си. С построяването на газопровода същият този \"неизгоден\" за България руски газ през идните десетилетия ще задоволява нуждите на Западна Европа. Виждаме как Германия застава в позицията не само на крупен енергиен вносител на руски газ, но и на мащабен газов хъб за европейските си партньори. \r\n  \r\nИ тук възниква въпросът: не можеше ли България да се превърне в \"малката Германия\" на Балканите с реализацията на \"Южен Поток\"? И евентуалната конкуренция между него и \"Северен поток-2\" ли допринесе за отказа на България от мащабния проект съвместно с Русия? \r\nЕдно е ясно – страната ни пропусна някои възможности, които можеха да ѝ осигурят далеч по-стабилно и сигурно енергийно бъдеще, защото \"България продължава да бъде заложник на основната фраза \"да не се обидят нашите партньори и нашите приятели\", както отбеляза Дюлгерова. \"Трябва да гледаме на диверсификацията в контекста на един голям геоикономически и геополитически сблъсък\", отбеляза народният представител от 44-ото Народно събрание Николай Цонков в рамките на кръглата маса. Енергийните процеси в региона не могат да бъдат разглеждани извън контекста на големите геополитически интереси и игри и световния ред, който, както смята дипломатът от кариерата Валентин Радомирски, \"все повече се превръща в световен безпорядък\".  Според него Черноморският регион, както и зоните на Средиземно и Балтийско море, са \"пресечна точка на противостояние на основните геополитически играчи\", а \"запазването на регионалните конфликти е важен инструмент на големите играчи в региона за постигането на собствените им цели\". Зависи от това как България ще изиграе останалите си, макар и не толкова силни карти.  Дали и как ще се включи в транзита на газ от \"Турски поток\", какво бъдеще ще очертае за проекта АЕЦ \"Белене\" и ще пренебрегва ли занапред националните си интереси в името на тези на своите партньори. \r\nСпоред народния представител с построяването на АЕЦ \"Белене\" България все още има шансове да се бори за позициите на регионален играч, а освен това подобен проект може да бъде разглеждан като възможност за съвместяване на интересите на САЩ и Русия – което от своя страна е от национален интерес за България. Според Цонков имаме идеалната възможност да комбинираме руските и американските технологии, с което \"и вълкът ще бъде сит, и агнето ще остане цяло\".  ", "date": "2019.06.10", "title": "Къде сме в голямата енергийна игра"}
{"url": "https://standartnews.com/kultura/trakiyska-izlozhba-v-pol-geti-v-el-ey-prez-2023-a-394460.html", "text": "Грандиозна експозиция с артефакти от тракийската епоха по българските земи ще бъде представена в музея „Пол Гети“ в Лос Анджелис през 2023 година. Това стана ясно на среща в Парламента между главния куратор на престижната институция Джефри Спиър и шефа на комисията за културата и медиите Вежди Рашидов. „С уникалната българска изложба в Лувъра, направена по изключителен начин, вие ни вдъхновихте да започнем подготовка в музея „Пол Гети“, обърна се към Рашидов гостът, който е на работно посещение в България. Той поздрави художника за заслугата му Ларгото в София да се превърне в прекрасен музей на открито, а некрополът под „Света София“ да привлича толкова много туристи със своята ценна археология. На разговора в Огледалната зала присъства и заместник-председателят на комисията за културата и медиите професор Станислав Станилов. Вежди Рашидов заяви, че е горд с наследството на България, която е страна на древни цивилизации и заслужава колкото може повече държави по света да се запознаят със съхраненото през вековете.   През 2015-а след големия успех в Лувъра именно в „Пол Гети“ беше изложена бронзовата портретна глава на тракийския владетел Севт Трети, която предизвика истински фурор сред ценители и публика. Сега амбициозният план на музея е в бъдещата изложба да бъдат включени и експонати, свързани с Тракия, които се съхраняват в Италия, Германия и САЩ. В момента учени от четири страни са избрани за консултанти, а петима български експерти са поканени на специализация в Научния институт на музея „Пол Гети“.", "date": "2019.06.10", "title": "Тракийска изложба в „Пол Гети“ в Ел Ей през 2023-а"}
{"url": "https://standartnews.com/kultura/kianu-riyvs-vliza-v-kompyutrna-igra-394447.html", "text": "Киану Рийвс обяви, че ще участва във видео играта „Cyberpunk 2077“. Актьорът изненада публиката по време на гейминг събитието на Майкрософт „E3“, където съобщи новината. Играта ще разказва за бъдеще, в което модификациите по тялото вече са норма. Рийвс сподели, че винаги се е привличал от интересни и нестандартни истории, и усещането да бъде там – из улиците на бъдещето – ще бъде зашеметяващо. Не е съвсем ясно каква роля ще играе героят на Киану, тъй като персонжът се появява единствено в края на трейлъра на играта с репликата: „Ставай, Самурай – имаме град за горене.“ „Cyberpunk 2077“ излиза на пазара на 16 април 2020.", "date": "2019.06.10", "title": "Киану Рийвс влиза в компютърна игра"}
{"url": "https://standartnews.com/svyat/germaniya-s-nov-zakon-za-detskite-nadbavki-394482.html", "text": "Германия прие нов закон срещу измамите с детски надбавки и нелегалните практики при почасовото заплащане, съобщава „Дойче веле“. „Законът няма за цел да криминализира граждани на ЕС от България и Румъния например. Точно обратното: нашата цел е да ги защитим. Ние не искаме те да бъдат примамвани към Германия с фалшиви обещания“, обяви християндемократът Томас де Мезиер, бивш вътрешен министър на Германия, по време на дебата за новия закон срещу нелегалните практики при заплащането на работници и срещу измамите с детските надбавки. Той бе приет по-рано тази седмица. Някои германски политици настояват Германия да плаща по-ниски детски надбавки за деца, които живеят в други страни от ЕС - например в България или Румъния. Австрия вече въведе подобно правило. Но си навлече гнева на ЕК. От години германските общини се оплакват от измами със социални помощи и детски надбавки, извършвани от граждани на ЕС. В местните медии редовно се появяват информации за съвместни акции на полицията, митническите служби и Семейната каса, при които многократно са установявани злоупотреби, в които са замесени граждани от български и румънски произход. Много от тях обаче стават жертва на измамници - безскрупулни посредници ги примамват към Германия с обещания за добри трудови условия. Истината обаче често е друга: непочтени работодатели ги назначават като надничари срещу нелегално ниски трудови възнаграждения. Какво точно се променя? Новият закон има за цел да засили борбата срещу този вид престъпления. Той предвижда регионални клонове на отдел \"Работа на черно\" към Службата по финансов контрол да получат нови кадрови попълнения, а самите служители да имат повече правомощия в работата си - когато извършват контролни проверки или провеждат разследвания. Така например вече ще са позволени и контролни акции на самите борси за надничари. Това предпазва работниците от нелегалните практики при заплащането, тъй като немалко работодатели, които наемат оттам работници, им плащат много под минималната почасова ставка. Този закон обаче е от полза и за мнозинството почтени работодатели, които са стриктни в това отношение. Що се отнася до злоупотребите с детски надбавки, тук ще бъдат разширени правомощията на Семейната каса. Тя ще има правото сама да проверява отделни случаи, например за да установи дали не са налице някакви нарушения, например на правото на свободно придвижване в ЕС. Изплащането на детски надбавки може да бъде преустановено дори и само при наличието на подозрение за измама. Освен това отсега нататък новопристигналите в Германия граждани на ЕС ще получават детски надбавки през първите три месеца от пребиваването си в страната само ако могат да докажат някакъв месечен доход.Мерките целят да спрат порочната практика \"чужденци да идват в Германия само заради детските надбавки\", както се изрази депутатът от ХДС Йоханес Щайнигер. По думите му безработни граждани на по-бедни страни от ЕС възприемат германските детски надбавки като социални помощи. Всички представители на ХДС/ХСС, участвали в дебата за новия закон, призоваха съответните институции и местните служби да започнат да прилагат закона бързо и последователно. Само тогава той ще има ефект, убедени са те. \"Правим това за доброто на Германия\", изтъкна Александер Радван от Християнсоциалния съюз. Според него с този закон ще бъдат предотвратени огромни щети. \r\n ", "date": "2019.06.10", "title": "Германия с нов закон за детските надбавки"}
{"url": "https://standartnews.com/regionalni/evropa-v-3d-pzeli-394431.html", "text": "Петокласници от Разград подреждат в 3D пъзели  знакови сгради от страните в Стария континент.  Пазникът е посветен на Европейското курлтурно наследство и се организира от областния управител на Разград Гюнай Хюсмен, съобщават от пресцентъра на губернатора. Инициативата е част от Комуникационната стретагия на България, свързана с представянето на ЕС и неговите политики. В нея ще се включат 48 деца от 16 училища от всичките 7 общини в областта. Докато учениците редят триизмерните пъзели, техни връстници от детската музикална школа „Илия Бърнев“ в Разград ще веселят шоуто с рапизпълнения.  ", "date": "2019.06.10", "title": "Европа в 3D пъзели"}
{"url": "https://standartnews.com/regionalni/imperator-priema-parada-na-legionite-v-razgrad-394439.html", "text": "Римски император ще приеме парада на легионите пред стените на древния град Абритус край Разград. Възстановката ще се състои по време на фестивала „Античният Абритус“, който  ще се проведе  на 14 и 15 юни в лудогорския град. \r\nРеанактори от 3 държави ще се включат в програмата на празника.Със свои атракции  в двата фестивални дни ще се представят  италианците от „Gruppo Storico Romano“, членове на Асоциация „Danais”  от Румъния и  шест  състава за възстановки от България. \r\nПрез целия ден на 15 юни  римският походен лагер и варварският лагер ще са отворени за посетители. Публиката  ще види гладиаторски битки, демонстрация на бойна техника, военни и духовни практики и ритуали, спортни състезания, антични танци,  музика с инструменти от древната епоха, кулинария. \r\nКулминацията не фекста ще е  възстановка на императорската битка на Деций Траян с варварите, в която  през 251 година владетелят на  Рим и загинал заедно със сина си Херений  Етруск.  ", "date": "2019.06.10", "title": "Император приема парада на легионите в Разград"}
{"url": "https://standartnews.com/regionalni/startira-mezhdunaroden-3d-art-festival-394464.html", "text": "Участниците вече започнаха да рисуват картините върху стената на казармата по ул. \"14 полк\" в Благоевград Стартира десетдневният Международен 3D арт фестивал в Благоевград. Утвърдени творци вече започнаха работа по изрисуване на картините върху стената на казармата по ул. „14 полк“. За тях се използва специална фасадна боя, а самите изображения са тематично свързани с историята на града.   \r\n  \r\n3D уличното изкуство, познато още като паважно, теренно, анаморфично, е художествен стил, създаващ оптична илюзия, която се получава от наблюдението от една единствена гледна точка. \r\nИзползвайки анаморфозата, художниците създават изображения, които изглеждат триизмерни, а получените произведения на изкуството дотолкова създават илюзия за реалност, че застанал човек до тях изглежда наистина погълнат от изображението. 3D изкуството е мощна платформа за достигане на обществено любопитство и интерес, буди нови различни емоции, отваря духа и обединява хората в името на нещо ново, като създава свят, в който главната идея е не само изкуството да присъства в живота на хората, но и да ги провокира да станат участници в самото изкуство.", "date": "2019.06.10", "title": "Стартира Международен 3D арт фестивал"}
{"url": "https://standartnews.com/regionalni/dom-na-mladostta-otvori-vrati-v-blagoevgrad-394426.html", "text": "Кметът на Благоевград д-р Атанас Камбитов откри Дом на Младостта в Благоевград. Уникалното арт пространство се намира в сградата на бившия Младежки дом. Без да се нарушава архитектурната цялост на сградата, тя вече има ново интериорно лице. \"Младостта не е възраст, не е период от време, младостта е състояние на духа.  Освен Дом на младостта, нека бъде и Дом на приемствеността, защото тук ще се среща творчеството на различни поколения\", каза при откриването Атанас Камбитов. От своя страна зам.-кметът по култура Христина Шопова благодари на всички, които са допринесли за неговото създаване. \"Кръстихме  го така, за да спазим традицията и историята на познатия на всички ни Младежки дом, да вземем думата младост и да го превърнем наистина в Дом на Младостта. Тук ще се срещат и миналото, и настоящето, и бъдещето\", заяви тя. По време на церемонията бяха наградени и първите четирима „Творци на Духа“. Приза получиха Пламен Бонев, Емил Мангушев, Атанас Янев и Явор Ичков. 42 изявени деца от Благоевград пък получиха логото и значката на Дом на Младостта. Наградите ще бъдат давани всяка година.   Пространството в бившия Младежки дом  е изцяло прекомпозирано по начин, като мястото е превърнато в мултифункционална зала. Тя ще може да бъде използвана за богат набор от артистични, публични и социални събития. Мобилността и рационалността на интериорните елементи я превръщат в модерно съоръжение за представления, четения, различни изяви, творчество. Поставени са малки пейки и масички, като за тях са подбрани специални цветове. Има обособени книжарница, бар, място за събеседване, отдих и т.н. По стените са поставени пана от утвърдени художници. В обособени ниши, зад стъкло, са подредени изящни творби. Поставено е и красиво арт осветление.  ", "date": "2019.06.10", "title": "Дом на младостта отвори врати в Благоевград"}
{"url": "https://standartnews.com/regionalni/jumaya-stage-festival-v-blagoevgrad-394438.html", "text": "С много настроение, положителни емоции и изключителни преживявания протече фестивалът „Jumaya Stage Festival” в Благоевград. Освен меломани от града, сред публиката бяха и хора от различни краища на България, дошли да станат част от музикалното събитие. В него и тази година участват утвърдени имена от света на музиката. Началото на фестивала бе дадено в петък вечер, когато на сцената се качиха Мерудия“, „Echoo Balkan Samba\" и \"Акага\". „Jumaya Stage Festival“ се провежда в Благоевград за втора поредна година, след като пилотното издание се оказа изключително успешно. Изключително емоционално протече и втората вечер на „Jumaya Stage Festival”.  FA ROCK, LEONTAS, SEVI, Д2 +Любо Киров, Вокално студио „Фа Диез“ предизвикаха истински фурор сред меломаните. Творците и публиката се сляха в едно, изпълнявайки заедно утвърдени хитове и нови музикални парчета. Паралелно, около зоната на фестивала, артисти представяха своите ръчно изработени творения в Арт фест. Второто издание на фестивала предложи и неделно училище, в което участваха известни артисти, както и уъркшоп за деца и възрастни.", "date": "2019.06.10", "title": "„Jumaya Stage Festival” в Благоевград"}
{"url": "https://standartnews.com/regionalni/plovdivchani-izbirat-dom-izmezhdu-nay-dobrite-predlozheniya-394452.html", "text": "От 10 до 27 юни жителите на европейската столица на културата - Пловдив, могат да изберат бъдещия си дом измежду най-сполучливите проекти на строителните компании. Те са подредени в изложба на открито в ЦарСимеоновата градина. Проектите предвиждат изграждане на модерни жилищни сгради и комплекси от затворен тип. Тяхното предимство е високата енергоефективност, привлекателна локация, среда на живот и т.н. Сред обектите са  Markovo Villas Park,  Magnolia 4 , Asallia Park, Toskana Residence, Plovdiv Citi Park,  Kamenitza Residences, Paradise Home, Regatta Park West, Green Hom Residence. На изложбата специалистите ще видят тенденциите в развитието на градската среда в областта на жилищното строителство, а гражданите – най-атрактивните проекти за жилища в града на Тепетата. \r\nИзложбата е част от конкурса за инвестиции в недвижими имоти в Пловдив „Real Estate Luvestment” – 2019.  ", "date": "2019.06.10", "title": "Пловдивчани избират дом измежду най-добрите предложения"}
