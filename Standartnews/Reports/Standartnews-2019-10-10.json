{"url": "https://standartnews.com/svyat/2-mln-evropeytsi-iskat-v-obedinenoto-kralstvo-403528.html", "text": "  Близо 2 милиона европейски граждани са поискали да останат в Обединеното кралство след Брекзит, от които половин милион само през септември с приближаването на предвидената дата, сочат статистическите данни, публикувани днес от британското правителство, предаде Франс прес. \r\n \r\nОбщият брой на молбите, получени до края на септември, е над 1,8 милиона, 520 000 от които са получени само през миналия месец. \r\n \r\nСпоред Никълъс Хатън, основател на The3Million (Трите милиона) - асоциация за защита на интересите на европейските граждани във Великобритания,това показва безпокойство. \r\n \r\n\"Когато плашиш хората, те се тревожат и се опитват да гарантират статута си, а правителството силно ги плаши с риска от Брекзит \"без сделка\", заяви Хатън за АФП. \r\n \r\nБританският премиер Борис Джонсън повтаря, че страната му ще напусне ЕС на 31 октомври, със или без сделка, въпреки икономическите и социални последици. \r\n \r\nПо официални данни са подадени общо над 1,5 милиона заявления, като 61% от заявителите са получили статут на \"постоянно пребиваващ\" (settled status), който се дава на лица, живели поне 5 години без прекъсване в страната. Този статут им позволява да продължат да работят и да получават социални помощи след Брекзит. \r\n \r\n\"Предварителен статут на постоянно пребиваване\" (pre-settled status) са получили 38% други европейски граждани, живеещи от дълго време във Великобритания. Този статут им позволява да останат още пет години в страната и да кандидатстват за постоянен статут, след като таванът от пет години постоянно пребиваване бъде достигнат. \r\n \r\nПоляците, румънците и италианците са подали най-много заявления. \r\n \r\n\"Европейските граждани са наши приятели, наши роднини и наши съседи и искаме те да останат\", каза Брандън Луис, държавен секретар в министерството на вътрешните работи, определяйки броя на молбите като \"фантастичен\". \r\n \r\nГраждани на ЕС имат право да подадат заявления до 31 декември 2020 г., в случай на твърд Брекзит или до 31 декември 2021 г., ако бъде сключено споразумение с Брюксел за развода, според сайта на британското правителство.", "date": "2019.10.09", "title": "2 млн. европейци искат в Обединеното кралство"}
{"url": "https://standartnews.com/kultura/pochit-za-franko-dzefireli-na-kinomaniya-403500.html", "text": "33-то издание на Киномания ще представи селекция от филми, посветена на големия италиански режисьор Франко Дзефирели, който ни напусна тази година на 96. Публиката в „Люмиер” ще се наслади на някои от най-големите му хитове - „Укротяване на опърничавата“, „Ромео и Жулиета“ „Хамлет“, и „Братко Слънце, Сестро Луна“. Дзефирели е носител на награда БАФТА, два пъти е печелил „Еми“, пет пъти – „Давид на Донатело“ и има две номинации за „Оскар“. Вместо просто да екранизира шексировата пиеса „Укротяване на опърничавата”, през 1967-а  Дзефирели превръща текста във весел филм с впечатляващи декори и операторска работа. Комедията с участието на Елизабет Тейлър и Ричард Бъртън носи на режисьора награда на италианските киножурналисти за костюми, две номинации за „Златен глобус“ и две номинации за „Оскар“. Действието във филма се развива в Падуа в края на 16 век, когато свенливата Бианка и свадливата Катерина са двете дъщери на богатия търговец Баптиста. По волята на бащата по-малката сестра – Катерина, трябва да се омъжи първа, но никой от мъжете в града не я харесва заради нейния нрав. Как един странник, дошъл в Падуа, ще се справи с опърничавия характер на Катерина? Милиони хора по света свързват и до днес Ромео и Жулиета с лицата на актьорите, увековечени във филма на Франко Дзефирели от 1968-а. Със своята отдавна превърнала се в обичана класика екранизация, режисьорът дръзва да наруши традицията за ролите на Ромео и Жулиета да се избират по-възрастни актьори. Той залага на абсолютните дебютанти Ленард Уайтинг и Оливия Хъси, тогава на 17 и 15 години. Изящно заснет от аса Паскуалино де Сантис на локации из Италия, Ромео и Жулиета е една от най-вдъхновените екранизации на Шекспир въобще, което се дължи в голяма степен и на прекрасната музика на Нино Рота. Съвсем заслужено филмът носи на Дзефирели 5 награди на италианските киножурналисти, 2 номинации за „Оскар“, 2 номинации за „Златен глобус“ и 6 номинации за БАФТА. Безспорно повечето от филмите на Дзефирели предизвикват голям обществен интерес. Сред тях е и екранизацията на шекспировия „Хамлет“ от 1990-а, в чиято главна роля е Мел Гибсън. Както може да се очаква, актьорът предлага силова версия на Хамлет във всяка сцена – предизвикателен, гневен и затормозен. Дзефирели мотивира съкращенията си на шекспировия текст с ефикасния си финален резултат – стегнат, приземен и съвременен прочит на пиесата, което му носи награда „Давид на Донатело“, две номинации за „Оскар“ и номинация за БАФТА. Друг филм на големия режисьор, който е широко дискутиран в обществото е „Братко Слънце, Сестро Луна“ от 1972-а. Историята е за Свети Франциск – невероятно сложна и противоречива фигура, чието влияние върху обществото в неговото време е било наелектризиращо. Дори и днес много хора са повлияни от неговите визионерски послания за универсална толерантност. Сюжетът представя прословутата аудиенция на босоногия монах от Асизи при папа Инокентий III и приятелството му със Света Клара. Въпреки че животът в Италия през 12 век е бил много суров, Франциск е имал смелост, вдъхновена от дълбоката му вяра и е бил способен да надмогне тираничността на епохата. Лентата отново е с редица номинации и награди.", "date": "2019.10.09", "title": "Почит за Франко Дзефирели на Киномания"}
{"url": "https://standartnews.com/kultura/pisatelyat-ivo-andrich-v-pet-lyubopitni-fakta-403520.html", "text": "Снимка: Lira.bg На днешния ден през 1892 г. е роден световният писател Иво Андрич. Сред най-известните му творби са „Травнишка хроника“ и „Мостът на Дрина“. През живота си той написва и редица други романи и разкази. Ето няколко любопитни факта за него. И накрая, Иво Андрич е авторът на прословутия израз: „Има три неща, които не могат да се скрият – казват турците, – любовта, кашлицата и сиромашията.“ Явно геният е прозрял това още по времето на световните войни, които той преживява.", "date": "2019.10.09", "title": "Писателят Иво Андрич в пет любопитни факта"}
{"url": "https://standartnews.com/kultura/stefan-danailov-e-v-bolnitsa-403497.html", "text": "Стефан Данаилов е бил приет във Военномедицинска академия в София, съобщава OFFNews. За момента не се предоставят подробности за състоянието му. Големият български актьор е бил транспортиран от Хисаря, където провеждаше курс по рехабилитация в Болницата за продължително лечение и рехабилитация към академията. След инцидент през август, когато падна в дома си в Приморско, Стефан Данаилов бе приет по спешност в болница \"Бургасмед\". Той претърпя операция на тазобедрената става. Рехабилитацията му беше назначена след допълнителни изследвания в столичната болница \"Софиямед\".", "date": "2019.10.09", "title": "Стефан Данаилов е в болница"}
{"url": "https://standartnews.com/sport/svett-na-evropa-vzkhiten-ot-sofiya-evropeyska-stolitsa-na-sporta-403531.html", "text": "Комисия, съставена от представители на Управителния и на Консултативния съвет на Разширеното частично споразумение за спорта (РЧСС) към Съвета на Европа (Комисията) за оценяване на прилагането на Европейската спортна харта в България, бе днес на посещение в Информационния център „София – европейска столица на спорта“. Оценяващите в състав Майкъл Тринкер, заместник-генерален секретар на РЧСС, Александър Хустинг, член на Бюрото на Управителния съвет на РЧСС; аташе за спорт и младеж, Люксембург, Каиса Ларьома, член на Консултативния съвет на РЧСС; генерален секретар, Европейска неправителствена спортна организация и \r\nОскар пор Армансон, член на Управителния съвет на РЧСС; старши съветник, Министерство на образованието, науката и културата на Исландия бяха посрещнати от Анатоли Илиев – организационен секретар на „София – европейска столица на спорта“ и член на Управителния борд на ACES EUROPE. Гостите бяха запознати с членовете на екипа на Фондацията, след \r\nкоето медийният координатор Тодор Шабански представи Презентация и кратко видео за дейността, значението и перспективите на „София – европейска столица на спорта“. \r\nЧленовете на оценяващата комисия дадоха много висока оценка на свършената работа, като част от въпросите в последвалата дискусия бяха около ефекта и дългосрочните ползи на проекта. В тази връзка им бе представено изследването на НСА за ползите и промените в нагласите на хората в отношението към спорта и активния начин на живот. Гостите от Съвета на Европа останаха въхитени от мащабите в организация на завършилата наскоро София Ърбан зона спорт, събрала в мултинационално мултиспортно събитие представители на 12 държави с близо 1000 участници, 337 от тях от чужбина. Членовете на комисията бяха впечатлени от дейността на Столична община в областта на спорта за всички и активния начин на живот. Оценителите от Съвета на Европа проявиха голям интерес към предстоящия тази неделя софийски маратон с подробности около участниците и новия маршрут.", "date": "2019.10.09", "title": "Съветът на Европа възхитен от София - Европейска столица на спорта"}
{"url": "https://www.standartnews.com/sport/svett-na-evropa-vzkhiten-ot-sofiya-evropeyska-stolitsa-na-sporta-403531.html", "text": "Комисия, съставена от представители на Управителния и на Консултативния съвет на Разширеното частично споразумение за спорта (РЧСС) към Съвета на Европа (Комисията) за оценяване на прилагането на Европейската спортна харта в България, бе днес на посещение в Информационния център „София – европейска столица на спорта“. Оценяващите в състав Майкъл Тринкер, заместник-генерален секретар на РЧСС, Александър Хустинг, член на Бюрото на Управителния съвет на РЧСС; аташе за спорт и младеж, Люксембург, Каиса Ларьома, член на Консултативния съвет на РЧСС; генерален секретар, Европейска неправителствена спортна организация и \r\nОскар пор Армансон, член на Управителния съвет на РЧСС; старши съветник, Министерство на образованието, науката и културата на Исландия бяха посрещнати от Анатоли Илиев – организационен секретар на „София – европейска столица на спорта“ и член на Управителния борд на ACES EUROPE. Гостите бяха запознати с членовете на екипа на Фондацията, след \r\nкоето медийният координатор Тодор Шабански представи Презентация и кратко видео за дейността, значението и перспективите на „София – европейска столица на спорта“. \r\nЧленовете на оценяващата комисия дадоха много висока оценка на свършената работа, като част от въпросите в последвалата дискусия бяха около ефекта и дългосрочните ползи на проекта. В тази връзка им бе представено изследването на НСА за ползите и промените в нагласите на хората в отношението към спорта и активния начин на живот. Гостите от Съвета на Европа останаха въхитени от мащабите в организация на завършилата наскоро София Ърбан зона спорт, събрала в мултинационално мултиспортно събитие представители на 12 държави с близо 1000 участници, 337 от тях от чужбина. Членовете на комисията бяха впечатлени от дейността на Столична община в областта на спорта за всички и активния начин на живот. Оценителите от Съвета на Европа проявиха голям интерес към предстоящия тази неделя софийски маратон с подробности около участниците и новия маршрут.", "date": "2019.10.09", "title": "Съветът на Европа възхитен от София - Европейска столица на спорта"}
{"url": "https://www.standartnews.com/sport/alegri-postavi-ultimatum-na-manyunayted-403507.html", "text": "Италианският футболен треньор Масимилиано Алегри е дал срок на Манчестър Юнайтед да го назначат по-скоро на поста или няма да се захване с работата, твърди \"Газета дело Спорт\". Според италианското издание вече е имало разговори между двете страни и бившият треньор на Юве и Милан е обявил, че е готов да замени Оле Гунар Солскяер начело на \"червените\". Той обаче бил категоричен, че няма да чака вечно, докато ръководството продължава да подкрепя, макар и само публично, норвежеца. \r\nАлегри бе желан и от Милан, но там днес взеха за треньор Стефано Пиоли.", "date": "2019.10.09", "title": "Алегри постави ултиматум на Ман.Юнайтед"}
{"url": "https://standartnews.com/sport/kralev-ochakva-okolo-55-kvoti-za-olimpiadata-403499.html", "text": "Министърът на младежта и спорта - Красен Кралев очаква българските спортисти да спечелят 55-57 квоти за Олимпийските игри в Токио през 2020 г. “Имаме напредък в това отношение. Надявам се на по-голям брой състезатели в сравнение с Игрите в Рио де Жанейро. Естествено, че с това се повишават и очакванията към спечелването на медали в Япония”, заяви в предаването “Тази сутрин” на БТВ министър Кралев. “Очаквам четири спорта, които не излъчиха участници в Рио де Жанейро, да имат такива в Токио през 2020 г. Това са спортната гимнастика, карате, вдигане на тежести и таекуондо”, допълни Кралев. “Имаме основания за оптимизъм след спечелените медали в олимпийски дисциплини. Тези състезатели могат да ни донесат успехи в Токио”, заяви Красен Кралев. Според него някои български спортисти са били лишени от отличия или възможността да спечелят медали с по-благороден цвят заради съдийски решения. “Надявам се по време на Олимпийските игри да имаме по-обективно съдийство”, обяви той. Министър Кралев отличи лекоатлетката Ивет Лалова и я даде като пример за шампионско дълголетие. “Тя е фантастична жена. Ивет е отличен пример за подрастващите как трябва да се защитава собствената чест и честта на България на големите международни форуми. Това, че вече 15 години е сред най-големите имена на спринта я прави изключително уважавана от всички”, заяви Кралев. Ивет Лалова ще има възможност да участва на Олимпийските игри. Лекоатлетката има покрити нормативи на 100 и на 200 метра. По отношение на повдигнатата тема за клубове-фантоми, които членуват в Българската федерация по вдигане на тежести, Красен Кралев заяви, че всички федерации ще бъдат изчистени от подобни членове, след като приключи пререгистрирането на клубовете. Срокът за това е до края на годината, както е записано в новия Закон за физическото възпитание и спорта. „Въпреки проблемите, трябва да похвалим ръководството на БФВТ, защото щангистите ни във всички възрастови групи се нареждат на второ място по спечелени медали заедно с бокса след борбата“, заяви Кралев. Министърът отново взе отношение по въпроса с починалия в Албания български боксьор Борис Станчов. “Ясно е, че това е тежка криминална проява – крадене на чужда самоличност. Оттук нататък трябва да се установи кои са замесени. Взели сме мерки и ще бъде затегнат режимът за лицензиране на състезателите. Това е прецедент, а не е практика в България. От това, което знаем до момента е, че е направена пълна проверка на лицензирането на всички професионални боксьори. Остава да се изясни има ли замесено медицинско лице, защото все пак има издадени документи, с които този боксьор участва в състезанието. Много е важна и експертизата на химическия състав на кръвта, който трябва да дойде от Албания, за да разберем дали са ползвани забранени субстанции”, коментира Кралев. Следващата седмица в Букурещ Красен Кралев ще се срещне с колегите си от Румъния, Гърция и Сърбия. Те ще обсъдят отново кандидатурата на страните от балканския регион за домакинство на Световно или Европейско първенство по футбол. “Според мен шансовете ни за Европейско през 2028 или 2032 са доста по-големи. Ще настоявам да се фокусираме върху кандидатура за континентален шампионат”, заяви министърът на младежта и спорта. Красен Кралев коментира и решението на Българският футболен съюз да не акредитира журналисти от БТВ за предстоящата европейска квалификация между националните отбори на България и Англия на стадион “Васил Левски”. Трябва да има еднакво отношение към всички медии. Знаете, че вие имате за задача да показвате слабости в дейността на публичните хора и на тези, които се занимават с обществена дейност. Смятам, че не е правилно, но няма как да въздействам на федерациите”, каза Кралев.", "date": "2019.10.09", "title": "Кралев очаква около 55 квоти за олимпиадата"}
{"url": "https://www.standartnews.com/sport/kralev-ochakva-okolo-55-kvoti-za-olimpiadata-403499.html", "text": "Министърът на младежта и спорта - Красен Кралев очаква българските спортисти да спечелят 55-57 квоти за Олимпийските игри в Токио през 2020 г. “Имаме напредък в това отношение. Надявам се на по-голям брой състезатели в сравнение с Игрите в Рио де Жанейро. Естествено, че с това се повишават и очакванията към спечелването на медали в Япония”, заяви в предаването “Тази сутрин” на БТВ министър Кралев. “Очаквам четири спорта, които не излъчиха участници в Рио де Жанейро, да имат такива в Токио през 2020 г. Това са спортната гимнастика, карате, вдигане на тежести и таекуондо”, допълни Кралев. “Имаме основания за оптимизъм след спечелените медали в олимпийски дисциплини. Тези състезатели могат да ни донесат успехи в Токио”, заяви Красен Кралев. Според него някои български спортисти са били лишени от отличия или възможността да спечелят медали с по-благороден цвят заради съдийски решения. “Надявам се по време на Олимпийските игри да имаме по-обективно съдийство”, обяви той. Министър Кралев отличи лекоатлетката Ивет Лалова и я даде като пример за шампионско дълголетие. “Тя е фантастична жена. Ивет е отличен пример за подрастващите как трябва да се защитава собствената чест и честта на България на големите международни форуми. Това, че вече 15 години е сред най-големите имена на спринта я прави изключително уважавана от всички”, заяви Кралев. Ивет Лалова ще има възможност да участва на Олимпийските игри. Лекоатлетката има покрити нормативи на 100 и на 200 метра. По отношение на повдигнатата тема за клубове-фантоми, които членуват в Българската федерация по вдигане на тежести, Красен Кралев заяви, че всички федерации ще бъдат изчистени от подобни членове, след като приключи пререгистрирането на клубовете. Срокът за това е до края на годината, както е записано в новия Закон за физическото възпитание и спорта. „Въпреки проблемите, трябва да похвалим ръководството на БФВТ, защото щангистите ни във всички възрастови групи се нареждат на второ място по спечелени медали заедно с бокса след борбата“, заяви Кралев. Министърът отново взе отношение по въпроса с починалия в Албания български боксьор Борис Станчов. “Ясно е, че това е тежка криминална проява – крадене на чужда самоличност. Оттук нататък трябва да се установи кои са замесени. Взели сме мерки и ще бъде затегнат режимът за лицензиране на състезателите. Това е прецедент, а не е практика в България. От това, което знаем до момента е, че е направена пълна проверка на лицензирането на всички професионални боксьори. Остава да се изясни има ли замесено медицинско лице, защото все пак има издадени документи, с които този боксьор участва в състезанието. Много е важна и експертизата на химическия състав на кръвта, който трябва да дойде от Албания, за да разберем дали са ползвани забранени субстанции”, коментира Кралев. Следващата седмица в Букурещ Красен Кралев ще се срещне с колегите си от Румъния, Гърция и Сърбия. Те ще обсъдят отново кандидатурата на страните от балканския регион за домакинство на Световно или Европейско първенство по футбол. “Според мен шансовете ни за Европейско през 2028 или 2032 са доста по-големи. Ще настоявам да се фокусираме върху кандидатура за континентален шампионат”, заяви министърът на младежта и спорта. Красен Кралев коментира и решението на Българският футболен съюз да не акредитира журналисти от БТВ за предстоящата европейска квалификация между националните отбори на България и Англия на стадион “Васил Левски”. Трябва да има еднакво отношение към всички медии. Знаете, че вие имате за задача да показвате слабости в дейността на публичните хора и на тези, които се занимават с обществена дейност. Смятам, че не е правилно, но няма как да въздействам на федерациите”, каза Кралев.", "date": "2019.10.09", "title": "Кралев очаква около 55 квоти за олимпиадата"}
{"url": "https://standartnews.com/sport/leo-mesi-iskal-da-napusne-barselona-403501.html", "text": "  Голямата звезда на Барселона Лионел Меси направи сензационното признание, че е искал да напусне Испания през лятото на 2017 година, когато срещу него бе заведено дело за укриване на данъци. Аржентинецът обаче е останал, защото така и не е получил нито една конкретна оферта от друг клуб. \r\n\"По това време, покрай цялата бъркотия с държавната хазна, исках да си тръгна. Не да си тръгна от Барселона, а от Испания. Почувствах се зле третиран и не исках да остана. Така и не получих официална оферта обаче, защото всички знаеха, че по принцип идеята ми е да остана тук. За мен и моето семейство беше много трудно. Хората не знаят много за това, което се случи. Истината е, че беше много тежко, но бе добре, че децата бяха малки и не разбраха какво става. \r\nДнес моята идея и тази на семейството ми е да завърша кариерата си тук\", разкри Меси в голямо интервю пред RAC1.", "date": "2019.10.09", "title": "Лео Меси искал да напусне Барселона"}
{"url": "https://www.standartnews.com/sport/leo-mesi-iskal-da-napusne-barselona-403501.html", "text": "  Голямата звезда на Барселона Лионел Меси направи сензационното признание, че е искал да напусне Испания през лятото на 2017 година, когато срещу него бе заведено дело за укриване на данъци. Аржентинецът обаче е останал, защото така и не е получил нито една конкретна оферта от друг клуб. \r\n\"По това време, покрай цялата бъркотия с държавната хазна, исках да си тръгна. Не да си тръгна от Барселона, а от Испания. Почувствах се зле третиран и не исках да остана. Така и не получих официална оферта обаче, защото всички знаеха, че по принцип идеята ми е да остана тук. За мен и моето семейство беше много трудно. Хората не знаят много за това, което се случи. Истината е, че беше много тежко, но бе добре, че децата бяха малки и не разбраха какво става. \r\nДнес моята идея и тази на семейството ми е да завърша кариерата си тук\", разкри Меси в голямо интервю пред RAC1.", "date": "2019.10.09", "title": "Лео Меси искал да напусне Барселона"}
{"url": "https://standartnews.com/sport/alegri-postavi-ultimatum-na-manyunayted-403507.html", "text": "Италианският футболен треньор Масимилиано Алегри е дал срок на Манчестър Юнайтед да го назначат по-скоро на поста или няма да се захване с работата, твърди \"Газета дело Спорт\". Според италианското издание вече е имало разговори между двете страни и бившият треньор на Юве и Милан е обявил, че е готов да замени Оле Гунар Солскяер начело на \"червените\". Той обаче бил категоричен, че няма да чака вечно, докато ръководството продължава да подкрепя, макар и само публично, норвежеца. \r\nАлегри бе желан и от Милан, но там днес взеха за треньор Стефано Пиоли.", "date": "2019.10.09", "title": "Алегри постави ултиматум на Ман.Юнайтед"}
{"url": "https://standartnews.com/regionalni/medsestrite-v-karlovo-s-novi-zaplati-403481.html", "text": "След подадените колективни оставки и протести медицинските сестри от болницата в Карлово се споразумяха с ръководството за по-високи заплати. Договорено е да получават исканите от тях 950 лв. месечно, съобщи Нова телевизия. По думите на медицинската сестра Петя Николова оставките им ще бъдат оттеглени, когато видят и подпишат договорите си по новото споразумение. Управителят на лечебното заведение обаче предупреди, че болницата може да има финансови проблеми, ако Здравната каса не вдигне с 20% цените на клиничните пътеки. „На всички по равно - 950 лева. Това е споразумението. Нито от общината, нито от пътеките са дошли постъпленията, от собствени ресурси са. Има един възмезден кредит към общината - 60 000 лева, който изтича декември месец. Ще се постарая да го разсроча за още една година\", коментира д-р Христо Пелев - управител на МБАЛ-Карлово.", "date": "2019.10.09", "title": "Медсестрите в Карлово с нови заплати"}
{"url": "https://standartnews.com/regionalni/pametnik-na-posledniya-rimlyanin-iskat-v-silistra-403512.html", "text": "Инициативен комитет иска в Силистра да бъде издигнат паметник на римския военачалник  Флавий Аеций, известен в историята като „последният римлянин“. Идеята на силистренци е да увековечат паметта на родения в Дуросторум виден представител на Рим, чиято 1630-годишнина ще се чества през 2020 година. Аеций оглавява империята в последните години  преди нейния окончателен разпод. Начело на легионите той води няколко победни битки с варварите, преди те да нахлуят и опустошат Вечния град Затова историците наричат родения в земите на днешна Силистра Фравия Аеций „последният римлянин“. Председателят на инициативния комитет доктор Тодор Тодоров планира да запознае с идеята посланика на Италия у нас Н.Пр. Стефано Балди, стана ясно при представянето на проекта за нов паметник.", "date": "2019.10.09", "title": "Паметник на „последния римлянин“ искат в Силистра"}
{"url": "https://standartnews.com/biznes/podpisvame-sporazumeniya-s-grtsiya-za-gazovata-vrzka-403515.html", "text": "Министърът на енергетиката Теменужка Петкова и гръцкият й колега - министърът на енергетиката и околната среда Константинос Хадзидакис ще подпишат днес в София междуправителствено споразумение за установяване на данъчен режим по отношение на проекта за изграждане на междусистемна газова връзка Гърция-България. Това съобщиха от Министерството на енергетиката. В рамките на събитието ще бъдат подписани и други договори за ключови ангажименти и дейности по изграждане на интерконектора като договора за заем между Европейската инвестиционна банка и \"Български енергиен холдинг\" ЕАД, споразумения за пренос на газ с \"Булгаргаз\" АД , ДЕПА, Едисон и други компании. Междусистемната газова връзка Гърция-България е приоритетен проект не само за двете държави, а и за Европейския съюз. Реализацията му е от ключово значение за диверсификацията на източниците и маршрутите за доставка на природен газ в региона, припомнят от Министерството на енергетиката. Междусистемната газова връзка между двете страни ще свърже националната газопреносна мрежа на \"Булгартрансгаз\" ЕАД, в близост до гр. Стара Загора и с газопреносната мрежа на ДЕСФА С. А. - Гърция, в района на гр. Комотини. Проектът се реализира от смесено инвестиционно дружество Ай Си Джи Би АД, с акционери „Българският енергиен холдинг“ ЕАД (50%) и гръцкото инвестиционно дружество IGI Poseidon (50%). Акционери с равни дялове в IGI Poseidon са DEPA, Гърция и Edison, Италия. Газовата връзка е с дължина от 140 км на българска територия. Предвиденият първоначален капацитет на интерконектора е 3 млрд. м3/г., а максималният до 5,5 млрд. м3/г. на следващ етап. Газопроводът IGB ще бъде с диаметър на тръбата ~813 мм и с налягане ~ 57 бара на входната точка и налягане на изходната точка ~ 42 бара.", "date": "2019.10.09", "title": "Подписваме договори с Гърция за газовата връзка"}
{"url": "https://standartnews.com/regionalni/7-firmi-iskat-da-modernizirat-smetishcheto-v-razgrad-403503.html", "text": "Седем са консорциумите от фирми, готови да модернизират регионалното сметище в Разград. Обществената поръчка включва проектиране, изграждане на компостираща инсталация и  направа на инсталация за предварително третиране на битовите отпадъци. Стойността на  проекта, който се финансира  от ОП „Околна среда“ е 8,7 млн.лв. Целта на инвестицията е да се намалят количествата на депонираните отпадъци, които се събират от населените места в цялата област и се изхвърлят на сметището край Разград. Това на практика ще удължи неговия експлоатационен период. Освен намаляването на количествата на биоразградимата смет, ще се увеличи делът на рециклираните и оползотворените отпадъци от хартия и картон, метали, пластмаса и стъкло. Така в резултат на модернизацията отпадъците ще се превръщат в ресурс, обясниха от кметството в Разград.  ", "date": "2019.10.09", "title": "7 фирми искат да модернизират сметището в Разград"}
{"url": "https://standartnews.com/biznes/evrokhold-pravi-energien-bord-za-chez-blgariya-403467.html", "text": "„Еврохолд“ е създал специален Енергиен борд от експерти, всеки от които притежава над 25 години опит в енергийния сектор и е заемал ръководни позиции в големи Източноевропейски енергийни предприятия. Структурата ще подпомогне лекото интегриране и управлението на компаниите на ЧЕЗ в България след придобиването и ще бъде основна движеща сила за инвестициите и иновациите в българската електропреносна инфраструктура. Това стана ясно при представянето на стратегията на компанията „Еврохолд“ за периода след покупката на активите на ЧЕЗ в България. В бъдеще се планира Енергийният Борд да стане част от Надзорния съвет на дружествата в групата на „Ийстърн Юръпиън Електрик Къпмпани Б.В.“ Еврохолд има опита да създаде подобен проект, каза Кирил Бошов – един от директорите на „Еврохолд“, подчертавайки подкрепата, която са получили от чуждите акционери на холдинга за таза сделка. Покупката на ЧЕЗ в България е първа стъпка за \"Еврохолд\" в енергийния сектор. Придобиването активите на ЧЕЗ, като водещата електропреносна компания в  България и една от най-големите в региона, е ясно послание за намеренията на холдинга да гради интегриран бизнес в тази сфера. Освен Бошов пред медиите днес се изправиха българският член на борда Георги Миков, както и други двама ръководители на „Еврохолд“ - Асен Христов и Васил Стефанов. Стефанов отговаря за „Сливания и придобивания“. Ръководството на „Еврохолд“ официално представи двамата международни мениджъри, които влязоха в енергийния борд за сделката за ЧЕЗ - британеца Гари Левсли и румънеца Дан Каталин Станку. Над 120 специалисти работят по сделката, обяви Асен Христов и подчерта, че сделката е в КЗК и в следващите 25 дни се очаква решение на регулатора. Кирил Бошов представи компанията и международните мениджъри, които са привлечени за сделката. Застрахователните приходи на Еврохолд надвишават 1 милиард лева, а присъствието й е в над 10 страни, посочи той. Решението да придобиване на ЧЕЗ беше добре обмислено от нашите акционери. След много анализи на дефиниране на силните страни на “Еврохолд“ и фактът,  че компанията придоби експертиза в регулираните бизнеси, получихме подкрепа от акционерите за тази сделка, каза още Кирил Бошов. Две големи инвестиционни банки Deutsche Bank и Nomura гарантират финансирането на покупката на ЧЕЗ България, която ще струва на \"Еврохолд\" 335 милиона евро. Компаниите на ЧЕЗ Груп България ще бъдат придобити чрез новосформираното и базирано в Холандия дружество Eastern European Electric Company B.V. – 100% собственост на Еврохолд България АД. Новото дружество е създадено специално за нуждите на сделката и всеки момент очаква получаване на нужните разрешителни от регулаторните органи. \"Еврохолд\" ще запази сегашния висш мениджмънт на ЧЕЗ с цел съхраняване на опита и екипа на компанията, подчертаха шефовете на компанията. Това специално е записано в Стратегията на Еврохолд за развитие на ЧЕЗ България. Дан Станку посочи намеренията на Еврохолд за надграждане на ЧЕЗ България. „Еврохолд“ планира да подкрепи и развие съществуващата инвестиционна програма на ЧЕЗ в България. Инвестиционната програма ще отговаря напълно на регулациите и изискванията на КЕВР, както и на Европейската рамка в областта на климата и енергетиката до 2030 г. При структуриране на цялостното финансиране на сделката за придобиване са предвидени и допълнителни средства, които да се използват целенасочено за изпълнение именно на основните елементи на инвестиционната програма. Инвестиционната програма включва Развитието на платформи за изчисляване на потреблението, включващи и устройства за следене на потреблението във всеки дом/офис/сгради в реално време. Планираната инвестиционна програма от над 270  млн. лв. за настоящия регулаторен период до 2020  г., и над 260 млн. лв. за следващия регулаторен  период и ще бъда съобразена с регулаторните изисквания и решения на КЕВР. Целта е намаляване на загубите на електрическа енергия. След успешното интегриране на активите на ЧЕЗ, „Ийстърн Юръпиън Електрик Къмпани“ ще търси възможности за развитие, включващи изграждането или придобиването на съществуващи генериращи мощности, капацитет за съхранение и други физически активи, които ще затвърдят водещата лидерска позиция на компанията в региона. Дългосрочните цели и визията на Еврохолд са да развие подхолдинга „Ийстърн Юръпиън Електрик Къмпани“ и да го превърне в най- голямата независима компания за комунални услуги в страните от ЦИЕ/ЮЕ.", "date": "2019.10.09", "title": "Еврохолд прави Енергиен борд за ЧЕЗ България"}
{"url": "https://standartnews.com/regionalni/panika-sred-roditeli-v-peshchera-i-v-pazardzhik-403493.html", "text": "Фалшивата новина за отнемане на деца засегна и две училища в Пещера, както и училището в ромския квартал на Пазарджик. Част от децата не са пуснати от родителите си да идат в клас, съобщава БНР. Слухът за отнемането на деца е тръгнал в Пещера от вчера, но паниката сред родителите бързо е била овладяна, твърди началникът на образованието към община Пещера Диана Балканджийска. Някои казват, че от Фейсбук са видели нещо, други казват, че някой е дошъл да им каже, но за съжаление не можахме да разберем, обясни Балканджийска. Фалшивата вест е засегнала и ОУ \"Свети свети Кирил и Методий\" в пазарджишката ромска махала. Дойдоха две майки и казаха: “Господин Чавдаров, носи се слух, че две деца са откраднати и дойдохме да си вземем децата“. Слухът се носи в най-крайната точка на квартала, така наречената Токай махала, обясни директорът на училището Веско Чавдаров. Медиатори работят на терен в ромските махали. Полицията разследва разпространяването на слуховете.", "date": "2019.10.09", "title": "Паника сред родители в Пещера и в Пазарджик"}
{"url": "https://standartnews.com/biznes/60-khotela-po-yuzhnoto-chernomorie-zastrasheni-ot-falit-403473.html", "text": "Около 60 хотела по Южното Черноморие са застрашени след фалитите на британския туроператор \"Томас Кук\" и неговата партньорска компания в България \"Астрал Холидейз\", съобщи БНР. От туристическия бранш призовават правителството да вземе мерки за спасяването, както на хотелиери и доставчици, така и на сезон 2020 г. Сериозен спад в туризма през следващите 3-4 години, прогнозират от Бургаската регионална туристическа камара. Като най-критичния период в развитието на туризма от 30 години насам определи събитието председателят на Регионалната туристическа камара в Бургас Иван Иванов. Два са вариантите след фалита на британския туроператор \"Томас Кук\" – банката да приеме изготвена от него оздравителна програма или да бъде назначен синдик, който заедно с българските хотелиери да разработи оздравителен план. И в двата случая обаче оздравителният период ще продължи от 3 до 5 години. Затова сега министерствата на туризма и финансите в България трябва да предприемат спешни мерки, за да ограничат щетите за българския бизнес след фалита на „Томас Кук“, каза Иван Иванов. „В момента Министерството на туризма на Република България и Министерството на финансите не правят нищо. На първо място Министерството на туризма трябва да разработи програма, която да подпомогне българските хотелиери чрез премахването на ДДС – то там, където е фактурирана туристическата услуга, а не е заплатено нищо. Вторият момент е от страна на правителството - трябва да бъдат отпуснати безлихвени кредити, за да се разплатят хотелиери и доставчици. В противен случай ще има масово фалити - и на доставчици, и на хотелиери“, обясни той.", "date": "2019.10.09", "title": "60 хотела по Южното Черноморие застрашени от фалит"}
{"url": "https://standartnews.com/biznes/shest-blgarski-banki-v-top-100-v-evropa-403504.html", "text": "Шест български банки се нареждат в Топ-100 на най-големите финансови институции в Централна и Източна Европа, съобщава БГНЕС.  ДСК, Първа инвестиционна банка и ОББ отбелязват сериозен напредък в класация спрямо миналата година. Тя е съставена от рейтинговата агенция РИА Рейтинг по поръчка на водещия руски финансов сайт Прайм. \r\n \r\nБългарските банки, които са включени в престижната класация, са: \r\n„УниКредит Булбанк“ – 42 място; \r\nДСК – 57 място, \r\nОбединена българска банка – 69 място, \r\nПърва инвестиционна банка – 76 място, \r\nПощенска банка – 88 място \r\nклонът на „Райфайзен“ - 91 място. \r\n \r\nРодните банки подобряват своите позиции спрямо класацията от 2018 г. Най-голям скок има при ОББ с цели 27 позиции нагоре. Тя е показала най-добрата динамика сред Топ-100 през 2018 г. Нейните активи са нараснали с 46% до 6,6 милиарда долара. Около 90% от приръстът на активи на тази банка се обяснява с обединението й с друга българска банка – Сибанк. \r\n \r\nЗначително подобряват своите позиции в рейтинга ДСК и Първа инвестиционна банка, първата се изкачва с 10 места нагоре, а втората – с 6 места. \r\n \r\nДанните за класацията са взети от публичната финансова отчетност на банките, статистическите бюлетини, други публикации на търговските и централните банки. В изследването са анализирани финансовите показатели на банките от 14 държави: България, Беларус, Унгария, Казахстан, Латвия, Литва, Естония, Молдова, Полша, Русия, Румъния, Словакия, Украйна и Чехия. В рейтинга са попаднали най-големите банки на 13 държави от Централна и Източна Европа /ЦИЕ/. Минималният праг за влизане в класацията е 4,3 милиарда долара активи. \r\n \r\nСред стоте най-големи финансови институции в ЦИЕ има 28 руски бани, 16 полски, 11 чешки и 10 унгарски. Непосредствено след тях петото място е разделено от България и Румъния, като всяка от тези две държави е представена с по 6 банки. \r\n \r\nНай-голямата банка в ЦИЕ в началото на 2019 г. е руската „Сбербанк“, чиито активи към 1 януари 2019 г. възлизат на 449 милиарда долара. Втора по размер на консолидираните активи е ВТБ с 212 милиарда долара. В първата тройка влиза още една руска банка „Газпромбанк“ с активи 94 милиарда долара. \r\n \r\nВ първата десетка влизат три полски банки /PKO Bank Polski, Santander Bank Polska и Bank Pekao/, две чешки /Česká spořitelna и ČSOB/ и една унгарска /OTP банк/. Най-голямата полска банка PKO Bank Polski е четвърта с активи от 86 милиарда долара. Унгарската ОТП банк, която притежава в България ДСК, е на 8 място с активи от 52 милиарда долара. \r\n \r\nВсички страни са достатъчно добре представени в класацията, имайки предвид различията помежду им като население и обем на икономиките. За сравнение обемът на руската икономика по паритет на покупателната способност /БВП по ППС/ за 2018 г. е 4,2 трилиона долара, а общият обем на икономиките на останалите страни в рейтинга е 4,1 трилиона долара. По тази причина не е учудващо, че руските банки са заели първите три места. Икономиката на Полша е втора по обем с 1,2 трилиона долара БВП. Закономерно тази страна е и втора по брой на банките в рейтинга. В първата тройка влиза Румъния, чийто БВП за 2018 г. възлиза на 0,52 трилиона долара, но страната е представена само от шест банки и е пета в класацията, като дели това място с България. \r\n \r\nАко сравняваме по съотношение на обем на БВП и брой на банките, България, Унгария, Чехия и Словакия имат добре развит финансов сектор. \r\n \r\nДинамиката на активите на банките от ЦИЕ през 2018 г. е умерено-негативна. По-конкретно, съвкупните активи на Топ-100 банки в доларово изражение са намалели с 1,5% до 2,25 трилиона долара към 1 януари 2019 г. За сравнение, обемът на сумарните активи на Топ-100 банки е малко по-малък от активите на 9 най-голяма банка в света – БНП Париба. Следователно финансовата мощ на банките от Централна и Източна Европа, макар и значителна, но съществено отстъпва на най-големите банки в света. \r\n \r\nОсновната причина за намаляване на сумарните активи на банките в рейтинга през 2018 г. е валутното преоценяване заради отслабването на валутите на страните в класацията. Ако изключим валутните колебания, тогава активите щяха да нараснат с 11,9%. По страни най-голям приръст на реалните активи се наблюдава при руските и българските банки. Активите на българските банки в национална валута са нараснали с 13,2%.", "date": "2019.10.09", "title": "Шест български банки в Топ 100 в Европа"}
{"url": "https://standartnews.com/biznes/na-49-o-myasto-sme-po-konkurentosposobnost-v-sveta-403451.html", "text": "България се изкачва две позиции по-нагоре, до 49-о място, в световната класация по конкурентоспособност от общо 141 изследвани държави. Данните са от новия Доклад за глобалната конкурентоспособност на Световния икономически форум, цитиран от БТА. Първите три страни в тазгодишната класация са Сингапур, Съединените щати и Хонконг. От Европейския съюз най-напред е Нидерландия, която заема четвърто място, а страните най-близо до нас са Унгария, която е 47-ма, и Румъния - съответно на 51-во място. Най-доброто класиране на България е при фактора \"Внедряване на информационни и комуникационни технологии\" - 30-о място. Следват \"Пазар на труда\" - 40-о място, и \"Макроикономическата стабилност\" - 43-то място. Назад сме по \"Качество на пътищата\" - 102-ро място, както и при \"Лесно наемане на квалифицирани работници\". Там България е на 116-о място.", "date": "2019.10.09", "title": "На 49-о място сме по конкурентоспособност в света"}
{"url": "https://standartnews.com/biznes/trgovtsi-na-goriva-shche-bdyat-tikho-pred-parlamenta-403445.html", "text": "Дребните търговци на горива и превозвачи излизат на мълчаливо бдение пред Народното събрание, в очакване парламентът да гласува днес удължаването в срока на наредбата по Закона за горивата. С присъствието си пред Народното събрание \"жълтите жилетки\", както се самоопределиха, ще настояват и ще очакват депутатите за пореден път да отложат срока за влизането в действие на наредбата към Закона за горивата като се надяват да използват това време и за внасянето на промените в текстовете на закона. Дребните търговци и превозвачи на гориво отново са категорични, че няма да регистрират дейността си по сегашните изисквания. Законът за регулирането на административните дейности и търговията с нефт и нефтени продукти беше приет в началото на годината, но реално не работи заради отлагането на подзаконовите нормативни актове. Преди предложението на Валери Симеонов, наредбата трябваше да влезе в сила на 27 октомври.", "date": "2019.10.09", "title": "Търговци на горива ще бдят тихо пред парламента"}
{"url": "https://standartnews.com/biznes/zemedelskiyat-ministr-e-na-dvudnevno-poseshchenie-v-rusiya-403444.html", "text": "Развитието на стокообмена на селскостопански продукти и храни между България и Русия и двустранното сътрудничество в сферата на ветеринарния и фитосанитарния контрол. Това са темите, които ще обсъди министърът на земеделието Десислава Танева по време на двудневно работно посещение в Москва по покана на руския си колега Дмитрий Патрушев. Във водената от министър Танева делегация са включени заместник-министри, депутати от комисията по земеделие в Народното събрание, председателите и членове на асоциациите на селскостопанските производители и на зърнопроизводителите, директорът на Изпълнителната агенция по лозата и виното. Програмата на посещението за днес предвижда участие на българските гости в Международния агропромишлен форум и в международното изложение „Златна есен“. Утре е срещата на Десислава Танева с руския министър на селското стопанство Дмитрий Патрушев. Очаква се двамата да обменят информация и опит в борбата срещу африканската чума по свинете, да обсъдят премахването на ограниченията върху вноса на български растителни продукти, както и възможността наши предприятия да получават сертификати за износ в Русия.", "date": "2019.10.09", "title": "Десислава Танева е на двудневно посещение в Русия"}
{"url": "https://standartnews.com/biznes/evrokhold-predstavya-strategiya-za-chez-blgariya-403446.html", "text": "\"Еврохолд България\" ще представи Стратегията си за развитие на компаниите от групата на \"ЧЕЗ България\" след финализиране на сделката. Преди дни производство по сделката беше открито от Комисията за защита на конкуренцията . \"Еврохолд\" ще плати 335 млн. евро за придобиването на активите на ЧЕЗ у нас, в това число \"ЧЕЗ Разпределение\", \"ЧЕЗ Електро\", компания за IT-услуги, фотоволтаичен парк и дружество за производство на електричество от биомаса.", "date": "2019.10.09", "title": "Еврохолд представя стратегия за ЧЕЗ България"}
{"url": "https://standartnews.com/regionalni/obyavikha-traur-v-topolovgrad-za-ubitiya-feldsher-403508.html", "text": "Ден на траур в памет на убития фелдшен Димитър Факиров обяви за 10 октомври временно изпълняващият длъжността кмет на община Тополовград, съобщиха от общината. Той издаде заповед, с която се забранява провеждането на публични тържества и радостни ритуали през траурния ден. Временният градоначалник изпрати и съболезнователно писмо до семейството на жестоко убития фелдшер Димитър Факиров. „Дълбоко сме покрусени от жестокостта на престъплението,при което загина г-н Факиров. Той беше един от добрите медици на Община Тополовград. Ще го запомним като добър професионалист, скромен и добър човек. Скърбим заедно с Вас!“, се казва в писмото Националният флаг на всички общински сгради ще бъде свален наполовина в знак на съпричастност към неговите близки.", "date": "2019.10.09", "title": "Обявиха траур в Тополовград за убития фелдшер"}
{"url": "https://standartnews.com/biznes/germanski-vestnik-blgariya-ne-se-otkazva-za-vw-403456.html", "text": "Независимо от основаването на дъщерно дружество на Volkswagen в Турция, което се счита за допълнителна стъпка към изграждането на завод на VW, България продължава да се бори за фабриката на производителя на автомобили със седалище във Волфсбург. „Ако не успеем с привличането на завода на VW, ще предлагаме парцел за производството на батерии или софтуер\", пояснява в интервю за германския икономически всекидневник \"Ханделсблат\" Росен Плевнелиев, бивш президент и почетен председател на „Автомобилен клъстер България“, пише investor.bg. „Надяваме се да влезем в бизнеса с Volkswagen с допълнителен завод за доставчици. Това е балансът според нас“, пояснява той. Плевнелиев посочва, че германските компании SAP, Bosch и Mercedes-Benz вече разработват свои продукти в най-бедната страна от ЕС. „Стигнахме много далеч с Volkswagen. Не трябва да бъде така, че победителката Турция да получава всичко, а губещата България - нищо\", казва бившият държавен глава. Дори ако все още няма резолюция на надзорния съвет на най-големия производител на автомобили в света, то от месеци се очертава решение в полза на Турция. „В момента сме в последните етапи на преговорите с Турция и вземането на решение\", заявява говорител на VW пред германската медия. В новия завод в Маниса близо до западния турски пристанищен град Измир, освен всичко друго, предстои да бъдат произвеждани новите модели Passat и Skoda Superb. VW възнамерява да инвестира около 1 млрд. евро в завода. С планираните 4000 служители от 2022 г. годишно трябва да бъдат произвеждани 300 000 автомобила. Volkswagen вече е създала филиал в Маниса за тази цел с капитал от около 150 млн. евро. Междувременно очертаващото се решение за местоположението на завода в полза на Турция разочарова не само България, но и Балканите с общо 80 милиона жители. Страните от Югоизточна Европа спешно се нуждаят от работни места в промишлеността и технологиите, за да сложат край на по-нататъшната емиграция на младите и квалифицирани жители. „На Балканите разочарованието от VW е голямо\", казва Плевнелиев пред \"Ханделсблат\". „Страните обръщат голямо внимание на това къде отиват инвестициите. От време на време западноевропейските политици критикуват липсата на върховенство на закона на Балканите. Но при инвестиционните решения като това на VW за Турция в крайна сметка роля имат само парите, а не и спазването на закона“, казва още Плевнелиев, който до 2017 г. беше държавен глава на България. „Това отслабва позициите на германските политици с исканията им за повече върховенство на закона в балканските страни\", убеден е той. „Ердоган не спазва европейските правила. Хиляди са в затворите. А сега той е на практика подкрепен с милиардна инвестиция от Германия“. Производителният директор на VW Андреас Тостман защищава обаче решението срещу критиците: „Очакваме да успеем да отговорим на нашите стандарти в Турция, както по отношение на качеството на продуктите, участието на служителите в решенията и зачитането на правата на човека в областите, на които можем пряко да повлияем“, заяви Тостман през миналата седмица. Кога ще бъде решаващото заседание на надзорния съвет на Volkswagen, засега не е ясно. Очаква се сделка с Турция да бъде постигната през октомври. Автомобилната индустрия е един от малкото процъфтяващи сектори в България. Според „Автомобилен клъстер България“ 65 000 служители в 220 производствени предприятия генерират оборот от пет милиарда евро на година. Сред най-известните инвеститори са автомобилни доставчици като Magna, Grammer, Festo или Kostal. В страната например се произвежда софтуер за Mercedes-Benz или спирачки за Porsche. Според източници от индустрията в момента България генерира около десет процента от брутния си вътрешен продукт с автомобилната индустрия. Плевнелиев, 55-годишният основател на автомобилната асоциация, продължава да се бори за завода. През последните седмици асоциацията и правителството в София предприеха действия, за да увеличат натиска върху Volkswagen. Българите стигнаха дори до Берлин, пише \"Ханделсблат\". Но освен красиви думи не са получили нищо друго от канцлерството. „Берлин винаги е подчертавал, че това е изцяло икономическо решение“, разочаровано съобщава Плевнелиев. Сега българите очакват подкрепа от Европейската комисия и от еврокомисаря комисар по конкуренцията Маргретe Вестагер. „Турция например обещава да купи 40 000 автомобила за държавни служители. Страната не спазва правилата за субсидиране. Това не е възможно в ЕС. Това е неравен двубой. Volkswagen всъщност би трябвало да отстоява лоялната конкуренция\", критикува Плевнелиев. „Решението на VW само по себе си отслабва Европейския съюз“, добавя още той. Вестагер трябва да се намеси, за да гарантира лоялната конкуренция с Турция, смята той. Българите получават подкрепа и от консервативния европейски политик Манфред Вебер (Европейска народна партия). През миналата седмица той написа писмо до Вестагер, като я призова да разгледа подробно споразуменията между VW и Турция, за да предотврати „нелоялната конкуренция“, унищожавайки работните места в Европа. Първоначално страната от ЕС се надяваше да получи зелена светлина от провинция Долна Саксония и работническия съвет на VW за местоположението до София на новия завод на VW. Но и провинцията, и представителите на служителите изглежда предпочитат Турция. Затова разочарованието в София е дълбоко. „За нас е много съмнително, че министър-председателят на Долна Саксония Щефан Вайл и работническият съвет на VW са толкова ангажирани със завод в Турция“, казва Плевнелиев. Той се е надявал социалдемократът Вайл да упражни влияние в полза на България в борда на директорите. Долна Саксония държи 11,8% от акциите на Volkswagen AG. България предлага на VW голяма индустриална зона извън столицата София, близо до летището. Бившата фабрика на стоманодобивна компания принадлежи на българската Първа инвестиционна банка и австрийската компания за недвижими имоти Soravia. Българският премиер Бойко Борисов обеща на Volkswagen да покаже, че ще бъде „най-лоялният партньор на най-големия автомобилен гигант в света\". Премиерът се позова на добрите условия за германските инвеститори и много ниските данъци.", "date": "2019.10.09", "title": "Германски вестник: България не се отказва за VW"}
{"url": "https://standartnews.com/biznes/posleden-shans-za-evrokhold-da-kupi-chez-blgariya-403458.html", "text": "Чешката енергийна група ЧЕЗ ще запази активите си в България, ако българските власти блокират поредния опит за тяхната продажба. Това стана ясно от изказване на заместник-председателя на съвета на директорите на компанията Томаш Плескач. В тази връзка председателят на Надзорния съвет на „Еврохолд България“ Асен Христов, коментира в ефира на бТВ, че сделката е в Комисията за защита на конкуренцията. Отворена е процедура. Очакваме в последните 20 дни да дадат одобрение. Водим преговори за закупуването на бизнес, който смятаме да развиваме. Стойността е 335 милиона за пакета на ЧЕЗ. Няма да искаме промяна на цената на тока. Ще направим всичко възможно тя да се запази. Ще внедрим нови модерни системи за управление на мрежа, обеща Христов. „Ако се намери повод комисията да излезе с някакво странно решение, компанията би предпочела да остане в страната в близките 5 години. Тази сделка е добра за България, защото това е родна компания. Българските закони предвиждат възможност за защита на потребителите“, подчерта той. По думите му от ЧЕЗ не са размислили - сделката върви. „Сделката е от национален интерес. Има структури отвън, които имат интерес да попречат на тази сделка. Въпросът е дали в България има достатъчно предатели, които да ги подкрепят. В последните месеци се водеше кампания срещу „Еврохолд“, но всичко удари на камък. На този етап сделката няма да бъде прекратена“, увери представителят на българската компания. „Водим преговори за закупуването на бизнес, който смятаме да развиваме. Стойността е 335 милиона за пакета на ЧЕЗ. Няма да искаме промяна на цената на тока. Ще направим всичко възможно тя да се запази. Ще внедрим нови модерни системи за управление на мрежата, ще инсталираме умни електромери, ще ограничим загубите и разходите и се надяваме цената дори да падне“, заяви още Асен Христов.", "date": "2019.10.09", "title": "Последен шанс за Еврохолд да купи ЧЕЗ България"}
{"url": "https://standartnews.com/regionalni/voennata-akademiya-s-chestvaniya-i-konferentsiya-403437.html", "text": "Военната академия „Г. С. Раковски“ ще бъде домакин на научна конференция на тема „Въздушен суверенитет и единно европейско въздушно пространство”. Тя е посветена на празника на Военновъздушните сили и авиацията – 16 октомври, 15-ата годишнина от членство на Република България в НАТО и 60-ата годишнина от сформирането на катедра „ВВС и ПВО“ на висшето учебно заведение. Научният форум ще бъде открит в 10.30 ч. на 9 октомври, в аула „Раковски“ на Военната академия, съобщиха от МО. Конференцията има амбицията да се превърне в традиционен форум, на който да се представят и популяризират научните постижения във военното въздухоплаване, гарантирането на въздушния суверенитет, развитието на гражданско-военните отношения при ползването на единното европейско пространство и да се почитат значими исторически събития и хора в славната ни история. По-рано същия ден командно-преподавателският състав на Военната академия, слушателите и студентите ще почетат паметта на Георги Раковски – титан на българското националноосвободително движение и пръв военен теоретик. Тържественият ритуал по повод 152-годишнината от смъртта на патрона на висшето военно учебно заведение ще започне в 8.30 ч.", "date": "2019.10.09", "title": "Военната академия с чествания и конференция"}
