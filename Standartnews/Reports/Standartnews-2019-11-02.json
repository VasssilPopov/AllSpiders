{"url": "https://standartnews.com/svyat/skandal-v-bosilegrad-v-denya-na-buditelite-405600.html", "text": "Денят на народните будители започна със скандал в Босилеград, съобщи за БГНЕС директорът на културния ни център в Босилеград Иван Николов. Директорът на основното училище “Георги Димитров” в Босилеград Методи Чипев провали програмата по повод Деня на народните будители, която той бе предложил с конкретна дата и час като извънкласно образователно занимание за учениците. При подготовката на събитието той бе заявил участие на 150 ученици от І до ІV клас. В Деня на народните будители в Културния център в града трябваше да се прожектира българският детски филм „Лили рибката”. За тази цел посолството осигури авторските права на филма, финансира разходите, свързани с отоплението на залата, и осигури 150 подаръка с български книги за учениците. Вторият секретар на българското посолството Юлиан Китипов специално пристигна от Белград с филма и подаръците, но учениците останаха затворени в класните стаи, а директорът беше изчезнал, сигнализират от КИЦ Босилеград. Преди няколко дни част от учениците и техните учители от Босилеград посетиха българското посолство и бяха лично поканени от посланик Влайков да присъстват на това тържество. Учениците и учителите тогава са приели поканата с голямо вълнение и очаквания, които бяха помрачени от едноличните разпореждания на директора на основното училище, заявяват още от българската общност в Западните покрайнини. На събитието е бил поканен и председателят на Националния съвет на българите в Сърбия Стефан Стойков, който също омаловажи празника с неприсъствието си. Въпреки че саботирането на български културни мероприятия в Босилеград е дългогодишна и почти редовна практика, гражданите на Босилеград бяха крайно изненадани от бруталното отношение не само към Деня на народните будители, но и към официалните представители на българската държава и особено към учениците. Според запознати културната програма е осуетена по заповед „отгоре“. Посланието е повече от ясно – не е желателно провеждането на културни събития, утвърждаващи българското национално самосъзнание сред българите в Босилеград, заявяват от КИЦ Босилеград.", "date": "2019.11.01", "title": "Скандал в Босилеград в Деня на будителите"}
{"url": "https://standartnews.com/svyat/rusiya-obvini-sashch-v-kontrabanda-na-siriyski-petrol-405593.html", "text": "Съединените щати извършват контрабанда на сирийски петрол в други страни, обяви официалният представител на руското министерство на отбраната Игор Конашенков, цитиран от ТАСС. По негови думи доставките се охраняват от американски частни военни компании и спецчасти. \"Под закрилата на военнослужещи от САЩ и сътрудници на техни частни военни компании цистерни с нефт от петролните находища в Източна Сирия влизат контрабандно в други страни. Ако срещу тях бъде извършено нападение, спецчастите на САЩ и авиацията неизменно се намесват\", заяви Конашенков. Той посочи, че петролът се произвежда от оборудване, което е осигурено чрез заобикаляне на всички санкции на САЩ от водещи западни корпорации. Конашенков бе категоричен, че приходите от контрабандата на сирийски петрол чрез посреднически фирми отиват в сметките на американските частни военни компании и спецслужби. По изчисления на силовото министерство на Русия при цена 38 долара за барел сирийски контрабанден нефт приходите от този \"бизнес\" надхвърлят 30 млн. долара на месец. \"За такъв непрекъснат финансов поток, освободен от контрола и данъците на американската държава, ръководството на Пентагона е готово да охранява нефтените находища в Сирия от \"Ислямска държава\", смята Конашенков.", "date": "2019.11.01", "title": "Русия обвини САЩ в контрабанда на сирийски петрол"}
{"url": "https://standartnews.com/svyat/roboti-shche-izchistyat-plastmasata-ot-1000-reki-405570.html", "text": "Холандската организация с нестопанска цел „Ocean Cleanu“ пусна робот, който ще почисти 80% от световните реки в рамките на 5 години, съобщава Евронюз. След проекта си за премахване на пластмасата от океаните, организацията „Ocean Cleanup“ излезе с друга идея за справяне с пластмасата, която се влива в морето. Технологията: плаващо устройство със слънчево захранване, което събира пластмасови отпадъци по повърхността на водата и ги насочва по конвейерна лента към кошче за рециклиране. Въпреки че технологията току-що беше оповестена в Холандия, името „Interceptor“ вече спечели страхотна репутация на защитник на околната среда. На ден изхвърля 30 тона боклук от река Кланг в Малайзия, където един от първите плавателни съдове работи от два месеца. Счита се, че около 5 трилиона парчета пластмасови отломки плават в океаните в момента, съобщава National Geographic. Основателят на организацията “The Ocean Cleanup“ Боян Слат смята, че 1000 реки по света са отговорни за около 80% от изливането на пластмаса в нашите океани. Оттук и целта му: да почисти всички тях през следващите 5 години. Той призовава за подкрепа от правителствата, както и от бизнеса, за финансиране на някои от операциите - покриващи част от разходите за машините, които струват 700 000 евро всяка. 25-годишният Боян Слат основава НПО със седалище в Холандия през 2014 г. Тя се фокусира върху инженерството, с цел да се използва за нуждите на околната среда. Слат е загрижен за замърсяването с пластмаса още от гимназията и това го кара в крайна сметка да се откаже от своите изследвания в областта на аерокосмическото инженерство в Техническия университет в Делфт и да работи по разработването на модерни технологии, за да почисти световните океани. Първият му прототип за почистване на океаните се сблъска с технически проблеми и след дълги месеци тестове, организацията съобщи през октомври, че тяхната технология работи успешно върху големия тихоокеански боклук, разположен между Хаваите и Калифорния. Снимки: theoceancleanup.com", "date": "2019.11.01", "title": "Роботи ще изчистят пластмасата от 1000 реки"}
{"url": "https://standartnews.com/svyat/spipakha-droga-za-200-mln-maskirana-kato-lyut-sos-405581.html", "text": "Австралийската полиция арестува четирима души по подозрение, че внасят 400 кг метамфетамин в страната. Дрогата била скрита в бутилки с лют сос, съобщи Би Би Си. Служителите на граничната охрана на летището в Сидни провериха пратка със сос шрирача, пристигаща от Съединените щати, и откриха в нея наркотици на стойност 207 милиона долара. Малко след това са арестувани четирима мъже на 30, 34, 36 и 45 години. Най-възрастният беше задържан в четвъртък. Полицията се свърза с властите на САЩ, за да идентифицира подателя. Стюарт Смит, изпълняващ длъжността шеф на полицията в Южен Уелс, каза, че наркотици са открити в 768 бутилки, отиващи за проверка в лабораторията в Сидни. Той каза, че четиримата арестувани са важни членове на престъпната група и добави, че работата по идентифицирането на други членове на групата ще продължи. Вестник „Сидни Морнинг Хералд“ цитира полицай, който казва, че процесът на добавяне на наркотици в бутилки изисква познания по химия както от изпращащите, така и от получателите. Напоследък употребата на метамфетамини в Австралия намалява, но според държавната статистика зависимостта от наркотици се е увеличила. Това не е първият път, когато австралийската полиция успява да предотврати доставката на наркотици в страната. През юни граничните служители в Мелбърн откриха пратка с метамфетамин с цена на улицата 1,2 милиарда австралийски долара (800 милиона долара), скрита в аудиоколони.", "date": "2019.11.01", "title": "Спипаха дрога за $200 млн., маскирана като лют сос"}
{"url": "https://www.standartnews.com/sport/andreev-prodlzhava-s-pobedite-vv-florida-405540.html", "text": "Талантливият български тенисист Адриан Андреев се класира за четвъртфиналите на турнира в Нейпълс (Флорида). Надпреварата при мъжете в САЩ е с награден фонд от 25 000 долара. Андреев поведе с 5:1 преди номер 3 в схемата Мануел Пеня Лопес (Аржентина) да се откаже заради травма. В първия кръг Адриан разгроми с 6:0, 6:1 Харисън Адамс от САЩ за 59 минути игра. С този успех Адриан заработи 3 точки за световната ранглиста. За място на полуфиналите Андреев ще играе срещу номер 8 Мариано Кестелбоим от Аржентина.", "date": "2019.11.01", "title": "Андреев продължава с победите във Флорида"}
{"url": "https://standartnews.com/svyat/astronomi-otkrikha-nov-tip-cherna-dupka-405590.html", "text": "Астрономи от САЩ са открили неизвестен досега на науката тип черни дупки, които са по-малки, отколкото се е смятало за възможно, съобщава Си Ен Ен, позовавайки се на публикация в сп. „Сайънс“. \r\n \r\nЧерните дупки са важни за начина, по който астрофизиците осмислят Вселената - толкова значими, че учените се опитват да направят преброяване на всички подобни обекти в галактиката Млечен път. Новите проучвания показват, че в търсенето си специалистите вероятно пропускат клас черни дупки, за чието съществуване не са подозирали. Авторите на настоящото изследване от университета на Охайо не само предлагат нов начин за търсене, но и показват, че е възможно да съществува клас обекти, които са по-малки от най-малките известни черни дупки във Вселената. \r\nОбщоприетата теория гласи, че масата на черните дупки трябва да бъде минимум пет пъти по-голяма от слънчевата. Откритият наскоро обект, който се намира в пределите на Млечния път, е само 3,3 пъти по-масивен от Слънцето. \r\n \r\nЧерните дупки имат толкова силна гравитация, че нищо, дори светлината, не може да я преодолее. Те могат да се формират след гибелта на звезди, които се свиват под въздействието на собствената си гравитация и след това избухват. Неутронните звезди са останки от масивни светила, приключили своя жизнен път. По правило тяхната маса е сравнима със слънчевата, но радиусът им не надвишава 10-20 км. \r\n \r\nНа другия полюс са свръхмасивните черни дупки, чието съществуване отдавна е известно на учените. Неотдавна беше открит обект, чиято маса е 40 млрд. пъти по-голяма от тази на Слънцето. Проучванията на специалистите от университета на Охайо показват, че установената долна граница за масата на черните дупки не е окончателна. \r\n \r\n„Ако можем да разкрием нова популация от черни дупки, това ще ни даде повече информация за това кои звезди избухват и кои не, кои формират черни дупки и кои - неутронни звезди. Пред нас се открива ново поле за научни изследвания“, казва ръководителят на екипа Тод Томпсън.", "date": "2019.11.01", "title": "Астрономи откриха нов тип черна дупка"}
{"url": "https://standartnews.com/svyat/izvnredno-polozhenie-v-delkhi-405605.html", "text": "Делхи обяви извънредно положение заради замърсяването на въздуха, като училищата в индийската столица излязоха във ваканция до 5 ноември, съобщи Асошиейтед прес, цитирана от БТА. Временно се спират строителните дейности в района на града, за да се намалят нивата на прахово замърсяване. Замърсяването на въздуха в Делхи винаги достига върхови нива около 1 ноември заради комбинацията от смог от фойерверките по време на хиндуистки фестивал и горенето на стърнища в селскостопанските райони в съседните щати. Посолството на САЩ в Индия отчита днес ниво на фините прахови частици във въздуха, което надвишава деветкратно нормите, определени за допустими от Световната здравна организация. При такива равнища се препоръчва на хората да не излизат на открито, защото това е опасно за здравето. От понеделник в Делхи ще се въведат ограничения за движението на автомобили, които ще останат в сила две седмици. Хората ще могат да шофират личните си автомобили от 4 до 15 ноември през ден, в зависимост от това дали са с четни или нечетни регистрационни номера.", "date": "2019.11.01", "title": "Извънредно положение в Делхи"}
{"url": "https://standartnews.com/svyat/blgarint-v-marbeya-razstrelyan-s-14-kurshuma-405545.html", "text": "Българинът, който бе намерен убит в Марбея е бил прострелян на 14 места, съобщава изданието \"Малага днес\". Той е открит на 27 октомври. Знае се, че е излязъл за вечеря на 25 октомври. Полицията вече е идентифицирала убития. Той е на 43 години и заедно с жената с която е живеел са били от 3 години в Испания. Преди това са живели в Южна Африка. Засега полицията работи по версията за разчистване на сметки. Все още няма задържани. Аутопсията е продължила 2 дни, заради многото прострелни рани. Правена е и радиография. Сигналът за намерения прострелян българин е бил подаден в неделя сутринта. В събота вечерта приятелката на убития е съобщила в полицията, че не се е прибирал от предния ден.", "date": "2019.11.01", "title": "Българинът в Марбея разстрелян с 14 куршума"}
{"url": "https://standartnews.com/svyat/donald-trmp-shche-se-mesti-405569.html", "text": "Американският президент Доналд Тръмп заяви, че след като си тръгне от Белия дом, ще премести постоянния си адрес от \"Тръмп Тауър\" в град Ню Йорк в Палм Бийч, щата Флорида, предадоха Асошиейтед прес и Ройтерс. \r\n \r\n\"При все че всяка година плащам милиони долари градски, щатски и местни данъци, получавам много лошо отношение от и от градските, и от щатските политически лидери\", написа Тръмп в Туитър, имайки предвид Ню Йорк. \r\n \r\nНаред с това американският президент, който е роден в Ню Йорк, отбеляза, че този град му е много скъп и винаги ще има специално място в сърцето му. \r\n \r\nПо-рано вчера в. \"Ню Йорк таймс\" съобщи, че Тръмп е подал декларация за местожителство, в който като адрес на основното му жилище е посочен курортът Мар-а-Лаго във Флорида.", "date": "2019.11.01", "title": "Доналд Тръмп ще се мести"}
{"url": "https://standartnews.com/regionalni/tselta-e-da-se-predostavyat-bezplatno-uslugi-v-sferata-na-informatsion-405572.html", "text": "Дигитален хъб ще бъде изграден в Благоевград. Целта е да се предоставят безплатно услуги в сферата на информационните технологии с организиране на обучения, сертифициране, развитие на софтуер, работа със софтуерни платформи и управление на дигитални проекти. Това стана ясно на провелия се вчера форум в зала „22 септември” в Благоевград, организиран от компанията „Лийвдвижън”, с подкрепата на Община Благоевград и Областна администрация-Благоевград. На срещата бяха представени добри практики и решения за развитието на сектора на информационните технологии в областния център на Пиринско. Обсъдено бе и създаването на дигитален хъб. Създаването му е изключително важно за Благоевград, заяви заместник-кметът Христина Шопова. По този начин ще се привлекат млади хора в града и ще се задържат тук тези, които живеят и учат в Благоевград. Обученията, работата със софтуерни платформи и управлението на дигитални проекти ще създаде предпоставки за една добра бъдеща реализация на студентите. \r\nКак Благоевград да стане дигитален град? С електронни табла по спирките, за да се вижда кога ще дойде автобусът, с навигация, която ни показва най-близкото паркомясто, с електромобили и електроавтобуси.  Благоевград ще се превърне в умен град на бъдещето заради двата университета и многото млади хора, които учат в тях. Защото високите технологии стават неизменна част от обществото ни. Градът е първият в страната, в който е внедрена модерна система за видеонаблюдение и контрол. Другите модули за дигитален Благоевград са умно управление, енергоефективност, околна среда, интелигентни сгради, WI FI публични зони, като първите стъпки в тази посока са направени. \r\n„Наши партньори са държавни институции и частни компании от страната и чужбина. Благодарим за подкрепата на Община Благоевград и Областна администрация-Благоевград. Всички, които имат желание, имат достъп до най-новите технологии. Тук ще разширим нашата фирма, ще търсим още млади хора. Нашата цел е да превърнем Благоевград в съвременен аутсорсинг център. Продаваме успешно софтуер вече 3 години, млади, амбициозни хора могат да се развиват, всеки с амбиции и възможности ще може да разбере какво точно правим”, споделиха представители на фирмата. Те бяха категорични, че ще бъдат създадени нови работни места в Благоевград, като ще се получават хубави заплати, а това може да върне в родния град и младежи, които сега учат или работят в София.   Според тях всяка добра идея в областта на високите технологии трябва да се реализира, за да стане Благоевград по-добро място за живеене. В бъдещия дигитален хъб ученици и граждани ще получават компетенции и подготовка, ще учат нови неща, ще се развиват, за да са готови за пазара на труда. Една от целите е големи световни компании да правят отворени дни, отворени седмици в този хъб, когато заработи. Техен представител ще изнася лекции, ще води курсове. Така ще се направи по-добра връзка между бизнеса и младите хора. „Благоевград е изключително добро място за създаване на дигитален хъб, двигател на бизнеса са хората”, категорични бяха експертите.", "date": "2019.11.01", "title": "Изграждат дигитален хъб в Благоевград"}
{"url": "https://standartnews.com/regionalni/nu-svsofroniy-vrachanski-vratsa-otbelyaza-denya-na-buditelite-405579.html", "text": "На тържеството по повод отбелязване Деня на народните будители в НУ \"Свети Софроний Врачански\"-Враца присъства областният управител Малина Николова. Директорът на учебното заведение Антоанета Сиракова приветства гостите и своите колеги с празничния 1 ноември. „Днес се прекланяме пред делото на будителите! Вие, скъпи учители, сте истинските будители в днешно време – от сърце всеотдайни в своя труд, посвещавате себе си да образовате своите ученици да бъдат достойни граждани на България“, подчерта в словото си Антоанета Сиракова. По повод празника, бяха връчени грамоти на изявени учители на учебното заведение. Областният управител Малина Николова връчи наградата „Свети Софроний Врачански“ на младия учител Добромир Никифоров за участие в инициативите, посветени на 280-тата годишнина от рождението на небесния покровител на Враца и 110-тата годишнина от основаването на началното училище. „За мен е голяма чест да споделя с Вас този празник в училището, в което аз съм учила, за да Ви поздравя по повод този най-духовен и светъл празник. Духовното средище НУ „Свети Софроний Врачански“ години наред изгражда личности, които успяват и продължават будителската роля на нашите предци. Този устрем трябва да продължи и аз съм уверена в това, защото тук работят едни от най-добрите начални учители, начело с директора Антоанета Сиракова. Вашите ученици печелят най-престижните награди, благодарение на труда и усилията на преподавателите, което е истинско будителство в днешно време. Пазете святото име на Свети Софроний Врачански! Честит празник!“, отбеляза в приветственото си слово Малина Николова. \r\nОбластният управител, председателят на Инициативния комитет по отбелязване на паметните годишнини и избран за кмет на Община Враца Калин Каменов и директорът Антоанета Сиракова, откриха новоизграденото спортно игрище в двора на училището, което вече е любимо място за игра на малките възпитаници. В спортното съоръжение са вложени близо 40 000 лева от бюджета на Община Враца и то предоставя възможност за занимания на учениците. Антоанета Сиракова благодари на Калин Каменов, по чиято инициатива е изградено игрището и пожела успешна реализация на нови съвместни проекти. В знак на преклонение пред живота и делото на Свети Софроний Врачански, областният управител Малина Николова поднесе цветя пред паметника на народния будител.  ", "date": "2019.11.01", "title": "НУ \"Св.Софроний Врачански\"-Враца отбеляза Деня на будителите"}
{"url": "https://standartnews.com/regionalni/vidin-chestva-denya-na-narodnite-buditeli-405586.html", "text": "С празнично шествие и церемония пред паметника на Софроний Врачански във Видин бе отбелязан 1 ноември. Шествието, което започна от обновеният площад “Бдинци”, поведоха областният управител Албена Георгиева, заместник областният управител Лъчезар Попиванов, временно изпълняващият длъжността кмет на община Видин инж. Цветан Асенов, Видинският митрополит Даниил. Пред паметника на Софроний Врачански, където по традиция видинчани отбелязват светлия празник, венци и цветя поднесоха ученици от видински училища, преподаватели, представители на институции и читалища, граждани. С празнично слово към присъстващите се обърнаха Негово Високо Преосвещенство Видински митрополит Даниил и временно изпълняващият длъжността кмет на община Видин инж. Цветан Асенов.  ", "date": "2019.11.01", "title": "Видин чества Деня на народните будители"}
{"url": "https://standartnews.com/sport/grisho-otkriva-programata-v-parizh-dnes-405541.html", "text": "Григор Димитров продължава днес битката си за топ 4 на Мастърс-а в Париж, който е от сериите АТР 1000. Надпреварата е последна за Григор за 2019-а. На четвъртфинала Димитров ще излезе срещу Кристиан Гарин (Чили). Двубоят в зала \"Берси\" във френската столица ще е от 15,00 ч (б.в.) и ще се излъчва пряко от Максспорт. Досега Гришо и Гарин не са играли един срещу друг.", "date": "2019.11.01", "title": "Гришо открива програмата в Париж днес"}
{"url": "https://standartnews.com/sport/andreev-prodlzhava-s-pobedite-vv-florida-405540.html", "text": "Талантливият български тенисист Адриан Андреев се класира за четвъртфиналите на турнира в Нейпълс (Флорида). Надпреварата при мъжете в САЩ е с награден фонд от 25 000 долара. Андреев поведе с 5:1 преди номер 3 в схемата Мануел Пеня Лопес (Аржентина) да се откаже заради травма. В първия кръг Адриан разгроми с 6:0, 6:1 Харисън Адамс от САЩ за 59 минути игра. С този успех Адриан заработи 3 точки за световната ранглиста. За място на полуфиналите Андреев ще играе срещу номер 8 Мариано Кестелбоим от Аржентина.", "date": "2019.11.01", "title": "Андреев продължава с победите във Флорида"}
{"url": "https://standartnews.com/svyat/konkurentsiya-e-prichina-za-ubiystvoto-v-marbeya-405560.html", "text": "Откритият мъртъв в курорта Марбея българин е 43-годишен и от 3 години живее в Испания със съпругата си, предаде NOVA, позовавайки се на испански медии. Тялото на мъжa беше открито на 28 октомври в ров в Марбея. По него са намерени следи от четири куршума. Местни медии съобщават, че става въпрос за български гражданин. Първите версии на властите са свързани с разчистване на сметки, по начина, по който престъплението е извършено. Разследващите работят по различни версии, за да открият предполагаеми врагове на жертвата. Тялото е било намерено в канавка на път A-7176, който свързва Истан с Марбея. По първоначална информация убийството е извършено няколко часа преди тялото да бъде открито. Местни медии съобщават още, че мъжът е излязъл на вечеря и не се е прибрал. Тогава сигнал за изчезването му в полицията подава неговата съпруга.", "date": "2019.11.01", "title": "Конкуренция е причина за убийството в Марбея"}
{"url": "https://standartnews.com/sport/svetoven-shampion-izbra-khyunday-405557.html", "text": "Новият победител в Световния рали шампионат (WRC) От Танак се присъедини към отбора на Хюндай, за който ще кара в следващите две години, предаде Франс прес.  Само преди няколко дни 32-годишният естонец триумфира с шампионската титла с Тойота Ярис, но от 2020 г. ще смени японците с корейския конструктор. „Много съм развълнуван да се присъединя към Хюндай за сезон 2020. За мен е голяма чест, че получих тази възможност. Имам голямо уважение към постигнатото от Хюндай до момента. Познавам ги отлично, тъй като през последните няколко сезона бяхме съперници\", заяви Танак. Пилотът ще бъде съотборник с белгиеца Тиери Нювил, с когото се бориха за титлата през тази година. Досегашният втори пилот на Хюндай Дани Сордо ще трябва да се бори за третата кола на тима с легендата Себастиан Льоб. Едно състезание преди края на сезона Хюндай е лидер при конструкторите и е на позиция да атакува спечелването на първа отборна титла в WRC сериите.  Фото ЕПА/БГНЕС", "date": "2019.11.01", "title": "Световен шампион избра Хюндай"}
{"url": "https://standartnews.com/sport/privikakha-speshno-referite-v-bfs-405561.html", "text": "Всички съдии ръководещи срещи от първа и втора футболна лига са привикани на среща в централата на БФС в Бояна, съобщи БНТ. Според националната телевизия срещата е по настояване на новия шеф на съдиите Костадин Стоичков. Той бе назначен от Изпълкома на мястото на Йордан Сталев.", "date": "2019.11.01", "title": "Привикаха спешно реферите в БФС"}
{"url": "https://standartnews.com/sport/obyavikha-s-ofitsialno-s-koy-shche-se-bie-kobrata-405555.html", "text": "Най-добрият българския боксьор в тежка категория Кубрат Пулев ще се бие за световната титла на Международната боксова федерация (IBF) срещу победителя сблъсъка Анди Руис - Антъни Джошуа.  Това пише в официално писмо от президента на Световната боксова асоциация (WBA) Дарил Пипълс, което бе оповестено от мениджъра на Кобрата Ивайло Гоцев, съобщи БГНЕС. Според този документ шампионът, който и да е той, е задължен да се бие с Пулев до 31 май 2020 година. „Срещата между Руис и Джошуа трябва да се състои на 7 декември или преди това. Победителят от тази среща трябва да се бие в следващия си двубой с Кубрат Пулев най-късно до 31 май 2020 година, без да има други междинни боеве\", пише в писмото от IBF. Реваншът между световния шампион Руис и Джошуа е на 7 декември в Саудитска Арабия. Кубрат Пулев пък ще се бие с Райдъл Букър на 9 ноември във Фресно, щата Калифорния. Всичко това значи, че ако настоящият световен шампион откаже мач с Пулев, то поясът му на IBF ще бъде отнет по подобие на Тайсън Фюри през 2015 г. В такъв случай българинът ще се бие с друг съперник за титлата. Първо обаче Пулев трябва да победи Букър, за да затвърди статута си на задължителен претендент. ", "date": "2019.11.01", "title": "Обявиха официално с кой ще се бие Кобрата"}
{"url": "https://standartnews.com/sport/bagata-sreshchu-derik-lyuis-v-ufc-pryako-po-max-sport-2-405574.html", "text": "Българската звезда в свободните боеве Благой Иванов-Багата излиза в ранните часове на 3 ноември за четвъртия си мач от най-престижната ММА верига – UFC. Съперник на 33-годишния софиянец е страховитият американец Дерик Люис, като техният двубой ще е част от UFC 244. Събитието ще се проведе в легендарната зала Медисън Скуеър Гардън в Ню Йорк, а   ще го излъчва на живо от 4:00 часа. 34-годишният бивш претендент за титлата в тежка категория, известен с прякора си Черният звяр, е в серия от две поредни поражения. Те дойдоха в битката за пояса срещу Даниел Кормие през ноември 2018 г. и срещу Жуниор Дос Сантос през март тази година. Багата, който дебютира в UFC през юли 2018 г. със загуба от Дос Сантос, впоследствие записа два успеха – срещу Бен Ротуел и Тай Туиваса, което го изстреля до 8-ото място в ранглистата на тежката дивизия. Люис пък заема 5-ата позиция към момента при свръхтежките. Двубоят между Благой Иванов и Дерик Люис е втори от основната карта на бойната галавечер в Ню Йорк. Шоуто в Медисън Скуеър Гардън ще бъде открито с мач от лека категория между Кевин Лий и Грегор Гилеспи, последван от битката между Багата и Черния звяр. След тях на октагона ще се качат Стивън Томпсън и Висенте Луке, а последният подгряващ двубой ще е в средна категория между атрактивните Келвин Гастелум и Дарън Тил. В основния мач на UFC 244, в полусредна категория, един срещу друг ще се изправят Хорхе Масвидал и Нейт Диас.", "date": "2019.11.01", "title": "Багата срещу Дерик Люис в UFC пряко по MAX Sport 2"}
{"url": "https://www.standartnews.com/sport/grisho-otkriva-programata-v-parizh-dnes-405541.html", "text": "Григор Димитров продължава днес битката си за топ 4 на Мастърс-а в Париж, който е от сериите АТР 1000. Надпреварата е последна за Григор за 2019-а. На четвъртфинала Димитров ще излезе срещу Кристиан Гарин (Чили). Двубоят в зала \"Берси\" във френската столица ще е от 15,00 ч (б.в.) и ще се излъчва пряко от Максспорт. Досега Гришо и Гарин не са играли един срещу друг.", "date": "2019.11.01", "title": "Гришо открива програмата в Париж днес"}
{"url": "https://standartnews.com/sport/gol-na-despodov-e-1-v-avstriya-405576.html", "text": "Попадение на българския национал Кирил Десподов беше избрано за гол на 12-ия кръг в австрийското футболно първенство от специално жури на \"Скай спортс Австрия\". \r\nДесподов беше отличен за акцията и точния удар, с който оформи крайното 4:0 за Щурм Грац при гостуването на Санкт Пьолтен. \r\nБългаринът получи топката в средата на терена, освободи се на скорост от защитник на съперника, напредна в дясно в наказателното поле и преодоля вратаря с изстрел по тревата. \r\nДесподов, който е преотстъпен в Щурм Грац до края на сезона от италианския Каляри, реализира хеттрик в двубоя.", "date": "2019.11.01", "title": "Гол на Десподов е №1 в Австрия"}
{"url": "https://standartnews.com/sport/strakhoten-grisho-na-polufinal-v-parizh-405594.html", "text": "Григор Димитров продължава да громи! Най-добрият български тенисист се класира за полуфиналите на Мастърса в Париж. Гришо удари сензацията в турнира Кристиан Гарин с 6:2, 7:5. Гришо започна много уверено срещата и проби още при първия сервис на чилиеца. Последва нова стабилна игра, а впоследствие и нов пробив, с което нашето момче взе сета убедително 6:2. Във втората част Гарин заигра малко по-добре, но Димитров отново бе относително стабилен. Двамата си размениха по един пробив. След това Гарин излезе напред в резултата и поведе с 5:4 във втория сет. Тогава Григор включи на много висока скорост. Димитров успя бързо да върне пробива, да вземе подаването си, а след това и да реализира нов пробив, с което да спечели мача. Успехът означава, че Григор ще се завърне в Топ 20 от следващата седмица. На полуфиналите Димитров ще очаква победителя от срещата между Новак Джокович и Стефанос Циципас. До този момент Димитров не бе стигал до тази фаза на турнира в Париж.", "date": "2019.11.01", "title": "Страхотен Гришо на полуфинал в Париж"}
{"url": "https://www.standartnews.com/sport/obyavikha-s-ofitsialno-s-koy-shche-se-bie-kobrata-405555.html", "text": "Най-добрият българския боксьор в тежка категория Кубрат Пулев ще се бие за световната титла на Международната боксова федерация (IBF) срещу победителя сблъсъка Анди Руис - Антъни Джошуа.  Това пише в официално писмо от президента на Световната боксова асоциация (WBA) Дарил Пипълс, което бе оповестено от мениджъра на Кобрата Ивайло Гоцев, съобщи БГНЕС. Според този документ шампионът, който и да е той, е задължен да се бие с Пулев до 31 май 2020 година. „Срещата между Руис и Джошуа трябва да се състои на 7 декември или преди това. Победителят от тази среща трябва да се бие в следващия си двубой с Кубрат Пулев най-късно до 31 май 2020 година, без да има други междинни боеве\", пише в писмото от IBF. Реваншът между световния шампион Руис и Джошуа е на 7 декември в Саудитска Арабия. Кубрат Пулев пък ще се бие с Райдъл Букър на 9 ноември във Фресно, щата Калифорния. Всичко това значи, че ако настоящият световен шампион откаже мач с Пулев, то поясът му на IBF ще бъде отнет по подобие на Тайсън Фюри през 2015 г. В такъв случай българинът ще се бие с друг съперник за титлата. Първо обаче Пулев трябва да победи Букър, за да затвърди статута си на задължителен претендент. ", "date": "2019.11.01", "title": "Обявиха официално с кой ще се бие Кобрата"}
{"url": "https://standartnews.com/sport/obyavikha-grupata-na-voleybolistite-za-olimpiyskata-kvalifikatsiya-405587.html", "text": "Мъжкият национален отбор на България по волейбол почти сигурно попада в тежка група заедно със Сърбия и Франция и на олимпийската квалификация в Берлин през януари. Волейболната федерация на Германия (DVV) потвърди двете групи, които включват общо осем отбора. Сега остава само официално потвърждение и от Европейската конфедерация по волейбол (CEV). Според разпределението България попада в група „В\", в която са още отборите на настоящия европейски шампион Сърбия, силният тим на Франция и Холандия. В група „А\" пък остават домакинът Германия, Белгия, Словения и Чехия. Традиционно формирането на групите в олимпийските квалификации се прави въз основа на последната европейска ранглиста, а отборите се разпределят в тях по принципа на „серпентината” като под №1 се поставя домакинът (Германия), а след това се разпределят и останалите отбори според класирането им в ранглистата на CEV. ", "date": "2019.11.01", "title": "Обявиха групата на волейболистите за олимпийската квалификация"}
{"url": "https://standartnews.com/sport/sdiite-se-obedinikha-sreshchu-obvineniyata-v-koruptsiya-405578.html", "text": "Футболните съдии и БФС ще излязат с обща декларация против обвиненията в корупция, отправяни към тях в последните седмици. Това заяви реферът Ивайло Стоянов пред bTV след срещата на реферите в базата в Бояна. Рефелите се събраха за първи път под ръководството на временно изпълняващия длъжността шеф на Съдийската комисия - Костадин Стоичков. Предшният ръководител на  арбитрите Йордан Сталев беше отстранен от длъжност от Изпълкома на БФС, след като той и няколко от неговите служители бяха разпитани заради подозрения за манипулиране на резултати от футболни мачове. \"Събрахме се относно обвиненията в корупция и всички ще излезем - и футболният съюз, и съдийската гилдия, с декларация срещу това нещо, защото, след като няма доказателства, не можем да обвиняваме когото и да било\", каза Ивайло Стоянов.", "date": "2019.11.01", "title": "Съдиите се обединиха срещу обвиненията в корупция"}
{"url": "https://standartnews.com/sport/as-na-ludogorets-veche-e-kapitan-na-rodinata-si-405597.html", "text": "Халфът на Лудогорец Абел Анисе получи голяма чест. Той бе избран за капитан на националния тим на Мадагаскар. До момента лентата носеше ветеранът Фанева Андриасима, но той се отказва от отбора и ще предаде лентата на Анисе на 16 ноември, когато е домакинството с Етиопия. „Андриасима ще е с нас за двубоя е Етиопия. Той ще предаде лентата на Анисе. За нас Абел е много добър пример на и извън терена. Той е нашето знаме в Европа“, коментира селекционерът на малгашите Никола Дюпоа. На 19 ноември Мадагаскар ще има още един труден мач – гостуване на Нигер. На миналото издание в турнира за Купата на Африка малгашите стигнаха до 1/4-финалите, където отпаднаха от Тунис. Анисе пък вкара дебютния гол за Мадагаскар в турнира – срещу Гвинея. Халфът на Лудогорец има 13 мача и 2 попадения за своята родина.", "date": "2019.11.01", "title": "Ас на Лудогорец вече е капитан на родината си"}
{"url": "https://www.standartnews.com/sport/svetoven-shampion-izbra-khyunday-405557.html", "text": "Новият победител в Световния рали шампионат (WRC) От Танак се присъедини към отбора на Хюндай, за който ще кара в следващите две години, предаде Франс прес.  Само преди няколко дни 32-годишният естонец триумфира с шампионската титла с Тойота Ярис, но от 2020 г. ще смени японците с корейския конструктор. „Много съм развълнуван да се присъединя към Хюндай за сезон 2020. За мен е голяма чест, че получих тази възможност. Имам голямо уважение към постигнатото от Хюндай до момента. Познавам ги отлично, тъй като през последните няколко сезона бяхме съперници\", заяви Танак. Пилотът ще бъде съотборник с белгиеца Тиери Нювил, с когото се бориха за титлата през тази година. Досегашният втори пилот на Хюндай Дани Сордо ще трябва да се бори за третата кола на тима с легендата Себастиан Льоб. Едно състезание преди края на сезона Хюндай е лидер при конструкторите и е на позиция да атакува спечелването на първа отборна титла в WRC сериите.  Фото ЕПА/БГНЕС", "date": "2019.11.01", "title": "Световен шампион избра Хюндай"}
{"url": "https://www.standartnews.com/sport/privikakha-speshno-referite-v-bfs-405561.html", "text": "Всички съдии ръководещи срещи от първа и втора футболна лига са привикани на среща в централата на БФС в Бояна, съобщи БНТ. Според националната телевизия срещата е по настояване на новия шеф на съдиите Костадин Стоичков. Той бе назначен от Изпълкома на мястото на Йордан Сталев.", "date": "2019.11.01", "title": "Привикаха спешно реферите в БФС"}
{"url": "https://www.standartnews.com/sport/bagata-sreshchu-derik-lyuis-v-ufc-pryako-po-max-sport-2-405574.html", "text": "Българската звезда в свободните боеве Благой Иванов-Багата излиза в ранните часове на 3 ноември за четвъртия си мач от най-престижната ММА верига – UFC. Съперник на 33-годишния софиянец е страховитият американец Дерик Люис, като техният двубой ще е част от UFC 244. Събитието ще се проведе в легендарната зала Медисън Скуеър Гардън в Ню Йорк, а   ще го излъчва на живо от 4:00 часа. 34-годишният бивш претендент за титлата в тежка категория, известен с прякора си Черният звяр, е в серия от две поредни поражения. Те дойдоха в битката за пояса срещу Даниел Кормие през ноември 2018 г. и срещу Жуниор Дос Сантос през март тази година. Багата, който дебютира в UFC през юли 2018 г. със загуба от Дос Сантос, впоследствие записа два успеха – срещу Бен Ротуел и Тай Туиваса, което го изстреля до 8-ото място в ранглистата на тежката дивизия. Люис пък заема 5-ата позиция към момента при свръхтежките. Двубоят между Благой Иванов и Дерик Люис е втори от основната карта на бойната галавечер в Ню Йорк. Шоуто в Медисън Скуеър Гардън ще бъде открито с мач от лека категория между Кевин Лий и Грегор Гилеспи, последван от битката между Багата и Черния звяр. След тях на октагона ще се качат Стивън Томпсън и Висенте Луке, а последният подгряващ двубой ще е в средна категория между атрактивните Келвин Гастелум и Дарън Тил. В основния мач на UFC 244, в полусредна категория, един срещу друг ще се изправят Хорхе Масвидал и Нейт Диас.", "date": "2019.11.01", "title": "Багата срещу Дерик Люис в UFC пряко по MAX Sport 2"}
{"url": "https://standartnews.com/sport/levski-i-tsska-ss-solidni-globi-405598.html", "text": "Дисциплинарната комисия към БФС пусна решенията след изиграването на 14-ия кръг на efbet Лига. Най-солени глоби отново отнасят столичните тимове на ЦСКА и Левски. \"Червените\" са санкционирани с 1300 лева заради нерегламентирано използване на димки и факли от феновете. \"Сините\" пък отнасят 1000 лева заради нецензурни скандирания на техните привърженици. За нерегламентирано използване на факли и димки, на основание чл.37, ал.1, т.22.2, б. А от ДП /2019/2020/ – ДК наказва  ПФК \"Черно море\" гр. Варна с имуществена санкция в размер на 300 лева. За обидни и нецензурни скандирания, на основание чл.37, ал.1, т.26 от ДП /2019/2020/ – ДК наказва ПФК \"Ботев\" гр. Пловдив  с имуществена санкция в размер на 1000 лева. За нерегламентирано използване на факли и димки, на основание чл.37, ал.1, т.22.2, б. А от ДП /2019/2020/ – ДК наказва  ФК \"Етър\" гр. Велико Търнво с имуществена санкция в размер на 300 лева. За нерегламентирано използване на факли и димки, на основание чл.37, ал.1, т.22.2, б. А от ДП /2019/2020/ – ДК наказва  ПФК \"ЦСКА-София\" гр. София с имуществена санкция в размер на 300 лева. За използване на факли и димки довели до спиране на играта, на основание чл.37, ал.1, т.22.2, б.Д от ДП /2019/2020/ – ДК наказва ПФК \"ЦСКА-София\" гр. София с имуществена санкция в размер на 1000 лева. За нерегламентирано използване на факли, на основание чл.37, ал.1, т.22.2, б. А от ДП /2019/2020/ – ДК наказва  ПФК \"Славия\" гр. София с имуществена санкция в размер на 300 лева. За обидни и нецензурни скандирания, на основание чл.37, ал.1, т.26 от ДП /2019/2020/ – ДК наказва ПФК \"Левски\" гр. София  с имуществена санкция в размер на 1000 лева.", "date": "2019.11.01", "title": "Левски и ЦСКА със солидни глоби"}
{"url": "https://www.standartnews.com/sport/sdiite-se-obedinikha-sreshchu-obvineniyata-v-koruptsiya-405578.html", "text": "Футболните съдии и БФС ще излязат с обща декларация против обвиненията в корупция, отправяни към тях в последните седмици. Това заяви реферът Ивайло Стоянов пред bTV след срещата на реферите в базата в Бояна. Рефелите се събраха за първи път под ръководството на временно изпълняващия длъжността шеф на Съдийската комисия - Костадин Стоичков. Предшният ръководител на  арбитрите Йордан Сталев беше отстранен от длъжност от Изпълкома на БФС, след като той и няколко от неговите служители бяха разпитани заради подозрения за манипулиране на резултати от футболни мачове. \"Събрахме се относно обвиненията в корупция и всички ще излезем - и футболният съюз, и съдийската гилдия, с декларация срещу това нещо, защото, след като няма доказателства, не можем да обвиняваме когото и да било\", каза Ивайло Стоянов.", "date": "2019.11.01", "title": "Съдиите се обединиха срещу обвиненията в корупция"}
{"url": "https://standartnews.com/sport/yurgen-klop-se-zastpi-za-blgariya-video-405599.html", "text": "Мениджърът на Ливърпул Юрген Клоп защити България за расисткия скандал по време на евроквалификацията срещу Англия. Германецът направи това на пресконференцията преди мача на \"мърсисайдци\" срещу Астън Вила. Клоп бе запитан от английските журналисти за мнението му относно наказанието, което България отнесе от УЕФА. Специалистът бе категоричен, че всички свързани с футбола трябва да направят всичко по силите си да изкоренят расизма по стадионите и допълни, че този проблем съществува не само у нас. \"Трудно е да преценя дали наказанието е справедливо. Не съм убеден, какво трябва да бъде то. Мога да кажа следното по въпроса - не е важно да дискутираме самото наказание, а е важно да говорим за този проблем, за да сме сигурни, че това няма да се повтори в бъдеще. Това е най-важното. Наказанието трябва да доведе до това хората, отговорни за него, да не правят повече подобни неща. Българската футболна асоциация не е виновна за инцидента, а други хора. Ние трябва да сме сигурни, че това повече няма да се повтори. Живеем във време, в което този проблем отново се появява, или продължава да съществува. Проблемът не е само в България. Трябва да видим какво можем да направим, за да предотвратим подобни неща. Няма смисъл да коментираме дали България е получила голяма финансова сaнкция или ще играе 5 мача пред празни трибуни. Трябва да направим така, че хората отговорни за това да се извинят и тези сцени да не се повтарят, а не да обсъждаме наказанието\", обясни Клоп. ", "date": "2019.11.01", "title": "Юрген Клоп се застъпи за България (ВИДЕО)"}
{"url": "https://www.standartnews.com/sport/gol-na-despodov-e-1-v-avstriya-405576.html", "text": "Попадение на българския национал Кирил Десподов беше избрано за гол на 12-ия кръг в австрийското футболно първенство от специално жури на \"Скай спортс Австрия\". \r\nДесподов беше отличен за акцията и точния удар, с който оформи крайното 4:0 за Щурм Грац при гостуването на Санкт Пьолтен. \r\nБългаринът получи топката в средата на терена, освободи се на скорост от защитник на съперника, напредна в дясно в наказателното поле и преодоля вратаря с изстрел по тревата. \r\nДесподов, който е преотстъпен в Щурм Грац до края на сезона от италианския Каляри, реализира хеттрик в двубоя.", "date": "2019.11.01", "title": "Гол на Десподов е №1 в Австрия"}
{"url": "https://standartnews.com/sport/grisho-sreshchu-nole-epizod-10-405613.html", "text": "Григор Димитров и Новак Джокович ще определят утре от 15,00 часа (б.в.) първия финалист на Мастърс турнира от сериите АТР 1000 в Париж. По-рано днес Гришо отнесе с 6:2, 7:5 Кристиан Гарин (Чили), а след това Ноле видя сметката на Стефанос Циципас (Гър) с 6:1, 6:2. Така двамата излизат утре в Берси в 10-ия си мач помежду си. Досега Джокович има 8 победи и една загуба от Гришо. Единственият успех на Димитров е от Мастърс 1000 турнира в Мадрид преди 6 години. За последно те се срещнаха на друг Мастърс 1000 турнир – този в Синсинати миналата година, а Ноле се наложи в 3 сета. За класирането си за полуфинала в Париж Димитров ще вземе 360 точки за световната ранглиста и 259 730 евро от наградния фонд.", "date": "2019.11.01", "title": "Гришо срещу Ноле, епизод №10"}
{"url": "https://www.standartnews.com/sport/as-na-ludogorets-veche-e-kapitan-na-rodinata-si-405597.html", "text": "Халфът на Лудогорец Абел Анисе получи голяма чест. Той бе избран за капитан на националния тим на Мадагаскар. До момента лентата носеше ветеранът Фанева Андриасима, но той се отказва от отбора и ще предаде лентата на Анисе на 16 ноември, когато е домакинството с Етиопия. „Андриасима ще е с нас за двубоя е Етиопия. Той ще предаде лентата на Анисе. За нас Абел е много добър пример на и извън терена. Той е нашето знаме в Европа“, коментира селекционерът на малгашите Никола Дюпоа. На 19 ноември Мадагаскар ще има още един труден мач – гостуване на Нигер. На миналото издание в турнира за Купата на Африка малгашите стигнаха до 1/4-финалите, където отпаднаха от Тунис. Анисе пък вкара дебютния гол за Мадагаскар в турнира – срещу Гвинея. Халфът на Лудогорец има 13 мача и 2 попадения за своята родина.", "date": "2019.11.01", "title": "Ас на Лудогорец вече е капитан на родината си"}
{"url": "https://standartnews.com/biznes/uchebniyat-tsentr-na-energo-pro-otvori-vrati-za-bdeshchi-elektrotekhnitsi-405616.html", "text": "Ученици от Професионалната гимназия по електротехника във Варна посетиха Учебния център на ЕНЕРГО-ПРО непосредствено преди националния празник, посветен на народните будители. Бъдещите електротехници и електроинженери преминаха практическо запознаване със съоръженията от електроразпределителната мрежа в среда, аналогична на реалната. Експерти на ЕРП Север демонстрираха работата на съоръженията в специално оборудваните учебни зали в Центъра. По време на срещата обучителите представиха пред учениците как протича „Пътят на електроенергията“ и ролята на електроразпределителната компания в целия процес.   Традиционно всяка година в навечерието на Деня на народните будители ЕНЕРГО-ПРО отваря вратите на Учебния център във Варна за ученици и преподаватели от учебните заведения в Североизточния регион с цел интегриране на образованието към бизнеса и практическо запознаване на бъдещите енергетици със значимостта на сектора за икономиката на страната.  ", "date": "2019.11.01", "title": "Учебният център на ЕНЕРГО-ПРО отвори врати за бъдещи електротехници"}
{"url": "https://standartnews.com/biznes/poshchenskite-uslugi-poskpvat-ot-dnes-405529.html", "text": "От 1 ноември влизат в сила нови цени на пощенските услуги. Изпращането на препоръчан колет до 1 кг с предимство ще струва 2,15 лв. Без предимство цената пада с около 70 стотинки. За чужбина същата услуга варира между 17-20 лв., в зависимост от държавата, до която пращаме, или 15 % по-скъпо. Променя се и на услугата \"препоръка\" от 4 лв. цената става близо 5 л. От \"Български пощи\" обясниха, че цените са изцяло в съответствие с инфлацията, а скокът при международните колети не зависи от България. Тарифите се покачват, заради крайните такси на чуждите пощенски администрации. Промяна на тарифите за най-масовите услуги, като пощенска картичка или пратка \"без предимство\" до 50 грама - няма да има.", "date": "2019.11.01", "title": "Пощенските услуги поскъпват от 1 ноември"}
{"url": "https://www.standartnews.com/sport/grisho-sreshchu-nole-epizod-10-405613.html", "text": "Григор Димитров и Новак Джокович ще определят утре от 15,00 часа (б.в.) първия финалист на Мастърс турнира от сериите АТР 1000 в Париж. По-рано днес Гришо отнесе с 6:2, 7:5 Кристиан Гарин (Чили), а след това Ноле видя сметката на Стефанос Циципас (Гър) с 6:1, 6:2. Така двамата излизат утре в Берси в 10-ия си мач помежду си. Досега Джокович има 8 победи и една загуба от Гришо. Единственият успех на Димитров е от Мастърс 1000 турнира в Мадрид преди 6 години. За последно те се срещнаха на друг Мастърс 1000 турнир – този в Синсинати миналата година, а Ноле се наложи в 3 сета. За класирането си за полуфинала в Париж Димитров ще вземе 360 точки за световната ранглиста и 259 730 евро от наградния фонд.", "date": "2019.11.01", "title": "Гришо срещу Ноле, епизод №10"}
{"url": "https://www.standartnews.com/sport/yurgen-klop-se-zastpi-za-blgariya-video-405599.html", "text": "Мениджърът на Ливърпул Юрген Клоп защити България за расисткия скандал по време на евроквалификацията срещу Англия. Германецът направи това на пресконференцията преди мача на \"мърсисайдци\" срещу Астън Вила. Клоп бе запитан от английските журналисти за мнението му относно наказанието, което България отнесе от УЕФА. Специалистът бе категоричен, че всички свързани с футбола трябва да направят всичко по силите си да изкоренят расизма по стадионите и допълни, че този проблем съществува не само у нас. \"Трудно е да преценя дали наказанието е справедливо. Не съм убеден, какво трябва да бъде то. Мога да кажа следното по въпроса - не е важно да дискутираме самото наказание, а е важно да говорим за този проблем, за да сме сигурни, че това няма да се повтори в бъдеще. Това е най-важното. Наказанието трябва да доведе до това хората, отговорни за него, да не правят повече подобни неща. Българската футболна асоциация не е виновна за инцидента, а други хора. Ние трябва да сме сигурни, че това повече няма да се повтори. Живеем във време, в което този проблем отново се появява, или продължава да съществува. Проблемът не е само в България. Трябва да видим какво можем да направим, за да предотвратим подобни неща. Няма смисъл да коментираме дали България е получила голяма финансова сaнкция или ще играе 5 мача пред празни трибуни. Трябва да направим така, че хората отговорни за това да се извинят и тези сцени да не се повтарят, а не да обсъждаме наказанието\", обясни Клоп. ", "date": "2019.11.01", "title": "Юрген Клоп се застъпи за България (ВИДЕО)"}
{"url": "https://www.standartnews.com/sport/strakhoten-grisho-na-polufinal-v-parizh-405594.html", "text": "Григор Димитров продължава да громи! Най-добрият български тенисист се класира за полуфиналите на Мастърса в Париж. Гришо удари сензацията в турнира Кристиан Гарин с 6:2, 7:5. Гришо започна много уверено срещата и проби още при първия сервис на чилиеца. Последва нова стабилна игра, а впоследствие и нов пробив, с което нашето момче взе сета убедително 6:2. Във втората част Гарин заигра малко по-добре, но Димитров отново бе относително стабилен. Двамата си размениха по един пробив. След това Гарин излезе напред в резултата и поведе с 5:4 във втория сет. Тогава Григор включи на много висока скорост. Димитров успя бързо да върне пробива, да вземе подаването си, а след това и да реализира нов пробив, с което да спечели мача. Успехът означава, че Григор ще се завърне в Топ 20 от следващата седмица. На полуфиналите Димитров ще очаква победителя от срещата между Новак Джокович и Стефанос Циципас. До този момент Димитров не бе стигал до тази фаза на турнира в Париж.", "date": "2019.11.01", "title": "Страхотен Гришо на полуфинал в Париж"}
{"url": "https://standartnews.com/biznes/2020-shchedr-byudzhet-no-s-3-usloviya-405582.html", "text": "\r\n   \r\n В навечерието на 30-годишния юбилей от прехода, финансовото министерство предложи проектобюджет, за които само можехме да си мечтаем в ранните години на демокрацията. Най-големите по обем приходи и най-щедрите разходи получиха първоначално овациите на медиите, но след това започнаха на търпят нарастващи критики от гилдиите. Както във всеки семеен бюджет: колкото повече (пари), толкова повече (не стигат).   \r\nИкономистите определиха бюджета „с дефицит на реформи”, бизнесът го нарече „инерционен”, съдебната власт - „недостатъчен”, синдикатите –„наполовина социален”. \r\nНо всички те бяха еднозначни в оценките си, че това е бюджет, в който изобилства щедростта, но липсват изненадите. Той следва стриктно правителствената програма, в която водещи са политиката на доходите и пенсиите, а акцентът тази година освен образование и отбрана, е поставен и върху здравеопазването с прецизирана точност върху критериите. Нормално, отвсякъде личи, че е на поста здравен министър.   \r\nНа пръв поглед сметките изглеждат доста приемливи, но ако се вгледаме в по-далечен хоризонт и в по-голям мащаб, идват притесненията. Изпълнението им зависи от 3 условия, които в числово изражение са 4 тройки. Променят ли се осезаемо, разклаща се финансово държавата- 3,3 процента икономически ръст, 3 милиарда повече внесени данъци и под 3 процента годишна инфлация. и постигне параметрите, няма да има проблем с трите си приоритети – доходи, образование и здравеопазване. \r\nВ частност, минималната работна заплата ще скочи от 560 на 610 лева, данъците няма да се променят. Учителските заплати ще се увеличат със 17% или общо с 360 млн. лева. Ново нарастване с 10 % ще има за средствата за заплати на чиновниците. Пенсиите ще се мръднат нагоре с нови 6,7% от 1 юли. \r\nПарите за здравеопазване ще бъдат с близо 500 млн. лв. повече, като 30 млн. от тях ще са за национална педиатрична болница. \r\nЩе има достатъчно пари, за да се насърчат зрелостниците с високи оценки да получат педагогическо образование и да постъпват на работа в образователната система. Ще се инвестира в електронното здравеопазване. Разходите за отбрана ще се запазят като 2 процента от БВП, а парите от държавата за общините ще нараснат с близо половин милиард, така че съживяването на регионите да е по-осезаемо, а кметовете – да имат по-съществена роля. \r\nКакто казва великият Оскар Уайлд: Щастието се състои от добро здраве и къса памет. А нещастието на нас, българите, е че притежаваме в изобилие само от второто. \r\nТа, и надникнем в тогавашния бюджет, ще видим, че заложните  социални промени и данъчни постижения в годината на най-силния ръст по време на прехода, си останаха само добри намерения, пометени от връхлетялата криза в света. А на първия кабинет се наложи да плаща повишените разходи за пенсии и заплати с намалени приходи от данъци и мита. Което пък само след година докара бюджетната метафора „постната пица”. \r\nМоже всички прогнози за идваща догодина рецесия да са плод на световна конспирация и американски политически пирует преди изборите. Но е факт, че 90 процента от икономиките вече забавят ръста и ще е голям късмет, ако бедна, но горда България е в останалите 10 процента и прогнозата в бюджета, се окаже напълно постижима. \r\nРазбира се, министър Горанов е напълно наясно, че ако реши да се застрахова с по-нисък ръст, това веднага ще торпилира програмата на кабинета. Затова и допълнителните му аргументи отсега са ясни - всички останали източноевропейски страни очакват силен ръст и догодина,за разлика от почти нулевия ръст вече в Германия, Италия и Испания. \r\nСъвсем друг е въпросът, че дори с този  растеж, Но това вече не е грижа само на Горанов, а  въпрос за новата икономика, която трябва дружно да разпишат всички политици, които имат претенцията да се наричат национално отговорни. \r\nТемпът на увеличение на БВП, заедно с още по-строга финансова дисциплина, Горанов разчита като 3 милиарда повече приходи, събрани от данъци, които ще позволят и по-щедри от досега разходи. \r\nСпоред прогнозата на финансовите експерти, растежът на икономиката ще продължи да се движи от вътрешното търсене. Частните потребителски разходи ще запазят своя сравнително висок темп на растеж, но в сравнение с предходната година той леко ще се забави поради по-ограничено нарастване на заетостта (предвижда се ново 10 процентно съкращение на държавната администрация). А ръстът на доходите няма да се изяде от инфлацията, защото ценовият индекс на годишна база се предвижда да е 2,1 процента. По-голямо нарастване пък се очаква да бъде стопирано от Докато политиците са се фокусирали върху изборните сметки, основният закон на хазната е в коментарите засега само на бизнеса и синдикатите. \r\nИсторически погледнато това е най-щедрият бюджет, водещи са политиката по доходи и пенсионната политика, но липсва воля за реформи, заяви Добрин Иванов, изпълнителен директор на Асоциацията на индустриалния капитал в България. По думите му трябвало Cпoрeд част от бизнeca пък увeличeниeтo c 10% нa зaплaтитe в бюджeтнaтa cфeрa нe e зacлужeнo c пo-дoбри рeзултaти. Държава не прави нито стъпка cтъпкa зa бoлничнитe и пoкривaнe нa рaзхoдитe нa cмeткa нa рaбoтoдaтeлитe, зaяви Димитър Брaнкoв, зaмecтник-прeдceдaтeл нa Бългaрcкaтa cтoпaнcкa кaмaрa. Според него спешно трябвa дa ce въвeдe нeoблaгaeм минимум, както и зa cтoкитe oт първa нeoбхoдимocт. \r\nБезспорният финансов спец проф. Христина Вучева обаче се обяви против необлагаемия минимум за всички. Според нея бизнесът получава достатъчно средства от държавата, включително чрез съфинансиране на програмите от Европа, но въпросът е в ефективността на тези пари. \r\nКакто винаги, Горанов си е оставил буфери и със сигурност ще прибави в последния момент в бюджета част от новите предложения. Дано тази година това не са най-кресливите. А тези, които дори да разпалват политическо напрежение, създават икономическа сигурност. \r\nТака и не стана ясно 10-годишният план, известен като \"България 2030\", който хората на Горанов изготвиха преди месец, дали ще се обсъжда заедно с бюджета за догодина, или остава като настолно четиво за Големия дебат в икономиката. Предстои да видим.  ", "date": "2019.11.01", "title": "2020: Щедър бюджет, но с 3 условия"}
{"url": "https://www.standartnews.com/sport/levski-i-tsska-ss-solidni-globi-405598.html", "text": "Дисциплинарната комисия към БФС пусна решенията след изиграването на 14-ия кръг на efbet Лига. Най-солени глоби отново отнасят столичните тимове на ЦСКА и Левски. \"Червените\" са санкционирани с 1300 лева заради нерегламентирано използване на димки и факли от феновете. \"Сините\" пък отнасят 1000 лева заради нецензурни скандирания на техните привърженици. За нерегламентирано използване на факли и димки, на основание чл.37, ал.1, т.22.2, б. А от ДП /2019/2020/ – ДК наказва  ПФК \"Черно море\" гр. Варна с имуществена санкция в размер на 300 лева. За обидни и нецензурни скандирания, на основание чл.37, ал.1, т.26 от ДП /2019/2020/ – ДК наказва ПФК \"Ботев\" гр. Пловдив  с имуществена санкция в размер на 1000 лева. За нерегламентирано използване на факли и димки, на основание чл.37, ал.1, т.22.2, б. А от ДП /2019/2020/ – ДК наказва  ФК \"Етър\" гр. Велико Търнво с имуществена санкция в размер на 300 лева. За нерегламентирано използване на факли и димки, на основание чл.37, ал.1, т.22.2, б. А от ДП /2019/2020/ – ДК наказва  ПФК \"ЦСКА-София\" гр. София с имуществена санкция в размер на 300 лева. За използване на факли и димки довели до спиране на играта, на основание чл.37, ал.1, т.22.2, б.Д от ДП /2019/2020/ – ДК наказва ПФК \"ЦСКА-София\" гр. София с имуществена санкция в размер на 1000 лева. За нерегламентирано използване на факли, на основание чл.37, ал.1, т.22.2, б. А от ДП /2019/2020/ – ДК наказва  ПФК \"Славия\" гр. София с имуществена санкция в размер на 300 лева. За обидни и нецензурни скандирания, на основание чл.37, ал.1, т.26 от ДП /2019/2020/ – ДК наказва ПФК \"Левски\" гр. София  с имуществена санкция в размер на 1000 лева.", "date": "2019.11.01", "title": "Левски и ЦСКА със солидни глоби"}
{"url": "https://standartnews.com/biznes/khaznata-s-izlishk-ot-11-miliarda-405583.html", "text": "Хазната с излишък \r\nот 1,1 милиарда   1.1079 млрд. лева ще е излишъкът по консолидираната фискална програма (КФП) към края на октомври, заради превишаване на приходите над разходната част. Това  обявиха от финансовото министерство на база на предварителни данни и оценки. Според експертите основните фактори за излишъка са растящите данъчни и неданъчни проходи. Има и увеличаване на разходите по консолидираната фискална програма заради по-високия размер на капиталовите разходи,  свързан с покупката на изтребителите. Очаква се приходите към септември 2019 година да бъдат в размер на 36.3058 млрд. лева, което е 82.8% от годишния разчет и спрямо същия период на миналата година отчитат ръст с 3.7 млрд. лева. Причитата отново е нарастване на данъчните и неданъчните приходи, а също така увеличени грантове от европрограми. Разходите по консолидираната фискална програма са 35.1979 млрд. лева, което представлява 76% от годишния разчет. Преди година те бяха 29.7686 млрд. лева, припомнят от Министерството на финансите. Номиналното нарастване през настоящата година е главно заради парите за бойните самолети. Частта от вноската на Република България в бюджета на ЕС, която е изплатена към края на октомври, възлиза на 1.0909 млрд. лева, което е в съответствие със законодателството.", "date": "2019.11.01", "title": "Хазната с излишък от 1,1 милиарда"}
{"url": "https://standartnews.com/biznes/esim-bdeshcheto-na-telekomunikatsiyata-405575.html", "text": "Плащаме редовно е-фактурите си, от началото на годината използваме е-винетки, все повече хора създават свои електронни подписи, за да се възползват от различни е-услуги, учители и родители се радват на възможността да споделят и следят в реално време представянето на децата в училище, благодарение на е-дневник, а от няколко дни вече можем да се възползваме и от eSIM. Да живее дигитализацията! eSIM е новият герой в сферата на телефонията - нова технология, която съществува от няколко години, но до скоро не беше възможна у нас. По същество еSIM е нов глобален стандарт за SIM карти, при който картата е вградена в телефона и не се налага да се поставя и използва физически носител. Поставянето на познатата SIM карта се заменя със зареждане на eSIM профил в мобилното устройство, който съхранява необходимата информация, за да може мобилното устройство да се свърже и използва мобилната мрежа на оператора. Но, за да успеем да разберем какво точно представлява eSIM и с какво ще улесни ежедневието на съвременния потребител, най-добре е първо да се върнем назад във времето и да отговорим на въпроса какво е стандартна SIM карта и какво прави тя. Терминът SIM (Subscriber Identity Module) буквално означава „модул за идентификация на абоната”. Самата карта представлява чип с памет, която служи за идентификация на потребителя в GSM или UMTS мобилна мрежа. Картата съдържа малък микропроцесор и памет. С течение на времето SIM картите също претърпяват еволюция, следваща тенденцията на мобилните телефони, а именно - намаляване на техния размер. Така пълноразмерните SIM карти, които познаваме от 90-те години на миналия век, бяха с размер на кредитна карта, след това навлязоха Mini-SIM картите, последвани от Micro-SIM и Nano-SIM, всяка от които все по-малка от предшественика си. Така се стигна и до появата на eSIM карти. И както всяка навлизаща дигитална услуга, eSIM също носи със себе си редица плюсове и ползи за потребителите. Преди броени дни   предостави възможността на своите клиенти да активират eSIM. Това е първият и единствен оператор в България, който предлага тази възможност, като за момента от услугата могат да се възползват потребителите на Apple.   се поддържа от смартфоните от последната 11-та серия на iPhone – iPhone 11, 11 Pro и 11 Pro Max, както и от моделите XS, XS Max и XR. Тези модели на iPhone работят и с физическа Nano SIM карта, и с вграден чип за eSIM. Клиентите на А1, които притежават посочените модели на iPhone, могат да заменят своята SIM карта с eSIM или да ползват и двата вида карти. Що се отнася до останалите производители на мобилни устройства, очаква се в най-скоро време да навлязат на българския пазар и първите модели, поддържащи eSIM карти на Samsung и Huawei, като по всичко личи, че А1 ще включи и тях в портфолиото си от устройства. Като следваща стъпка в развитието и интегрирането на услугата от оператора е да въведе еSIM и за смарт часовниците на Apple, Samsung и Huawei, което ще позволи на клиентите да използват една и съща мобилна услуга през смартфон и през своя ръчен смарт аксесоар. В този случай часовникът ще разполага със собствен еSIM профил, в който е записана цялата информация за достъп и използване на мобилната мрежа на A1. Така притежателите на часовници с eSIM ще могат да провеждат разговори, да използват интернет, да изпращат съобщения, дори когато телефоните им не са в близост до тях или са изключени.", "date": "2019.11.01", "title": "eSIM – бъдещето на телекомуникацията"}
{"url": "https://standartnews.com/biznes/aliants-bank-blgariya-s-nova-viziya-405584.html", "text": "След успешното внедряване на най-съвременната основна ИТ банкова система Oracle Flex Cube 12.3, Алианц Банк България стартира проект за промяна на дистрибуционната си мрежа. Това стана ясно на официалното откриване на най-новия и модерен бизнес център на банката на бул. Цар Освободител №8. Той е първият офис от нов тип на банката, който ще бъде мултиплициран в цялата страна. Дизайнът е по проект на Ивана Янкова, студент от Националната художествена академия. Тя бе отличена на първо място в конкурса на банката за „Идеен проект на визия за банков офис“, проведен през миналата година сред студенти по архитектура и интериорен дизайн.   „Да бъдем близо до клиентите си и отговаряме на техните очаквания е основен приоритет за нас. Адаптираме се към променящата се среда и клиентските нагласи и постепенно преобразуваме клоновата мрежа от точка на транзакционен бизнес към място за консултация и продажба на финансови решения. Вярваме, че по този начин ще добавим стойност в процеса на клиентско обслужване и значително ще подобрим ефективността на работа“, заяви Георги Заманов, главен изпълнителен директор на Алианц Банк България. Алианц Банк предвижда въвеждане на малки безкасови клонове, в които традиционните касови зони са заменени с машини, а служителите ще извършват основно консултантска дейност. Допълнително ще бъдат обособени зони за 24-часово самообслужване, като освен традиционните банкомати за приемане и теглене на пари в брой, ще има интерактивни маси, осигуряващи възможности за дигитално банкиране. Това е продължение на политиката на Алианц Банк България за цялостна дигитализация на бизнес процесите.   За Алианц България:", "date": "2019.11.01", "title": "Алианц Банк България с нова визия"}
{"url": "https://standartnews.com/biznes/blgarski-poshchi-shche-razprostranyavat-presata-405601.html", "text": "През втората половина на януари догодина “Български пощи” влизат в разпространението на вестници и други печатни издания, съобщи БГНЕС. Пресата ще бъде разпространявана по 18 национални маршрута, 115 регионални и 110 нощни. Това са 3500 доставки на 400 пакета на ден. Това правело 800 000 км на месец, 900 т печатни издания или 2400 куб. метра, съобщи министърът на транспорта Росен Желязков. Той обясни, че в момента дистрибуторите са 50-60 на брой. Пощите нямали желание да се превърнат в монополист – влизали, за да бъдат диверсифицирани доставките. По този начин и държавата влиза в разпространението с авторитетната си фирма, за да се преодолее усещането, че някой извива ръцете на издателите и че пазарът се монополизира. Държавните пощи ще работят на себестойност и не търсят печалба от тази дейност, но ще използват логистиката, за да развиват други дейности на дружеството, от които да се печели, каза още министърът. Цената на разпространението е отстъпката от цената на печатното издание, която е между 30 и 35%. За логистиката – от рампата на печатниците до разпространителните пунктове, дистрибуторът приема 20%, а за търговците на дребно остават 10%, поясни Желязков. „Български пощи“ имат 3000 пощенски станции и свои пунктове в градовете, в които обикновено има пътникопоток, така че те ще продават и на дребно, допълни още Желязков. И допълни, че РЕП-овете преди години са били на “Български пощи”.", "date": "2019.11.01", "title": "\"Български пощи\" ще разпространяват пресата"}
{"url": "https://standartnews.com/biznes/kitaytsi-kupikha-markata-tomas-kuk-405617.html", "text": "Китайската група \"Фосун\" обяви днес, че придобива  марката \"Томас Кук\" за 11 милиона британски лири (13 милиона евро), повече от месец след гръмкия фалит на британския туроператор, предаде Франс прес. \"Фосун\" се аргументира в борсово комюнике, публикувано на Хонконгската борса, че \"Томас Кук\" е една от най-известните туристически марки в света заради 178-годишната си история, която я прави най-стария играч в сектора. \" Трансакцията включва също така купуването на други права на интелектуална собственост като акаунти в социалните мрежи  ", "date": "2019.11.01", "title": "Китайци купиха марката „Томас кук“"}
{"url": "https://www.standartnews.com/sport/obyavikha-grupata-na-voleybolistite-za-olimpiyskata-kvalifikatsiya-405587.html", "text": "Мъжкият национален отбор на България по волейбол почти сигурно попада в тежка група заедно със Сърбия и Франция и на олимпийската квалификация в Берлин през януари. Волейболната федерация на Германия (DVV) потвърди двете групи, които включват общо осем отбора. Сега остава само официално потвърждение и от Европейската конфедерация по волейбол (CEV). Според разпределението България попада в група „В\", в която са още отборите на настоящия европейски шампион Сърбия, силният тим на Франция и Холандия. В група „А\" пък остават домакинът Германия, Белгия, Словения и Чехия. Традиционно формирането на групите в олимпийските квалификации се прави въз основа на последната европейска ранглиста, а отборите се разпределят в тях по принципа на „серпентината” като под №1 се поставя домакинът (Германия), а след това се разпределят и останалите отбори според класирането им в ранглистата на CEV. ", "date": "2019.11.01", "title": "Обявиха групата на волейболистите за олимпийската квалификация"}
{"url": "https://standartnews.com/svyat/blgarin-razstrelyan-v-ispanskiya-kurort-marbeya-405534.html", "text": "Тялото на българин беше намерено в канавка в курортния испански град Марбея. Мъжът е бил прострелян четири пъти – веднъж в ръката и три пъти в корема, съобщава bg-voice.com. Полицията е започнала разследване, но според служителите „връзка между убития и Испания не може да се направи“. Все още не е ясно как той е попаднал в Марбея. Полицията проверява дали мястото, където е било намерено тялото е и местопрестъплението или просто е било изхвърлено от преминаваща кола. Знае се само, че убийството е станало няколко часа преди случаен минувач да се натъкне на трупа край път А-7176, който свързва Марбея с Истан.", "date": "2019.11.01", "title": "Българин разстрелян в испанския курорт Марбея"}
