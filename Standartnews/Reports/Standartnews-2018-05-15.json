{"url": "http://standartnews.com/sport/verigata_17_zapochna_s_rekord_v_sk_dema-371532.html", "text": "Пет турнира през 2018 г.  включва  петото  издание Тенис веригата „17+\" за настоящи и бивши тенисисти, която  стартира на кортовете на водещия спортен комплекс „ДЕМА\" в София. Генерален спонсор през тази година e изотоничната напитка „4Move\" и веригата носи името „4Move 17+\".  Други партньори, които ще подкрепат веригата са немската фирма за висококачествени хранителни добавки и витамини Doppel Herz. И петте състезания ще се проведат на кортовете на Спортен комплекс „Дема\" в столичния квартал „Младост. В три от тях ще се играе и поединично, и на двойки, а два от турнирите са само по двойки. Във веригата „4Move 17+\"  могат да се тенисисти над 17 години, без значение дали са бивши или настоящи професионалисти, аматьори, ветерани, треньори. Единственото ограничение е да нямат точки в световната ранглиста на АТР и да са извън топ 24 на националната ранглиста за мъже в момента. „Веригата цели да се създадат условия за изява на бивши и настоящи състезатели, чието ниво на игра и социални ангажименти не им позволяват да се включват редовно и успешно в турнири от държавния и международния календар на БФТ. Искаме им да  дадем възможност да се запазят като редовно практикуващи тенис. Това са спортисти, чиято подготовка е отнела години  усилия на много хора (състезатели, треньори и родители). Този труд не трябва да отива напразно, ако  вече не е насочен към професионалния тенис по редица причини. Веригата, обаче е отворена и за любители на всякаква възраст. Често пъти със своята  квалификация и любов към тениса те не отстъпват на горе споменатите съсътезатели\" -  коментира директорът на веригата и член на УС на БФТ Мариана Ненова. В първия от турнирите взеха участи рекорден брой състезатели – 39 поединично и 12 двойки. Мачовете се проведоха във формат 1 сет до 6 гейма. Между участниците  блестяха имената на елитни наши състезатели от най-близкото минало: Ивайло Божилов, Румен Господинов, Вадим Чергов, Владислав Моленда, Никола Димитров. В игрите поединично турнирът спечели безспорната звезда в тазгодишното издание  Петър Трендафилов, в предишни години участвал в отбора на България за Купа „Дейвис\". Той  с лекота мина през схемата и на финала победи Георги Мирчев с резултат 6:1. След мача Трендафилов коментира: „Организацията беше перфектна, като на редовен мъжки турнир от календара на БФТ. Всички се чувствахме прекрасно.\" В игрите по двойки финала  спечелиха Ивайло Божилов и Пламен Пенев срещу Румен Господинов и Стоян Плугарев.  Общият награден фонд на веригата е 4200 лева. Следващите турнири са  на 10 юни, 23-24 юни, 16 септември и 6-7 октомври. Призьорите в крайното класиране на веригата ще получат допълнителни награди.", "date": "2018.05.14", "title": "Веригата 17+ започна с рекорд в СК \"ДЕМА\""}
{"url": "http://standartnews.com/biznes/kitaytsite_shte_privlekat_oshte_investitori_za_belene-371543.html", "text": "- Първо, знаете, че по инициатива на премиера Бойко Борисов през юли в София ще се проведе среща на държавите от Централна и Източна Европа и Китай, известна като формат \"16+1\". На нея Пекин ще презентира своите намерения за инвестиционна инвазия в различни сектори в региона, в това число енергетика, инфраструктурни проекти, туризъм и пр. Очакванията относно тази среща в София са изключително високи, той като вече бе анонсирано, че на нея ще присъства самият премиер на Китай Ли Къцян. Второ, всички знаем за разпореждането, с което Народното събрание даде срок на министъра на енергетиката Теменужка Петкова да предложи до 30 юни варианти, върху които трябва да се работи по рестартирането на проекта \"Белене\". Така че на практика докладът на Министерството на енергетиката за бъдещето на \"Втора атомна\" ще изпревари с броени дни срещата на високо равнище с Китай и следователно България ще се яви на формата \"16+1\" с готово предложение. Освен това нали знаете психиката на българското държавно управление - като разпореди нещо премиерът Бойко Борисов, то винаги се реализира, и то в най-бърз порядък. Чисто формално предложението на енергийното министерство трябва да се внесе в Министерския съвет, там да се вземе съответното решение, което да се входира в Народното събрание и то да го гласува. Отчитайки ситуацията в парламента относно проекта АЕЦ \"Белене\", аз съм напълно убеден, че няма да има никакви проблеми министър Теменужка Петкова да получи мандат да води преговори за неговия рестарт. Като преди това трябва да се подготви и проведе процедура за стартиране на проекта, тъй като на практика все още ние нямаме конкретно по какво да разговаряме - нито е създадена проектната компания за \"Белене\", нито е известно кое колко ще струва и т.н. Но все пак това е едно много добро начало, което ще отвари много опции пред проекта \"Белене\". - Казано в рамките на шегата, според мене в случая с CNNC може да се използва принципа на мюрето, т.е. - на патицата примамка, която трябва да привлече истинските инвеститори. Не ме разбирайте погрешно - в никакъв случай не искам да обидя CNNC - това е изключително сериозна компания, но тя поставя доста ограничителни условия пред проекта \"Белене\". Първото от тези ограничителни условия е, че CNNC иска да монтира на площадката на АЕЦ \"Белене\" свои реактори, които са китайска версия на американските АР1000 на \"Уестингхаус\", за да може да ги лицензира в ЕС и така да превърне България в своего рода плацдарм за навлизането на своите ядрени технологии към Евросъюза. - Най-вероятно CNNC ще предложи на НЕК да ги купи и да ги монтира в някоя от своите атомни централи в Китай. Като цяло това не е лоша опция, но ще отложи драстично реализирането на проекта \"Белене\", тъй като лицензирането на нова ядрена технология е един изключително дълъг и сложен процес. Знаете, че такава компания като американската \"Уестингхаус\" вече се провали именно в този процес, като се опита да лицензира своя реактор АР1000 във Великобритания, но не успя, след това пробва това и в други европейски държави, където също удари на камък, най-накрая заложи на България и междувременно фалира. Затова казвам, че интересът на CNNC може да се превърне в добрия старт на проекта \"Белене\", за да се привлекат и други сериозни инвеститори. - Не, не съм съгласен с втората гледна точка. Преди всичко говорим за сделка, тъй като ние бихме могли да продадем двата руски реактора на много добра цена срещу възможността да съдействаме на CNNC да лицензира своите реактори в ЕС, което би отворило вратите пред солидни продажби китайски реактори в Европа. Принципно на масата на преговорите не се поставят само реакторите, а и всичко останало. А иначе наистина проектът АЕЦ \"Белене\" би се забавил страшно много, защото става въпрос за лицензиране на съвсем нов реактор в Европа. Но пак повтарям - нека се яви един истински стратегически инвеститор като CNNC, което би могло да привлече и други ядрени компании. Още повече, че ако се яви един единствен стратегически инвеститор, ние като държава бихме имали много слаба аргументация, а ако се явят и други, то конкуренцията би ни дала допълнителни козове за реализацията на проекта. - За мене отговорът е еднозначен, особено имайки предвид последното становище на премиера Бойко Борисов за реализирането на АЕЦ \"Белене\" като общ балкански проект. Самият отговор се крие и в решението на парламента за прекратяването на изграждането на ядрена централа от 29 март 2012 г. На практика то се изпълнява само по точка 1 - именно за прекратяването на проекта \"Белене\". По останалите точки нищо не е направено, особено по т. 3, която е за изграждане на \"нова ядрена мощност на площадката на АЕЦ \"Козлодуй\" като се използва платеното от България оборудване\". Нещо да е направено за 6 години по темата? Така че ето ви отговора на въпроса! Да, действително там се прави ОВОС, но след като отпадне мораториумът за АЕЦ \"Белене\", ние се връщаме към този проект. Това не изключва варианта след време да изградим нови мощности на площадка \"Козлодуй\", още повече, че нямаме никаква гаранция, че ще бъде продължен с още 10 години срокът на експлоатация на 5-и и 6-и блок на АЕЦ \"Козлодуй\". Така на практика единият проект не пречи на другия, но и в никакъв случай единият не може да замени другия. - Г-н Цанев, аз винаги коментирам само неща, когато видя пред мен финансовия модел за тях! А просто така да хвърлям някакви числа във въздуха не е в моя стил. Но тъй като ме предизвиквате ще ви кажа, че при моя финансов модел, който беше първи за АЕЦ \"Белене\" и на който 100% вярвам, цената на тока от АЕЦ \"Белене\" би била 40 евро/МВТч. Разбира се, по-ниската цена прави проекта \"Белене\" по-жизнен. При цена на тока от 40 евро/МВтч срокът за възвръщаемост на инвестицията е 53 години, при 50 евро/МВтч - 25 г., при 60 евро - 14 г., а при 70 евро/МВтч - само 8 години! - Да, два хилядника. Лично аз вярвам само на таблица, в която е показано, че цената на тока би била такава при следните условия: цена на ресурса - такава, срок за възвръщаемост на инвестициите - еди какъв си, съотношение между собствен и привлечен капитал - такова, срок за изграждане - еди какъв си, експлоатационни разходи - такива и пр. Повтарям - всичко зависи от цената на финансовия ресурс за изграждане на централата, така че да се хвърлят просто ей така някакви числа в пространствата е меко казано некоректно. Всичко останало са пълни глупости! - Категорично. Но пък към 2030 г. една цена от 70 евро/МВтч ще се окаже напълно пазарна. - Приблизително, особено като се вземе предвид очаквания скок на цената на тон въглероден диоксид, която към 2030 г. ще е към 33 евро. Сега цената е 14 евро/тон, а само преди три години беше 4 евро/тон. Като се има предвид, че емисионният коефициент е 1.4 тона въглероден диоксид на произведен мегаватчас електроенергия, то изграждането на една нова АЕЦ изглежда много привлекателна инвестиция.", "date": "2018.05.14", "title": "Китайците ще привлекат още инвеститори за \"Белене\""}
{"url": "http://standartnews.com/biznes/okolo_8_evrotsenta_e_prognoznata_tsena_na_kilovatchas_ot_aets_belene-371525.html", "text": "Около 8 евроцента е прогнозната цена към момента на киловатчас електроенергия след евентуалното построяване на АЕЦ \"Белене\". Това каза председателят на Комисията за енергийно и водно регулиране (КЕВР) Иван Иванов по време на днешната среща на председателите на комисиите по енергетика на националните парламенти в НДК. Той уточни, че тази цена е два пъти повече, отколкото електроенергията, която се произвежда от възобновяеми енергийни източници в САЩ. Иванов допълни, че инвестициите в производството на ток от ядрените централи са много по-малко от инвестициите, които се правят в производството на електроенергия от възобновяеми източници. По думите му капацитетът на ядрените централи е намалял със 17 гигавата инсталирани мощности. Според него тази тенденция се дължи на същественото намаление на цените на технологиите за производство на енергия от възобновяеми източници. Иванов даде за пример, че производството на 1 киловатчас енергия от фотоволтаичните централи в САЩ струва 5 американски цента, а при вятърните централи цената е 4 американски цента. Той добави, че около 46% е намаляла цената на електроенергията, произведена от фотоволтаичните централи за последните две години в Германия. Председателят на КЕВР счита, че докато цената за производство на енергия от възобновяеми източници непрекъснато намалява, то цената на енергията, произведена от ядрени централи, постепенно се повишава. Според него тези всички тези факти утвърждават убеждението, че Европейският съюз е избрал правилната посока, поставяйки целта да бъде лидер в развитието и производството на енергия от възобновяеми енергийни източници.", "date": "2018.05.14", "title": "Около 8 евроцента е прогнозната цена на киловатчас от АЕЦ „Белене“"}
{"url": "http://standartnews.com/biznes/petkova_do_kraya_na_godinata_mozhe_da_obyavim_targ_za_investitor_za_aets_belene-371530.html", "text": "До края на годината, може да се стартира процедура за избор на инвеститор за АЕЦ \"Белене\", ако преди това парламентът реши, че трябва да се върви към реализация на проекта и възложи мандат на Министерството на енергетиката. Министерството на енергетиката ще внесе в парламента доклада с вариантите  как да се оползотвори закупеното оборудване за АЕЦ „Белене\", съобщи в Сочи ресорният министър Теменужка Петкова. Тя присъства на откриването на юбилейното десето издание „Атомекспо\". В рамките на форума министърът проведе среща с руската държавна корпорация „Росатом\". Канал 3 за поредна година е единствената българска телевизия, която проследи най-важните дебати. \"До края на годината трябва да е стартирала процедурата, свързана с избор на стратегически инвеститор, в случай, че НС ни даде мандат. Това ще стане с конкурс с ясни критерии и условия\", каза Теменужка Петкова. \"Аз мисля, че ние трябва да опитаме да потърсим вариант за възможност за реализация на пазарен принцип и без държавана гаранция. За да стартира този процес, ще ни бъде необходим мандат от парламента, уточни енергийният министър. Министър Петкова разкри, че по време на разговорите с руските партньори е обсъдено и изявлението на премиера Бойко Борисов, който поиска на 12 май вдигане на мораториума за изграждането на АЕЦ „Белене\". \"Говорим за проекта Белене, с два блока. Единственият вариант  НЕК и БЕХ и българската държава да възстановят всички средства, които са инвестирани до момента е реализация на този проект. Ако се върви към някой от другите варианти за реализиране на оборудването – да не е площадката на АЕЦ Белене, това означава, че трябва да се отпишат автоматично от активите на НЕК близо 1,3 млрд. лв., които представляват в инфраструктура, това не е най-доброто икономическо решение. Обект на разговори е бил инвеститорския интерес на една от водещите китайски компании.\", разясни още Петкова В тридневната бизнес програма на юбилейното десето издание на „Атомекспо\"участват над 80 държави. Главната тема тази година е „Глобално партньорство – общ успех\". Форумът беше открит от генералния  директор на държавната корпорация „Росатом\" Алексей Лихачов.  Заради големия брой участници той определи събитието като „Атомен Давос\".", "date": "2018.05.14", "title": "Петкова: До края на годината може да обявим търг за инвеститор за АЕЦ \"Белене\""}
{"url": "http://standartnews.com/svyat/sasht_otkri_posolstvoto_si_v_yerusalim_v_prisastvieto_na_ivanka_tramp-371537.html", "text": "САЩ официално откриха посолството си в Йерусалим в изпълнение на обещанието на президента Доналд Тръмп, който призна града за столица на Израел, предаде Ройтерс. Посланикът на САЩ в Израел Дейвид Фридман направи изявление по време на церемонията по откриването, на която присъстваха израелски лидери и високопоставена делегация от Вашингтон. Дъщерята и помощник на президента Тръмп Иванка Тръмп и американският финансов министър Стивън Мнучин откриха табелка с надписа на новото посолство на САЩ в Ерусалим, предаде ТАСС. Самият Тръмп, който не присъства на церемонията, написа в Туитър, че днес е \"прекрасен ден за Израел\", предаде Франс прес. Във видеопослание Тръмп увери, че САЩ остават напълно ангажирани в търсенето на трайно мирно споразумение между израелци и палестинци. \"Най-голямата ни надежда е надеждата за мир. САЩ остават напълно ангажирани да осигурят трайно мирно споразумение\", каза Тръмп. Израелският премиер Бенямин Нетаняху заяви, че днес е вълнуващ ден за народа на Израел и държавата Израел. На границата с ивицата Газа бяха убити най-малко 41 палестинци от израелска стрелба при поредния протест на границата с Израел, съобщи здравното министерство в Газа. Организацията за освобождение на Палестина обяви утре обща стачка \"в памет на мъчениците\" в ивицата Газа. Палестинците искат Източен Йерусалим да е столица на тяхната бъдеща държава. Израел анексира източната част на града по време на войната от 1967 г. и смята целия Йерусалим за своя \"вечна и неделима столица\". Анексирането на Източен Ерусалим не е признато от международната общност. Йордания и Египет осъдиха действията на Израел по границата с ивицата Газа, предаде ДПА. Говорителят на йорданското правителство Мохамед Момани осъди използването \"на прекомерна сила от Израел срещу беззащитния палестински народ\" и определи станалото като престъпление. Заместник-генералният секретар на Арабската лига Саид Абу Али съобщи, че организацията ще заседава извънредно в сряда, за да обсъди прехвърлянето на американското посолство от Тел Авив в Ерусалим, което генералният секретар на Арабската лига Ахмед Абул Гаит определи като \"ясно нарушение на международното право\", предаде Франс прес. Заседанието ще се състои \"по искане на Палестина за обсъждане на начините да се реагира на незаконното решение на САЩ\", добави Абу Али.", "date": "2018.05.14", "title": "САЩ откри посолството си в Йерусалим в присъствието на Иванка Тръмп"}
{"url": "http://standartnews.com/mneniya/kitaytsite_shte_privlekat_oshte_investitori_za_belene-371543.html", "text": "- Първо, знаете, че по инициатива на премиера Бойко Борисов през юли в София ще се проведе среща на държавите от Централна и Източна Европа и Китай, известна като формат \"16+1\". На нея Пекин ще презентира своите намерения за инвестиционна инвазия в различни сектори в региона, в това число енергетика, инфраструктурни проекти, туризъм и пр. Очакванията относно тази среща в София са изключително високи, той като вече бе анонсирано, че на нея ще присъства самият премиер на Китай Ли Къцян. Второ, всички знаем за разпореждането, с което Народното събрание даде срок на министъра на енергетиката Теменужка Петкова да предложи до 30 юни варианти, върху които трябва да се работи по рестартирането на проекта \"Белене\". Така че на практика докладът на Министерството на енергетиката за бъдещето на \"Втора атомна\" ще изпревари с броени дни срещата на високо равнище с Китай и следователно България ще се яви на формата \"16+1\" с готово предложение. Освен това нали знаете психиката на българското държавно управление - като разпореди нещо премиерът Бойко Борисов, то винаги се реализира, и то в най-бърз порядък. Чисто формално предложението на енергийното министерство трябва да се внесе в Министерския съвет, там да се вземе съответното решение, което да се входира в Народното събрание и то да го гласува. Отчитайки ситуацията в парламента относно проекта АЕЦ \"Белене\", аз съм напълно убеден, че няма да има никакви проблеми министър Теменужка Петкова да получи мандат да води преговори за неговия рестарт. Като преди това трябва да се подготви и проведе процедура за стартиране на проекта, тъй като на практика все още ние нямаме конкретно по какво да разговаряме - нито е създадена проектната компания за \"Белене\", нито е известно кое колко ще струва и т.н. Но все пак това е едно много добро начало, което ще отвари много опции пред проекта \"Белене\". - Казано в рамките на шегата, според мене в случая с CNNC може да се използва принципа на мюрето, т.е. - на патицата примамка, която трябва да привлече истинските инвеститори. Не ме разбирайте погрешно - в никакъв случай не искам да обидя CNNC - това е изключително сериозна компания, но тя поставя доста ограничителни условия пред проекта \"Белене\". Първото от тези ограничителни условия е, че CNNC иска да монтира на площадката на АЕЦ \"Белене\" свои реактори, които са китайска версия на американските АР1000 на \"Уестингхаус\", за да може да ги лицензира в ЕС и така да превърне България в своего рода плацдарм за навлизането на своите ядрени технологии към Евросъюза. - Най-вероятно CNNC ще предложи на НЕК да ги купи и да ги монтира в някоя от своите атомни централи в Китай. Като цяло това не е лоша опция, но ще отложи драстично реализирането на проекта \"Белене\", тъй като лицензирането на нова ядрена технология е един изключително дълъг и сложен процес. Знаете, че такава компания като американската \"Уестингхаус\" вече се провали именно в този процес, като се опита да лицензира своя реактор АР1000 във Великобритания, но не успя, след това пробва това и в други европейски държави, където също удари на камък, най-накрая заложи на България и междувременно фалира. Затова казвам, че интересът на CNNC може да се превърне в добрия старт на проекта \"Белене\", за да се привлекат и други сериозни инвеститори. - Не, не съм съгласен с втората гледна точка. Преди всичко говорим за сделка, тъй като ние бихме могли да продадем двата руски реактора на много добра цена срещу възможността да съдействаме на CNNC да лицензира своите реактори в ЕС, което би отворило вратите пред солидни продажби китайски реактори в Европа. Принципно на масата на преговорите не се поставят само реакторите, а и всичко останало. А иначе наистина проектът АЕЦ \"Белене\" би се забавил страшно много, защото става въпрос за лицензиране на съвсем нов реактор в Европа. Но пак повтарям - нека се яви един истински стратегически инвеститор като CNNC, което би могло да привлече и други ядрени компании. Още повече, че ако се яви един единствен стратегически инвеститор, ние като държава бихме имали много слаба аргументация, а ако се явят и други, то конкуренцията би ни дала допълнителни козове за реализацията на проекта. - За мене отговорът е еднозначен, особено имайки предвид последното становище на премиера Бойко Борисов за реализирането на АЕЦ \"Белене\" като общ балкански проект. Самият отговор се крие и в решението на парламента за прекратяването на изграждането на ядрена централа от 29 март 2012 г. На практика то се изпълнява само по точка 1 - именно за прекратяването на проекта \"Белене\". По останалите точки нищо не е направено, особено по т. 3, която е за изграждане на \"нова ядрена мощност на площадката на АЕЦ \"Козлодуй\" като се използва платеното от България оборудване\". Нещо да е направено за 6 години по темата? Така че ето ви отговора на въпроса! Да, действително там се прави ОВОС, но след като отпадне мораториумът за АЕЦ \"Белене\", ние се връщаме към този проект. Това не изключва варианта след време да изградим нови мощности на площадка \"Козлодуй\", още повече, че нямаме никаква гаранция, че ще бъде продължен с още 10 години срокът на експлоатация на 5-и и 6-и блок на АЕЦ \"Козлодуй\". Така на практика единият проект не пречи на другия, но и в никакъв случай единият не може да замени другия. - Г-н Цанев, аз винаги коментирам само неща, когато видя пред мен финансовия модел за тях! А просто така да хвърлям някакви числа във въздуха не е в моя стил. Но тъй като ме предизвиквате ще ви кажа, че при моя финансов модел, който беше първи за АЕЦ \"Белене\" и на който 100% вярвам, цената на тока от АЕЦ \"Белене\" би била 40 евро/МВТч. Разбира се, по-ниската цена прави проекта \"Белене\" по-жизнен. При цена на тока от 40 евро/МВтч срокът за възвръщаемост на инвестицията е 53 години, при 50 евро/МВтч - 25 г., при 60 евро - 14 г., а при 70 евро/МВтч - само 8 години! - Да, два хилядника. Лично аз вярвам само на таблица, в която е показано, че цената на тока би била такава при следните условия: цена на ресурса - такава, срок за възвръщаемост на инвестициите - еди какъв си, съотношение между собствен и привлечен капитал - такова, срок за изграждане - еди какъв си, експлоатационни разходи - такива и пр. Повтарям - всичко зависи от цената на финансовия ресурс за изграждане на централата, така че да се хвърлят просто ей така някакви числа в пространствата е меко казано некоректно. Всичко останало са пълни глупости! - Категорично. Но пък към 2030 г. една цена от 70 евро/МВтч ще се окаже напълно пазарна. - Приблизително, особено като се вземе предвид очаквания скок на цената на тон въглероден диоксид, която към 2030 г. ще е към 33 евро. Сега цената е 14 евро/тон, а само преди три години беше 4 евро/тон. Като се има предвид, че емисионният коефициент е 1.4 тона въглероден диоксид на произведен мегаватчас електроенергия, то изграждането на една нова АЕЦ изглежда много привлекателна инвестиция.", "date": "2018.05.14", "title": "Китайците ще привлекат още инвеститори за \"Белене\""}
{"url": "http://standartnews.com/svyat/us_universiteti_gotvyat_spetsialisti_po_marihuana-371499.html", "text": "Марихуаната става все по използвана през последните години. Показателно е, че в някои американски щати пушачите намаляват, а използващите \"трева\" стават все повече. На 1 януари 2018 г. и Калифорния разреши нейната употреба. В други 9 щата също е позволена \"меката дрога\" за \"медицински цели\". В Канада е въпрос на време да бъде приет закон, легализиращ нейната употреба. Легалният бизнес с марихуана ще създаде над 250 000 работни места в САЩ до края на 2020 г., сочи доклад на New Frontier Data. От това ще спечелят не само потребителите на тази дрога, но и държавата, която ще събира повече данъци. Канадското правителство се готви да въведе такса от 1 канадски долар на грам или 10 процента от крайната цена, в зависимост от това коя сума е по-голяма. По всяка вероятност в различните канадски щати ще влязат в сила различни правила. Индустрията, свързана с производство и разпространение на марихуана, усеща силния мирис на пари и печалби и се насочва към новата доходоносна ниша. Университетите в САЩ и други страни не останаха по-назад от тази тенденция. Те предприеха действия за създаване на кадри за  този нов специфичен доходоносен отрасъл, който очевидно ще накърни интересите на компаниите, произвеждащи цигари. Щатският University of Northern Michigan предлага диплома по специалност, която хваща окото на марихуана ентусиастите. Това е химия на медицинските растения. И по всичко личи, че подобно образование може да се отплати прилично. „Всички наши възпитаници получават квалификация, чрез която могат да бъдат анализатори в лаборатории\", каза Брандън Канфийлд, доцент по аналитична химия, който е основател на програмата. Подобна диплома може да отвори врати за започване на работа с годишна заплата от 70 000 долара веднага след завършване на университета, обяснява Канфийлд, цитиран от CNBC. Преди това обаче студентите първо трябва да се дипломират, което обаче не е никак лесна задача. „Когато чуят каква е специалността ми, доста хора казват: „Яко, ще получиш диплома за гледане на марихуана\". Това обаче изобщо не е лесна диплома\", казва един от студентите. Данъчните приходи на щата Колорадо от канабис минаха 500 млн. долара. Свързаните с канабиса данъци в периода от 2014 г. до средата на 2017 г. възлизат на 506 143 635 долара. Програмата не се фокусира единствено върху земеделската част, а комбинира лекции по химия, биология, маркетинг и финансов мениджмънт. Всъщност студентите дори няма да отглеждат марихуана, пояснява Канфийлд, тъй като това е най-масовият въпрос, който му здават. Има няколко конкретни специализации, които се предлагат в рамките на обучението. Една от тях е с биоаналитичен фокус. Според Канфийлд тази специалност дава на завършилите предимство, тъй като те могат да извършват независими изследвания. Друга специализация е насочена по-скоро към предприемачеството. За студентите, избрали този път, бъдещето е по-неясно, тъй като изисква амбиция и желание за работа. С тази диплома човек може да отвори собствена лаборатория, казва Канфийлд. „Сега имаме малка група от студенти, така че все още не сме сигурни коя дисциплина ще се радва на най-голям интерес\", казва доцентът, добавяйки, че „някои студенти са доста ентусиазирани от бизнес специалността\". Канфийлд решава да стартира програмата през 2016 година, когато присъствал на среща на American Chemistry Society и слушал лекции на представители на индустрията за отглеждане на канабис. Там той осъзнал, че има недостиг на кадри в доста от вече съществуващите лаборатории. Засега повечето работни позиции в този отрасъл са нископлатени, но някои експерти получават доста сериозни възнаграждения. Изданието Detroit Free Press отбелязва, че „след като приходите от медицинска марихуана в Мичиган възлизат на над 700 млн. долара, пълната легализация на марихуаната може да доведе до огромни нива на приходите\". С оглед посоката, в която се движи индустрията, „перспективите изглеждат доста добри\".", "date": "2018.05.14", "title": "US университети готвят специалисти по марихуана"}
{"url": "http://standartnews.com/mneniya/iskame_pomalko_byurokratsiya_i_formalnosti_za_prevozvachite-371503.html", "text": "В момента ЕС работи по усъвършенстването на правилата на Съюза, отнасящи се до товарния автомобилен транспорт. Целта е да се опростят разпоредбите, които уреждат работата на шофьорите и автомобилните превозвачи на товари, и да се създадат възможности за развитие на сектора. В България и в други държави членки имаше много обсъждания по тази тема, тъй като на автомобилния превоз на товари се пада значителен дял от икономиката и от общата трудова заетост. Европейската комисия, както и България, желае автомобилният превоз на товари да бъде ефикасен, икономически ефективен и конкурентоспособен сектор, така че да се даде възможност на превозвачите да планират своята работа по оптимален и гъвкав начин и да се подпомогне изграждането на силна икономика. Ние също сме съгласни, че превозвачите не трябва да бъдат обременявани от едностранно въведени национални разпоредби, които налагат непропорционално високи разходи и пречат на конкурентоспособността. Съществува риск поредицата от наскоро въведени правила относно националните минимални заплати да постави превозвачите и шофьорите в много трудни ситуации. Много от тях са били глобени само защото не са знаели за приложимите разпоредби в дадена държава членка. Въпросът за социалната справедливост в този отрасъл и как най-добре да се приложи в транспортния сектор принципът за равното заплащане за равен труд може да се обсъжда много. Що се отнася до международния транспорт, Комисията предложи конкретни правила, които са пропорционални и намаляват тежестта за множеството малки компании в сектора. Вниманието ни е насочено към шофьорите, които са в основата на целия автомобилен превоз на товари и които често са на път продължително време и заслужават добри условия на труд. Но в крайна сметка най-важното за автомобилния превоз на товари — един в много голяма степен мобилен сектор — е да разполага с прости, балансирани и изпълними правила, които са еднакви в целия ЕС и съобразени със специфичните нужди на сектора. Явно е, че в момента нещата не стоят така. С оглед на това през май миналата година Комисията реши да вземе мерки и да внесе предложение за законодателен пакет, целящ рационализиране и опростяване на разпоредбите, например като се предвиди срок, в който да не се прилагат националните минимални заплати. Ние искаме по-малко бюрокрация и формалности, а проверките да бъдат сведени до необходимия минимум. Предложихме шофьорите да държат в кабината си само няколко важни документа и да могат да ги представят в електронен вид. Една от другите идеи е шофьорите пак да могат да продължат да спят в кабината, когато са паркирали на обезопасени и сигурни паркинги, а за развитието на такива съоръжения ние предложихме да има повече пари от ЕС. И накрая — и това е друг важен въпрос тук, в България, — шофьорите имат правото да се връщат у дома редовно, но в крайна сметка би трябвало сами да решат къде желаят да прекарат свободното си време. България има ключова роля като председател по време на тези изключително важни европейски дискусии в Съвета, които ще достигнат кулминация на 7 юни в Люксембург. Убедена съм, че предложените нови правила ще подпомогнат превозвачите и шофьорите както от България, така и от другите държави членки. Убедена съм също така, че сега е възможно да се постигне договореност, която отговаря на българските национални интереси. Забавянето на новите правила само ще влоши ситуацията, тъй като постепенно се появяват нови препятствия. Ако не приемем нови общи разпоредби, из целия ЕС ще продължат да се появяват едностранно въведени мерки. Ако през юни държавите — членки на ЕС, не постигнат съгласие, новите правила ще се отложат с няколко години и ще запазят сегашната фрагментация на единния пазар при товарните превози. В сравнение с настоящото положение, шофьорите на камиони в Европа заслужават много повече. А и самата европейска икономика заслужава много повече. Нека да постигнем споразумение заедно на 7 юни!", "date": "2018.05.14", "title": "Искаме по-малко бюрокрация и формалности за превозвачите"}
{"url": "http://standartnews.com/mneniya/evropa_i_tramp_ne_namirat_obsht_ezik-371542.html", "text": "Откриването на американското посолство в Йерусалим е следващата стъпка в една сага, която започна преди седем месеца с гласуването в Общото събрание на ООН, където се видя, че САЩ изпаднаха в изолация. Присъствието на 1/3 от посланиците, които са акредитирани в Израел, на това тържество също показва, че тази изолация не е преустановена. От 86 посланика, само 32 са присъствали, а от страни-членки на Европейския съюз, едва 4. На откриването не са присъствали включително и големите западноевропейски държави. Сред липсващите е и България. Това иде да подскаже, че няма голяма промяна на ситуацията по отношение на настроенията в Близкия Изток относно решението на президента на САЩ за преместване на американското посолство от Тел Авив в Йерусалим. Така че не вярвам да има някаква коренна промяна, освен заявените от страна на \"Хамас\" вълнения, които твърдят, че като реакция от страна на палестинците. Най-вероятно това ще стане на границата между Израел и ивицата Газа. Вече стана ясно, че 25 палестинци са убити в сблъсъци преди откриването на посолството на САЩ в Израел.  Очаква се протестите в Газа да достигнат пика си ден след откриването на посолството. Те смятат да организират подобен тип вълнения и по Западния бряг на река Йордан. Така че от палестинска гледна точка наистина ще има много силна реакция. Моето заключение е, че нещата не са се променили от преди седем месеца. Нещо повече - дори на ниво Европейски съюз тези страни, чиито посланици присъстват на церемонията по откриването на американското посолство, са блокирали декларация от страна на ЕС, която осъжда акта на  американското правителство. Така че нещата очевидно по отношение на европейско равнище нямат промяна. Другият важен въпрос е какво ще последва от решението на Доналд Тръмп което беше подписано по време на мандата на предшественика му Барак Обама. В момента върви много силна дипломация, с оглед запазването споразумението между Техеран и европейците. Периодът, в който ще се разбере дали ще оцелее това споразумение е 45-60 дена. Аз лично съм по-скоро скептик, тъй като санкциите, които ще наложат САЩ, са изключително върху европейски фирми. Германия ще е най-потърпевша от решението на  Тръмп да оттегли САЩ от споразумението с Иран за ядрената програма. Тя има най-активни и най-широкообемни отношения с ислямската република. 260 германски фирми имат представителства в Иран. Става дума за сключени сделки за милиони долари. Франция е на второ място като бизнес интереси в Иран. Това са двете държави, които са най-заинтересовани от задържането на споразумението. Обаче ще има бягане по часовник - имам предвид силата на европейците да запазят споразумението, срещу тежестта или по-скоро натискът, който ще окажат САЩ върху тях. Общо взето санкциите са планирани на две части-тези, които са по-леките в първите 90 дена, 4 август, и след това - 180 дена, 4 ноември- санкциите срещу Иранската централна банка и респективно върху сектора \"Енергетика\" - т.е. това е иранският петрол. Всъщност това най-много интересува иранците. Те са готови на всичко само и само да се запази търговията и износа на нефт. Дневно те изнасят някъде около 2,5 милиона барела. Основните консуматори са Западна Европа и Китай. В случай, че бъдат наложени тези санкции, Пекин ще бъде най-губещата страна. Така че просто ще има много силни, много активни дипломатически совалки, преценка на интересите и респективно -правене на много тънки сметки докъде може да се издържи и къде загубите биха могли да бъдат по-големи, отколкото печалбите. Мога да дам пример с китайска фирма, която наруши американските санкции, за което беше лишена от достъп на Ай Ти технологии за период от 7 години. От това очевидно тя ще загуби много повече, отколкото, ако е била прекъснала отношенията си с Иран. Така че очевидно европейците ще трябва да си направят много точна сметка какво печелят и какво губят, ако настояват да запазят споразумението с Иран.", "date": "2018.05.14", "title": "Европа и Тръмп не намират общ език"}
{"url": "http://standartnews.com/lyubopitno/eto_kakvo_shte_hapvat_liderite_na_es_v_sofiya_-371539.html", "text": "Модерна версия на шопска салата, предястие от изцяло български продукти, биволски стек за основно и плодова пита с ядливи цветя. Това е само малка част от менюто за вечерята на лидерите тази сряда, която ще предшества срещата на върха ЕС Западни Балкани на 17 май. С домакин Бойко Борисов и покана от председателя на Европейския съвет Донлад Туск лидерите на Европа и на страните от западните Балкани ще седнат на една маса първо неофициално, преди същинските разговори за връзките между общността и съседните ни. Вечерята ще са състои на 16 май в София Тех Парк.", "date": "2018.05.14", "title": "Ето какво ще хапват лидерите на ЕС в София"}
{"url": "http://standartnews.com/svyat/10_raneni_pri_nov_atentat_v_indoneziyskiya_grad_surabaya-371513.html", "text": "Десет души - четирима полицаи и шестима местни граждани, бяха ранени при нов атентат в индонезийския град Сурабая, който е вторият по големина в страната. Нападението е извършено срещу местната централа на полицията. Атаката е извършена от мъж и жена, придвижвали се мотоциклет бомба. Ранени са. Кадри от охранителна камери показват как двама полицаи спират мотоциклета с мъжа и жената на входа на сградата, преди бомбата да бъде детонирана. Според непотвърдена информация с двамата е имало и дете. Нападението става ден след като шестима атентатори камикадзе атакуваха три църкви в същия град. Те загинаха, както и още осем души. Ранени бяха около 40 души. Терористичната организация „Ислямска държава\" пое отговорност за атентатите в църквите. Вчера вечерта полицията уби предполагаем ислямист след взрив в апартамента му в Сурабая, при който загинаха съпругата и едно от децата му. След взрива полицията дошла на мястото и влязла в апартамента, където заварила предполагаемия ислямист да държи детонатор. Тогава го простреляла. Президентът на Индонезия Джоко Видодо осъди серията от атентати в Сурабая, които нарече „действия на мерзост и страхливост\" и обеща да се прокара по-бързо нов закон за борба с тероризма, за да се води борба срещу ислямистките организации в страната.", "date": "2018.05.14", "title": "10 ранени при нов атентат в индонезийския град Сурабая"}
{"url": "http://standartnews.com/svyat/i_dnes_ne_nameriha_boyan_petrov_sherpite_se_varnaha_v_bazoviya_lager-371538.html", "text": "Екипът от шерпи се върна в базовия лагер днес следобед, след като не успяха да намерят алпиниста Боян Петров. Те намерили някои важни доказателства, материали и оборудване, вероятно използвани от Боян. Това съобщиха преди минути от официалната страница на спасителния екип. Целият специлизиран екип анализира всички материали, събрани по време на операцията. През целия ден са се опитвали да излетят с хеликоптер от летището в Катманду, но заради лошото време, не са успели.", "date": "2018.05.14", "title": "И днес не намериха Боян Петров! Шерпите се върнаха в базовия лагер"}
{"url": "http://standartnews.com/svyat/islyamska_darzhava_razprostrani_videozapis_s_atentatora_ot_parizh-371514.html", "text": "Групировката „Ислямска държава\", която пое отговорност за нападението с нощ в събота вечер в Париж, разпространи видеозапис, в който млад мъж, представен като извършител на атентата, се заклева във вярност към джихадистката организация, предаде Франс прекс. Пропагандната агенция на „Ислямска държава\" – „Амак\" публикува видеоклип, който показва млад мъж с качулка и черна маска, скриваща по-голямата част от лицето му, който се заклева във вярност към лидера на „Ислямска държава\" Абу Бакр ал Багдади. Той призовава мюсюлманите от Европа да отидат на територията на „Ислямска държава\" или, ако не успеят, да извършват атаки у дома: „Те затвориха вратата за хиджра (емиграция) пред нас, затова ги ударете у дома\", предаде ДПА. Той се обръща към своите „братя муджахидини\" на френски, примесен с отделни фрази на арабски: „Бъдете силни, защото победата е близо, по волята на Аллах\". По думите му атаките срещу Европа са отговор на въздушните удари срещу „Ислямска държава\", в които Франция е участвала активно. Мъжът се обръща към французите: „Вие първи започнахте за убивате мюсюлмани, а когато ви отвръщат, хленчите. Ако искате това да спре, окажете натиск над своето правителство\". Автентичността на записа не може да бъде потвърдена, отбелязва ДПА. При атаката във френската столица в събота вечер загина един човек, а други четирима пострадаха сериозно.", "date": "2018.05.14", "title": "„Ислямска държава” разпространи видеозапис с атентатора от Париж"}
{"url": "http://standartnews.com/lyubopitno/hranata_za_svatbata_na_prints_hari_i_megan__blizo_500_hil_liri-371521.html", "text": "Броени дни преди кралската сватба на годината, в кухнята на замъка Уиндзор тече трескава подготовка. Британският принц Хари и американската актриса Меган Маркъл ще си кажат „да\" в събота. Двамата са опитали всичко, което ще бъде сервирано след венчавката, разкри кралският готвач Марк Фланаган. Очаква се храната за сватбеното тържество да струва над 470 хил. лири. За момента обаче организаторите не разкриват много детайли за сватбеното меню. От двореца Кенсингтън все пак съобщиха, че сватбената торта ще е нетрадиционна – лимонов сладкиш с украса от свежи цветя, който ще бъде приготвен в Лондон.", "date": "2018.05.14", "title": "Храната за сватбата на принц Хари и Меган – близо 500 хил. лири"}
{"url": "http://standartnews.com/lyubopitno/grisho_trogna_sotsialnite_mrezhi_s_poslanie_za_nayspetsialniya_si_chovek-371526.html", "text": "Българският тенисист Григор Димитров трогна социалните мрежи с послание, провокирано от Деня на майката, който в десетки държави се чества през втората неделя на май. Видеото бе направено от ATP. \"За мен родителите и семейството ми са на първо място. Майка ми е тази, която ми даде първа ракетата. Знам какво е да си подкрепян, но знам и какво е да имаш до себе си някой специален човек, като моята майка. Да е до теб винаги, когато искаш, независимо от всичко\", казва Гришо. „Никога не бива да приемаме това за даденост. Затова ценете своите майки\", допълва българският тенисист. ATP публикува видеото в профила си в Twitter с „благодарности за майката на Григор Димитров, че е сложила ракетата в ръката му\".", "date": "2018.05.14", "title": "Гришо трогна социалните мрежи с послание за най-специалния си човек"}
{"url": "http://standartnews.com/lyubopitno/bratat_na_vlado_karamazov_pravi_tortata_za_svatbata_na_megan_i_hari-371529.html", "text": "Братът на актьора Владо Карамазов - Иван Александров, който е майстор сладкар, ще изработи втората по значимост торта за кралската сватба на принц Хари и Меган Маркъл. Това съобщи Владо в личния си блог. Иван е успял да пребори сериозна конкуренция и на него е възложено изработването на един от най-важните сладкиши за бляскавото събитие на 19 май. Александров ще приготви тортата за журналистите, които ще отразяват събитието на 2018 г. в британския кралски двор. Иван от няколко години работи в Лондон и създава истински сладкарски шедьоври под марката Boutique cookie's cakes. Братът на Владо получи специална покана от Дебора Бонети - директор на международната прес асоциация (FPA) и след като непрекъснато доказва своя талант в сладкарското изкуство. Това е поредният връх, който Иван покорява на Острова в тази сладка, но доста трудна професия. Сватбата на принц Хари и холивудската актриса Меган Маркъл в Уиндзор е сред топ събитията на годината, a подготовката за нея започна преди няколко месеца. На сватбата са поканени 600 гости, а за вечерния прием - 200 души. Милиарди зрители по цял свят ще гледат на живо церемонията, която ще се излъчва по телевизиите и в интернет. Най-важната торта ще бъде приготвена от кралския сладкар, а втората по значимост торта е поверена на Иван. Тя ще бъде на пет етажа с много орнаменти от захарни цветя с вкус на бъз и лимон, какъвто ще е вкусът и на кралската торта. В края на миналата година в прочувствен пост в блога си Владо Карамазов разказа историята на брат си, който е с две години по-голям от него. Двамата са завършили едно и също училище, но актьорът нямал никакво намерение да се занимава с кулинария, докато Иван бил истински виртуоз в кухнята. Преди 5 години Александров имигрира в Англия заедно със семейството си и успява да възроди мечтата си да се занимава със сладкарство, която се наложило да загърби, докато живеел в България.", "date": "2018.05.14", "title": "Братът на Владо Карамазов прави тортата за сватбата на Меган и Хари"}
{"url": "http://standartnews.com/balgariya/svetilo_v_ochnata_hirurgiya_preglezhda_vav_vision-371544.html", "text": "Светилото в световната ретинална хирургия – д-р Карл Клаес, ще преглежда в столичната клиника „Vision\" на 18 май 2018 г. /петък/. Пациентите, които желаят да се консултират с именития специалист, могат да си запишат час на  тел. 0 700 89 003 или 0887/31 44 79. Белгиецът е един от най-известните витреоретинални хирурзи в света. Ученик е на пионера д-р Реля Живойнович, с когото дълги години оперира пациенти от цяла Европа, Африка, Азия, Близкия изток и Южна Америка. Специализирал е в „Харвард\", а от 1989 г. води курсове и обучава хирурзи от над 30 страни. През 2005 г. създава отделението по витреоретинална хирургия в болницата „Св. Августин\" в Антерверпен, Белгия, което оглавява и до днес. Светило в областта си, д-р Клаес прави 1 200 операции годишно, като 50% от пациентите му са чужденци, които намират последна надежда при него. Помага на пациенти с изключително тежки патологии – например отлепване на ретината и очни травми, както и на недоносени бебета с ретинопатия. От няколко години българите имат шанса да се консултират с него на място в София, благодарение на сътрудничеството му с клиника „Vision\".", "date": "2018.05.14", "title": "Светило в очната хирургия преглежда във „Vision\""}
{"url": "http://standartnews.com/balgariya/tsvetanov_obsazhda_se_50_ot_sredstvata_vav_fond_patna_bezopasnost_da_se_nasochvat_kam_obshtinite-371524.html", "text": "В момента народните представители, МВР и междуведомствената комисия за контрол на новия Фонд „Пътна безопасност\" обсъждат възможността 50% от постъпилите във фонда средства да се насочват към общините. Това съобщи пред великотърновски медии председателят на Комисията по вътрешна сигурност и обществен ред и председател на ПГ на ГЕРБ Цветан Цветанов. Очаква се с промени в Закона за движение по пътищата да се регламентира възможността с тези средства местните власти да обезпечават своята политика за сигурност, контрол и превенция на пътнотранспортните произшествия. С промените в урбанизираните територии ще могат да бъдат поставени нови камери за контрол на скоростта. „Философията на Фонд „Пътна безопасност\" е нарушителите да инвестират в подобряване на сигурността\", коментира Цветанов. По думите му превенцията е това, на което управляващите наблягат. „Във Фонда постъпват 50% от събраните глоби за нарушения на пътните правила, като в момента средствата в него са около 60 милиона лева\", информира той. Във Велико Търново, където Цветанов проведе приемна за жители на региона, той коментира и настояването на кметове на кметства прагът за провеждане на избори за местен управленец да се смъкне на 100 жители, вместо 350, каквото е настоящото изискване. „Сегашният праг в Изборния кодекс от 350 човека е добър и осигурява оптимална работа в общините\", уточни той. „Търси се законова възможност за изготвянето на обективни критерии, по които местните власти да осигуряват бюджети за малките населени места\", съобщи още Цветан Цветанов. Той отбеляза, че в момента някои общини не отпускат необходимите, дори и минимални средства за поддръжка в кметствата, поради което е нужен регламент.", "date": "2018.05.14", "title": "Цветанов: Обсъжда се 50% от средствата във Фонд „Пътна безопасност“ да се насочват към общините"}
{"url": "http://standartnews.com/balgariya/kitayskiyat_poslanik_u_nas_za_izdirvaneto_na_boyan_petrov_vklyuchi_se_i_nayizvestniyat_ni_alpinist-371520.html", "text": "Посланикът на Китай у нас Джан Хайджоу заяви, че китайските спасители са достигнали съвсем близо до върха – на височина от 7950 метра, но времето сериозно се е влошило, а видимостта е била по-малко от 1 метър. Заради сигурността си хората от групата са решили да се оттеглят към лагера. Негово превъзходителство г-н Джан Хайджоу бе гост на БТВ. Хайджоу каза също, че в операцията по издирването се е включил и най-известният китайски алпинист. Китайският спасителен екип за издирването на алпиниста Боян Петров е от 25 човека. В него са включени майстори на спорта, медицински специалисти и експерти по логистика, съобщи Джан Хайджоу. В Лагер 3 са намерени тениска, шоколад, друга храна без захар и инсулин, които със сигурност са на Боян Петров. На специално проучване подлежат няколко черни точки, които са били забелязани от хеликоптера, който облетя района на изчезването на Боян Петров преди няколко дни, каза посланикът на Китай. Тези черни точки, които биха могли да бъдат следи от него, са забелязани на височина от 4000 метра, поясни той. Китайският посланик заяви, че е било планирано изкачване до върха, но по думите му от българска страна е получена информация върхът да не се изкачва заради сигурността на спасителите. В момента сериозно се преценява ситуацията, за да се изготви най-ефективен план за издирването, отбеляза посланикът. Той не прогнозира докога ще продължи издирването, като подчерта, че това зависи от конкретната ситуация. Вчера жената до алпиниста Боян Петров – Радослава Ненова, съобщи, че е взела решение върхът да не се изкачва. По думите ѝ от лагер 3 нагоре Боян няма да бъде намерен жив. По думите на китайския посланик Джан Хайджоу двама души от екипа на Боян Петров искат да отпътуват от Катманду и да проверят още веднъж две набелязани от въздуха черни точки, за които се предполага, че може да са следи от алпиниста. Посланикът обаче подчерта, че времето в района е сурово и хората от екипа на Боян едва ли ще пристигнат днес. Xaйджoy пoкaзa в peaлнo вpeмe кaкви ca мeтeopoлoгичнитe ycлoвия нa вpъx Шишa Πaнгмa в Xимaлaитe, ĸъдeтo изчeзнa Бoян Πeтpoв. Диплoмaтът пoкaзa cнимки нa тaблeтa cи, oт ĸoитo яcнo ce виждa каква e мeтeopoлoгичнaтa oбcтaнoвкa нa 3700 мeтpa oт плaнинaтa.", "date": "2018.05.14", "title": "Китайският посланик у нас за издирването на Боян Петров: Включи се и най-известният ни алпинист"}
{"url": "http://standartnews.com/balgariya/chlen_na_spasitelniya_ekip_za_boyan_petrov_nad_lager_2_se_tarsi_tyalo_ne_zhiv_chovek-371519.html", "text": "Част от спасителите, които търсят Боян Петров в подножието на Шиша Пангма, са тръгнали от лагер 1 надолу към базовия лагер. В този периметър са набелязани няколко точки, които трябва да бъдат проверени. Ако и там не се намерят следи от алпиниста ни, операцията по издирването му вероятно ще бъде прекратена. Това каза пред NOVA Кирил Петков – член на спасителния екип в Хималаите. Той бе категоричен, че над лагер 2 по пътя към върха, след толкова много дни, от които Петров е в неизвестност, шерпите „вече търсят само тяло, а не жив човек\". В неделя едната група шерпи стигнали до 10 метра под Шиша Пангма, но не могли да продължат. Спрели ги големи снегонавявания. „Днес времето се влоши сериозно. Има мъгла в цялата планина, вали сняг, няма никаква видимост\", каза още Петков и похвали усилията на китайските спасители, които полагали неимоверни усилия, за да открият Боян Петров. „Личната теория на най-добрия шерп, който е и добър приятел на Боян, е, че най-вероятно трагедията е станала между лагер 3 и върха заради големи пропасти, покрити със сняг. Там съвсем леко отклонение може да ти коства живота\", обясни още Петков. Междувременно журналистът и алпинист Петър Атанасов коментира, че според него Боян Петров може да е паднал в някоя от огромните пукнатини, които се образуват в района на Шиша Пангма и са истински бич за катерачите. Той поясни, че въпросните пропасти са широки десетки метри и обикновено са покрити със сняг, което ги прави невидими. „Там е въпрос на супер шанс да оцелееш – или трябва да имаш партньор до себе си, или да успееш да се вклиниш в леда. Боян е успявал да направи подобно нещо\", каза Атанасов. Той допусна, че „нещастие сигурно се е случило над лагер 3, защото Боян е видян за последно от двама италиански алпинисти в този район на 3 май. Според Атанасов Петров съзнателно е оставил сателитния си телефон в базовия лагер, защото „изкачването приключва не когато стъпиш на върха, а когато се върнеш в базовия лагер\".", "date": "2018.05.14", "title": "Член на спасителния екип за Боян Петров: Над лагер 2 се търси тяло, не жив човек"}
{"url": "http://standartnews.com/balgariya/kuche_nahapa_dete_v_dvora_na_detska_gradina-371528.html", "text": "5-годишно дете е било нахапано от куче в двора на детска градина в крумовградското село Пелин. Инцидентът е станал на 11 май следобед. По първоначални данни, кучето нахлуло внезапно в двора и въпреки усилията на учителка да го изгони, успяло да ухапе по ръката и крака детето. След подаден сигнал в полицията в Крумовград е започната проверка за неупражнен надзор върху кучето. За срок до 24 часа е задържан 40-годишен мъж, за когото има данни, че е собственик на кучето. Работата по случая продължава.", "date": "2018.05.14", "title": "Куче нахапа дете в двора на детска градина"}
{"url": "http://standartnews.com/balgariya/tsatsarov_iska_palno_osavremenyavane_na_nakazatelniya_kodeks-371533.html", "text": "В доклада си за работата на прокуратурата и разследващите органи за миналата година, от държавното обвинение пpeдлaгaт да се обмисли отпадането на наказателната отговорност за пpoвoĸaция ĸъм пoдĸyп, тъpceнe нa фopми нa имyнитeт cpeщy cвидeтeлcтвaнe зa тeжĸи пpecтъплeния, както и yвeличaвaнe нa срока за изпoлзвaнe нa cпeциaлни paзyзнaвaтeлни cpeдcтвa зa финaнcoви и дaнъчни пpecтъплeния. Докладът вече е изпратен на Висшия съдебен съвет и Народното събрание. Ползваната статистика на МВР показва увeличeниe нa peгиcтpиpaнитe пpecтъплeния, но cпaд нa paзĸpивaeмocттa. Доминират пpecтъплeнията cpeщy coбcтвeнocттa. Увеличават се иĸoнoмичecĸитe и пpecтъплeниятa cpeщy личнocттa. Традиционно нисък остава ръста на опpaвдaтeлнитe пpиcъди. За 2017 година те са само 2,7 процента. Малко по-голям е той по т.нар. дела с виcoĸ oбщecтвeн интepec - 4.3 процента. От внесените в съда покурорски актове, 30 процента са предложения за споразумения. Устойчиво остава настояването на главния прокурор зa цялocтнo ocъвpeмeнявaнe нa Haĸaзaтeлиня ĸoдeĸc. Пред депутати тази година той предлага дебат за евентуални бонуси за подаващите сигнали, че са изнудвани, за лица, част от организирана престъпна група, проговорили за групата . И още - cлeдeнe в интepнeт и пo тeлeфoнни paзпeчaтĸи и зa ĸoмпютъpни пpecтъплeния, а зa eфeĸтивнa битĸa cpeщy opгaнизиpaнaтa пpecтъпнocт и ĸopyпциятa - по-дълго предварително задържане и по-продължителен контрол със СРС.", "date": "2018.05.14", "title": "Цацаров иска пълно осъвременяване на Наказателния кодекс"}
{"url": "http://standartnews.com/balgariya/stanishev_sabira_elita_na_evropeyskata_levitsa_v_sofiya-371523.html", "text": "Президентът на ПЕС Сергей Станишев събира елита на европейската левица в София на 16 май. Премиерите от ПЕС съгласуват позиции преди форума ЕС - Западни Балкани, насрочен за следващия ден. Форумът ще се проведе в Галерия \"Квадрат 500\". Партията на европейските социалисти ще проведе подготвителна среща на правителствените ръководители и партийни лидери от своето политическо семейство в София в сряда, 16 май, за да обсъди общите позиции преди официалната среща на върха ЕС-Западните Балкани на 17 май, се казва в прессъобщение от ПЕС. Във форума, организиран от Сергей Станишев, ще участват Антонио Коста, премиер на Португалия; Джоузеф Мъскат, премиер на Малта; Зоран Заев, министър-председател на Македония; Алексис Ципрас, премиер на Гърция (наблюдател); Корнелия Нинова, председател на БСП България Уго Булмън, член на ЕП, председател на групата Социалистите и демократите в Европейския парламент; Джакомо Филибек, заместник-генерален секретар на ПЕС; Йонес Полет, заместник-генерален секретар на ПЕС.", "date": "2018.05.14", "title": "Станишев събира елита на европейската левица в София"}
{"url": "http://standartnews.com/balgariya/boyko_borisov_digitalnite_umeniya_sa_bogatstvo_chichko_gugal_znae_vsichko-371522.html", "text": "В съвременния свят дигиталните умения са не само обща култура, но и богатство, каза премиерът Бойко Борисов по време на официалния старт на програмата „Grow with Google\". Google знае всичко. Спорим ли за нещо, чукни в Google и го провери, каза премиерът. По думите му светът върви с толкова ускорени темпове, че дори не можем да го асимилираме. Всеки месец има нови и нови приложения. Младите хора, те не гледат дори и телевизия, всичко е на телефоните. В много държави вече се говори за градски транспорт и самолети без участието на хора, заяви премиерът Борисов. Той посочи колко важно е образованието и подчерта, че за това са решили да увеличат двойно учителските заплати. Не можем да смогнем да подготвим учебници, които стават и дигитални, посочи той. Коренно трябва да се инвестира, за да се променяме, ако искаме да сме конкурентоспособни, посочи той. Трябва да отговорим на тези предизвикателства. Убеден съм, че ще сме водещи в нашия регион. Трябва да направим такива условия в България, заплащането и доходите да са такива, че знаещите хора да си останат тук, каза Борисов. Той отбеляза, че в дневния ред на предстоящите срещи на високо равнище присъства темата за дигитализацията на Западните Балкани, наред с инфраструктурната свързаност, което ще позволи задържането на младите хора в региона. Премиерът информира, че му предстои днес среща с ресорния еврокомисар по темата \"транспорт\", като заяви, че очаква да има \"доста тежки разговори\". Нашите шофьори, които работят в Европа, са добри и много западни компании, биха искали да ги имат в техните фирми, изтъкна премиерът.", "date": "2018.05.14", "title": "Бойко Борисов: Дигиталните умения са богатство, чичко Гугъл знае всичко!"}
{"url": "http://standartnews.com/balgariya/ubietsat_v_shumen_obikalyal_s_nozh_i_se_zakanval_da_pali_dzhamii_i_da_ubiva_tsigani-371531.html", "text": "Арестуваният за убийството в Шумен в събота се заканвал \"да пали джамии\" и \"да убива цигани\". Това поне твърди братът на убития Митко Б., предава \"Флагман\". Името на убиеца е Велико Лефтеров от Поморие. Той е на 36 години и е задържан за 72 часа, след като сам се предаде в полицията. Инцидентът стана на 12 май около 18 часа в кв. \"Гривица\" в Шумен. Между Лефтеров и група непознати мъже възникнал конфликт. Свадата между тях прераснала в побой. Обвиняемият бил замерен с камъни и тухли, след което извадил нож и пробол в сърцето един от нападателите си. Жертвата на престъплението е 28-годишният Митко Б. Ударът в тялото на жертвата бил много силен и с много голям нож, острието му е било най-малко 14 сантиметра. Ножът засегнал сърцето и белите дробове на Митко. Извършителят се подвизава из социалните мрежи като \"Монах Велико\". Отскоро той обикалял из Шумен с нож и празен кобур. След кръвопролитието братът на убития ром обяснил, че с нищо не са предизвикали нападението. Велико им бил казал, че е дошъл от \"Арабия да пали джамии и да убива цигани\". Братът Наско признал, че го е ударил с тухла по гърба и главата, за да брани брат си. Именно това бе и една от първоначалните версии, които се появиха за възникването на свадата – Велико Лефтеров се подразнил, че двамата братя говорят на цигански и отишъл да им търси сметка. Лефтеров вече е привлечен като обвиняем за умишлено убийство. Предстои Окръжната прокуратура в Шумен да внесе искане в Шуменския окръжен съд за определяне на постоянна мярка за неотклонение \"задържане под стража\" спрямо него.", "date": "2018.05.14", "title": "Убиецът в Шумен обикалял с нож и се заканвал \"да пали джамии\" и \"да убива цигани\""}
{"url": "http://standartnews.com/balgariya/sadat_otstrani_ot_rabota_9_sluzhiteli_na_dai_arestuvani_prez_april-371535.html", "text": "Специализираният наказателен съд отстрани от работа на първа инстанция деветима служители на ДАИ, които бяха зрелищно арестувани през април заради корупция. Десетият обвинен като участник в групата не се яви в съда заради болест. Неговото отстраняване ще бъде разгледано отделно. Шестима от задържаните при спецакцията на ГДБОП служители на ДАИ-Благоевград са в ареста, а четирима с мярка парична гаранция. Защитниците на обвиняемите ще обжалват. На днешното си заседание съдът прецени, че ако не бъдат отстранени от длъжност, автомобилните инспектори биха могли да укрият документи или да повлияят на свидетели.", "date": "2018.05.14", "title": "Съдът отстрани от работа 9 служители на ДАИ, арестувани през април"}
{"url": "http://standartnews.com/balgariya/delyan_dobrev_predlaga_se_restart_na_proekta_aets_belene_zashtoto_ima_interes_ot_kitay-371536.html", "text": "В момента се предлага рестарт на проекта АЕЦ „белене\" защото има инвеститорски интерес от Китай. Това обяви в предаването „Лице в лице\" председателят на парламентарната комисия по енергетика Делян Добрев. Именно той предложи през 2012 г. парламентът да наложи мораторуим върху проекта. Причината тогава беше, че държавата няма нужните средства – 10 млрд. евро, да реализира проекта, нямаше и стратегически инвеститор, каза Добрев. По думите му идеята сега е Народното събрание да даде мандат на правителството да преговаря с китайския инвеститор при условия, че държавата няма да гарантира инвестицията и няма да се ангажира, че ще изкупува ток. Държавата би могла да участва само с апортна вноска в натура – наличното оборудване, уточни той. По думите на Добрев е реалистично от началото на следващата година да се прекратят договорите с т. нар. американски централи. Преговорите тях се водели отдаван с помощта на Европейската комисия.", "date": "2018.05.14", "title": "Делян Добрев: Предлага се рестарт на проекта АЕЦ „Белене, защото има интерес от Китай"}
{"url": "http://standartnews.com/balgariya/iskat_na_borisov_do_ninova_nevernite__tvardeniya_mi_predizvikaha_nravstveni_stradaniya-371534.html", "text": "Който обижда министър-председателя, обижда една нация, един народ и една държава. Това пише в исковата молба на Бойко Борисов срещу Корнелия Нинова по делото, което той води за обида и клевета срещу лидера на БСП. Искът е за 26 000 лева със законна лихва от 23.03. 2017 г. \"Аз съм посветил моя житейски път и политическа кариера в служба за благото на българсия народ\", започва исковата си молба Борисов, който на цели пет страници подробно описва своя живот като професионалист и политик. Той разказва за работата си в МВР, за получeните генералски звания. \"Изключителните ми професионални усилия, които положих, повдигнаха авторитета на българската полиция... \"Дейността ми като Главен секретар е известна в САЩ, Руската федерация, Кралство Испания, Кралство Великобритания, Белгия, Австрия, Франция, Германия, Холандия и в Централата на Европол в Румъния... На 19.09.2005 г. след конфликт с вътрешния министър Румен Петков, който практически ми пречеше да реализирам амбициозната програма за максимална борба с престъпния свят, напуснах структурите на МВР\", пише Борисов. В текста на молбата присъстват и столичното метро,околовръстното на София, детски градини и др., които карат Борисов да заяви: \"Работата ми като кмет ме удовлетворяваше изключително много, тъй като бях полезен на град София с конкретно изпълнени инфраструктурни проекти\". Борисов обяснява още, че е подал \"оставка като министър-председател на 21 февруари 2013 г. , защото \"не желаех да участвам в управление, в което провокатори полицаи биеха хора\". \"Моето политическо и професионално верую и като министър-председател беше да служа честно, отговорно и професионално на българските граждани\", подчертава Борисов. И продължава: \"В политическата си кариера съм срещал много идеологически и политически противници. Това е естествено, когато се управлява демократична държава. Много болезнено обаче е, че някои от тях вместо с политически аргументи и идеологически принципи си служат в политическите спорове с обиди и клевети. Това за мен е мъчително, защото аз и в съкровените си чувства и разбирания съм се посветил на българския народ... Степента на болезненост се увеличава, ако тези обиди са изречени от политически опоненти по време на предизборна кампания... Принципът, че обиждайки екс министър-председател, се обижда една нация, един народ и една държава, не се изповядва от председателя на БСП Корнелия Нинова\", заявява Борисов. В молбата се обяснява, че: \"На 23.03.2017 г. в сутрешния блок на Нова телевизия \"Здравей България\" ответницата Корнелия Нинова в разговор с водещите на предаването Ани Цолова и Виктор Николаев в агресивен и безпардонен стил изказа сериозни позорящи ме твърдения, които дълбоко засягат честта и достойнството ми... Изявлението на ответницата гласи следното: \"Това нещо се случи в Хасково, където Елена Йончева е водач. Извиках Елена на сцената и казах - ето го лицето на смелостта и демокрацията, която се осмели да каже на Бойко Борисов \"Ти си крадец\". И той я наказа. Пусна смс да бъде уволнен Иван Гарелов\". \"Твърденията на ответницата Нинова, които унизиха моята чест, е че  тя ги разпространи в едно от най-гледаните телевизионни предавания само два дни преди парламентарните избори на 26.03.2017г... Посоченото нагло и позорящо твърдение, разпространено от Нинова, на 23.03.2017 г. е особено опасно, защото тя желае да ме представи като престъпник, само два дни преди провеждането на изборите ... С посоченото оклеветянаве г-жа Нинова не се задоволява, тъй като в същото предаване по Нова телевизия тя продължава да ме  опозорява... и да разсъждава: \"Този човек си е хвърлил работата в МВР, за да остане член на БКП. Аз не съм била член на БКП. Тези, които са били тогава там, обвиняват тези, които не сме били\"... Клеветническото твърдение \"Крадецът вика дръжте крадеца\" се отнася именно за мен, тъй като то е изречено след показването на видеозапис с мое изказване. Същевременно макар и смисълът на изказването да не съдържа директно обвинение, че съм крадец, самото използване на подобно сравнение, сочещо престъпление, силно уронва моята чест и достойнство\", обяснява Борисов. Борисов твърди, че Нинова е продължила да го опозорява като е използвала \"като коментар метафората \"Крадецът вика дръжте крадеца\". \"Неверните твърдения, изречени от Нинова, ме засегнаха дълбоко, предизвикаха нравствени страдания, защото накърняват честта и достойнството ми в изключителна степен, авторитета, който съм градил дълги години, не само пред българската общественост, но и пред европейските ми партньори. Г-жа Нинова посегна на най-съкровените ми чувства на българин и християнин, засегна авторитета и на българската държава\", пише Борисов. \"Почувствах се изключително омерзен от поведението на своя политически опонент, с който винаги съм водил честна и коректна политическа битка\", обяснява Борисов причините, заради които иска обезщетение. \"Ужасяващите обиди станаха достояние на много граждани, почувствах се изключително засегнат и омерзен от поведението на своя политически опонент. Причинените ми морални вреди обуславят и претенцията за заплащане на обезщетение на основание чл. 45 ЗЗД в размер на 26 000 лева заедно със законната лихва от деня на увреждането 23.03. 2017г.\", завършва исковата молба на премиера срещу лидера на опозицията. Очаквайте подробности", "date": "2018.05.14", "title": "Искът на Борисов до Нинова: Неверните ѝ твърдения ми предизвикаха нравствени страдания"}
{"url": "http://standartnews.com/balgariya/kmetat_na_radomir_i_zamestnikat_mu_otivat_na_sad-371518.html", "text": "Кметът на Радомир Пламен Алексиев и заместникът му Любка Димитрова отиват на съд, съобщиха от прокуратурата. Окръжната прокуратура в Перник внесла обвинителния акт срещу двамата в спецсъда. Алексиев е обвинен за това, че на 10 декември 2015 г. се е разпоредил с бюджетни средства в размер на 39 835.11 лева в нарушение на Закона за публичните финанси. Парите са били целева субсидия за капиталови разходи, предназначена за изграждане и основен ремонт на общински пътища. Те обаче не отиват по предназначението, а за ремонт на общински улици в Радомир, вместо да бъдат ремонтирани пътищата до хижа \"Орлите\" и до подстанция \"Червена могила\". Димитрова е обвинена за това, че като изпълняващ длъжността кмет на града съставила протокол с невярно съдържание за строителни и монтажни работи - а именно, че пътят до \"Червена могила\" е ремонтиран за 20 900 лева, а това е струвало 1064.89 лева.", "date": "2018.05.14", "title": "Кметът на Радомир и заместникът му отиват на съд"}
{"url": "http://standartnews.com/balgariya/prepitvat_chetvartoklasnitsite_po_matematika-371509.html", "text": "С изпит по математика, който е днес, продължава националното външно оценяване на четвъртокласниците. С резултатите от него може да се кандидатства за обучение в прогимназиален етап в профилираните гимназии с профил \"Математически\" и \"Природни науки\", като тежестта при балообразуването се определя от конкретното училище, поясниха от министерството на образованието. Тестът включва 16 задачи от затворен тип с три възможни отговора, от които само един е верен, и още 3 задачи от отворен тип, на които учениците трябва да отговорят сами. На всеки от изпитите четвъртокласниците ще имат на разположение един учебен час за работа върху задачите, а продължителността за децата със специални образователни потребности е два учебни часа. Тази година учениците в 4-ти клас у нас са 63 883.", "date": "2018.05.14", "title": "Препитват четвъртокласниците по математика"}
{"url": "http://standartnews.com/balgariya/v_tarsene_na_boyan_petrov__dokade_stignaha_spasitelite-371508.html", "text": "Търсенето на Боян Петров по земя в Хималаите продължава и днес. Очаква се втора група спасители, които са прекарали нощта срещу понеделник в лагер 3 под Шиша Пангма, да се отправят към върха, посочва NOVA. Друга група вече мина по същото трасе, но откри само предмети от стари експедиции и продължи нагоре. Според координатори на спасителната акция има хора по целия маршрут. А хеликоптерите са в готовност да излетят при сигнал от страна на спасителите. Въпреки че разрешителното за извършване на полети изтече в неделя, организаторите смятат, че удължаването му няма да бъде проблем. В неделя жената на Боян Петров - Радослава Ненова, призова издирването да приключи, но въпреки това наземните екипи продължиха към върха.", "date": "2018.05.14", "title": "В търсене на Боян Петров - докъде стигнаха спасителите?"}
{"url": "http://standartnews.com/balgariya/oblatsi_dazhd_i_gradushki-371486.html", "text": "Времето ще се задържи промяна и все така с вероятност за валежи. Минималните температури сутринта ще са между 9 и 14 градуса. Въздушната маса ще е неустойчива. Ще се развива купесто-дъждовна облачност, ще има краткотрайни валежи, на места интензивни и придружени с гръмотевици. В Северна България има повишена вероятност за градушки. В крайните източни райони ще има повече слънчеви часове и ще се задържи почти без валежи. Ще духа слаб до умерен южен, в Дунавската равнина – североизточен вятър. Максималните температури ще са между 21 и 26 градуса. Атмосферното налягане ще се задържи около средното за месеца.", "date": "2018.05.14", "title": "Облаци, дъжд и градушки"}
{"url": "http://standartnews.com/balgariya/zdravnata_kasa_s_novi_iziskvaniya_kam_bolnitsite-371510.html", "text": "Здравната каса с нови изисквания към болниците и те ще получават пари само ако ги покриват. Болниците ще трябва да отговарят на точно разписани критерии, за да сключват договори с НЗОК. За голяма част от лечебните заведения това е и условие да съществуват, отбелязва NOVA. Те ще трябва да осигуряват своевременност, непрекъснатост, качество на диганостиката и леченията. В същото време ще се измерва и удовлетвореността на пациентите от работата на съответните болници. От общинската болница в Чирпан се тревожат, че новата наредба за договарянето може да се окаже фатална за тях.  „Рестриктирайки и правейки срещу нас удар след удар, ние вече не сме в колапс, а в клинична смърт\", на мнение са лекарите там. От сдружението на частните болници вече са готови да атакуват наредбата в съда. \"Съществуват болници, които наистина работят само по една клинична пътека, с пациенти, които по възможност да са здрави, само и само за да може да се вземат парите на въпросната клинична пътека. Не мисля, че има българин, който е съгласен такъв тип болници да съществуват, а после да няма пари например да се купуват импланти за деца\", казва д-р Станимир Хасърджиев от пациентска организация. Удовлетвореността на пациентите е сред новите критерии, по които НЗОК ще решава дали да сключва договори. Здравните власти обаче тепърва ще решат как да се оценява мнението на болните. Това можело да става и с помощта на социологически агенции. Новите изисквания към болниците нямало да важат за цялата страна. \"Наредбата предвижда и специфичен ред за тези райони, в които лечебните заведения се намират в труднодостъпни места и ще бъде прилагана само в случаите, в които броят на болничните легла на територията на определена област надвишава броя на необходимите легла\", каза д-р Ивиан Бенишев от Дирекция \"Медицински дейности\" към здравното министерство. Междувременно и лекари, и пациенти настояват преди промените в болничната помощ да се обезпечи и доболничната грижа включително отпадане на лимити и ограничения за достъп до консултации със специалисти, общопрактикуващи лекари.", "date": "2018.05.14", "title": "Здравната каса с нови изисквания към болниците"}
{"url": "http://standartnews.com/balgariya/vas_gleda_promenite_v_plana_za_upravlenie_na_np_pirin-371511.html", "text": "Промените в плана за управление на Природен парк „Пирин\" ще разгледа Върховният административен съд днес. Делото е срещу решението на Министерски съвет от края на миналата година, с което, според екозащитни организации, се позволява строителство в 48 процента от територията на националния парк. Решението предизвика поредица от протести, които продължават и досега. Според министъра на околната среда и водите Нено Димов обаче строителни дейности се позволяват в 2-та процента буферна зона на парка, а на останалата част от територията ще могат да се извършват само водохващания за питейни нужди. В края на април Върховният административен съд се произнесе по друга жалба на екоорганизации срещу решението новият план за управление на Пирин да бъде приет без екооценка. Тогава съдът задължи екоминистерството да изготви такава. Днешното заседание започва в 14 часа, когато е началният час и на мълчалив протест в защита на национален парк „Пирин\" пред сградата на ВАС. Очаква се там да пристигнат и хора от Банско, които пък да защитят решението на Министерски съвет от 28 декември.", "date": "2018.05.14", "title": "ВАС гледа промените в плана за управление на НП \"Пирин\""}
{"url": "http://standartnews.com/balgariya/zapochva_deloto_za_ubiystvoto_na_11godishnata_nikol-371512.html", "text": "Започва делото за убийството на 11-годишната Никол. Обвиняем за престъплението е 15-годишено тийнейджър. Пред Съдебната палата в Бургас се събират хора, които настояват за ефективна присъда за предполагаемия непълнолетен извършител. Заявяват, че дори и 10 години да му дадат, това няма да върне Никол. Но все пак искат адекватна присъда.", "date": "2018.05.14", "title": "Започва делото за убийството на 11-годишната Никол"}
{"url": "http://standartnews.com/balgariya/delyan_dobrev_parlamentat_tryabva_da_dade_mandat_na_pravitelstvoto_za_pregovori_s_investitor_za_aets_belene-371515.html", "text": "Парламентът би трябвало да даде мандат на правителството за преговори със стратегически инвеститор за АЕЦ \"Белене\", като условието е да няма държавна гаранция за проекта. Това обяви председателят на парламентарната енергийна комисия и бивш ресорен министър Делян Добрев пред БНР. Условието, по думите на Делян Добрев, ако ще се строи АЕЦ \"Белене\", е това да стане от частен инвеститор без никакви държавни гаранции. За да бъде избран такъв инвеститор обаче трябва да се започне от процедурата. \"Има заявен интерес от страна на Китайската национална компания. Дали този интерес е сериозен ще стане ясно, когато се стартира процедура, някаква, за избор на стратегически инвеститор. За да се стартира такава процедура, Министерски съвет трябва да предложи на Народното събрание вариант за стартиране на преговори с потенциални инвеститори. Арбитражното дело приключи преди две години. Две години ние сме собственици на оборудването и затова трябва да преминем към опит за решаване на казуса с това съществуващо оборудване\", коментира Добрев. Той говори и по темата за дългосрочните договори с двете американски централи от комплекса \"Марица-Изток\", като заяви, че очаква до края на годината те да бъдат прекратени. \"Договорите трябва да се развалят, да ги няма и тези централи трябва да продават енергията си на свободен пазар, така както всички други, Моята прогноза е, че това ще се случи до края на годината\", допълни депутатът от ГЕРБ. Относно сделката за закупуването на ЧЕЗ той коментира: \"За да може енергийният регулатор да се произнесе по сделката за ЧЕЗ в България, са необходими нови законови промени до месец-два . Трябва също да се определят критериите, по които да се одобряват или не подобни сделки. Ако не се направят критериите до месец-два, то тогава вероятно ще се изпусне срокът, в който те ще могат да се приложат за тази сделка и ще важат само за някакви други сделки. Могат да бъдат критерии, подобни на критериите в стратегията за приватизация на самите ЕРП-та\".", "date": "2018.05.14", "title": "Делян Добрев: Парламентът трябва да даде мандат на правителството за преговори с инвеститор за АЕЦ \"Белене\""}
{"url": "http://standartnews.com/balgariya/112_godini_ot_sazdavaneto_si_otbelyazva_pristanishte_varna_na_18_may-371517.html", "text": "В началото на 1895 г. е проведен търг за строителството му. Градежът е оценен на 8 290 385 лева, които са осигурени от правителството. На търга за строителството участват фирми от Хамбург, Париж и българското дружество „Михайловски и Хайрабедиян\". Родната фирма е избрана след като предлага 16,5% намаление от първоначалната тръжна цена или 6 922 472 златни лева. На 7 февруари е сключен договор, с който се дава начало на строителството. До 1899 година фирмата-изпълнител претърпява сериозни сътресения - след две зимни бури, които повреждат плавателния й състав и съоръжения. „Михайловски и Хайрабедиян\" почти фалира. Градежът се прехвърля на новосъздадено анонимно акционерно дружество, в което главните акционери са участниците в първото предприятие. С учредителен протокол се поставя началото на „Безименно акционерни дружество за направа на Варненското пристанище\", което довежда проекта до успешно завършване през 1906 година. В церемонията по откриване участва лично Kняз Фердинанд I, който пристига на борда на българския крайцер „Надежда\". Денят – 18 май, не е избран случайно – това е именният ден на княза. 23 военни и граждански парахода се включват в откриването. Има кораби от Румъния, Италия, Германия, Англия, Австро-Унгария, Гърция, крайцери от Руския императорски флот и над 300 официални гости. Знаменателното откриване е дадено с 21 топовни салюта от чуждестранни военни параходи и брегова артилерия.", "date": "2018.05.14", "title": "112 години от създаването си отбелязва Пристанище Варна на 18 май"}
{"url": "http://standartnews.com/balgariya/zapochva_aktsiya_sreshtu_kamionite_i_avtobusite_shte_se_proveryava_za_kolani-371516.html", "text": "От днес (14 май) до края на седмицата – 20 май, ще се проведе операция на \"Пътна полиция\" за контрол над товарните автомобили и автобусите. Тя е заложена в календара на Европейската мрежа на службите на Пътна полиция (TISPOL) и аналогични проверки ще има във всички страни-членки в цяла Европа. У нас проверките ще се осъществяват съвместно със служители на Изпълнителната агенция \"Автомобилна администрация\", Икономическа и Криминална полиция, съобщават от пресцентъра на МВР. Целта на операцията е да се обърне внимание на водачите на товарни автомобили и автобуси, както и на техните собственици, че сред основните причини за възникване на тежки произшествия с участието на този вид моторни превозни средства е неспазването на времето за почивка, превишаването на скоростта, употребата на алкохол и упойващи вещества, превоз на необезопасени товари или претоварване. Ще се проверява и за поставяне на обезопасителни колани в автобусите. През април вече стартира акция за стимулиране на слагането на колани в автобусите. Малко по-рано през месеца 6 души загинаха, а над 20 бяха ранени при тежка автобусна катастрофа на магистрала \"Тракия\", при която се оказа, че почти никой не е бил с предпазен колан.", "date": "2018.05.14", "title": "Започва акция срещу камионите и автобусите, ще се проверява за колани"}
