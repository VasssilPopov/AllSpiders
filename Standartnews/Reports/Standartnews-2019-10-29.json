{"url": "https://standartnews.com/svyat/kitayka-na-67-g-rodi-momiche-405251.html", "text": "Най-възрастната майка в Китай е 67-годишна жена, предаде АФП. Чудото се случило в град Цзаочжуан в петък, когато жената родила момиченце. То се появило на бял свят след цезарово сечение и носи името Тянцъ, в превод \"дар от небесата\". Родилката с фамилия Тян вече има две деца, едно от които в момента е на 42 години. През 1979 година Китай наложи политика за едно дете, за да контролира нарастващото население, а през 2016 година властите облекчиха мерки и разрешиха семействата да имат по две деца. Гражданите на Цзаочжуан вече се питат дали Тян и съпругът й Хуан ще бъдат наказани за това, че имат повече от разрешените за сегашните помощи две деца. Жените в Китай все повече забавят раждането или избират да нямат деца. Възрастта, на която средната китайска жена се сдобива с първото си дете, се е увеличила от 24,3 години през 2006 г. на 26,9 години през 2016 г., според доклад от тази година от „Икономист интелиджънс юнит“.    ", "date": "2019.10.28", "title": "Китайка на 67 г. роди момиче"}
{"url": "https://standartnews.com/svyat/v-maroko-razbikha-teroristichna-kletka-405254.html", "text": "В петък в Мароко е била  разбита терористична клетка, свързана с организацията \"Ислямска държава\", предаде днес Франс прес, цитирана от БТА. Клетката е имала за цел да атакува обекти в морето край Мароко и по крайбрежието на град Казабланка. Седем мъже, срещу които са повдигнати обвинения за членуване в клетката, са задържани в петък по време на антитерористична акция в Тамарис (южно от Казабланка), Шефшауен и Уазан в Северно Мароко. Подготовката на терористите за извършване на нападения е била в доста напреднал стадий. Тяхната цел е била да навредят на икономическите интереси на кралството, заяви пред журналисти Абделхак Хиям, ръководител на централното бюро на Мароко за борба с тероризма. Според властите клетката е разполагала с огнестрелни и хладни оръжия, които са иззети от силите за сигурност. Предполагаемият лидер на клетката се е опитал през 2016 г. да се присъедини към клон на \"Ислямска държава\" в региона на Сахел, но представители на терористичната организация, с които е контактувал в социалните мрежи, са го насърчили да извършва нападения в Мароко. Разследването по случая продължава с цел да бъде установена самоличността на посредник, който е оказвал помощ на терористите по логистични въпроси. Подозира се, че посредникът е сириец.", "date": "2019.10.28", "title": "В Мароко разбиха терористична клетка"}
{"url": "https://standartnews.com/svyat/mzh-se-zakleshchi-v-80-metrov-komin-vv-velikobritaniya-405252.html", "text": "В град Карлайл в северозападната част на Великобритания мъж се заклещи на висок комин  Той е в това положение от сутринта и засега напразно се опитват да го спасят, съобщават ITV и The Telegraph. Мъжът е забелязан на самия връх на комина - на надморска височина от 290 фута (около 88,3 метра) днес сутринта. На място се намират пожарни, линейки и полиция, за да спасят мъжа и да го спуснат. Хеликоптер обикаля близо до огромната тръба на комина. Видео на очевидци показва, че мъжът виси с главата надолу. Как се озовал в това положение, медиите не съобщават. Органите на реда съобщиха и за затварянето на близките пътища. Коминът на компанията \"Dixon’s Chimney\" се намира на територията на бившата фабрика за памук \"Shaddon Mill\". Коминът се е превърнал в местна атракция поради височината си. Сега в сградата на фабриката има апартаменти, а в друга част от нея - Институт за изкуства на Камбрия.", "date": "2019.10.28", "title": "Мъж се заклещи в 80-метров комин във Великобритания"}
{"url": "https://standartnews.com/svyat/80-godishen-strelya-kray-dzhamiya-vv-frantsiya-405255.html", "text": "При стрелба пред джамия във френския град Байон двама души са били ранени. Полицията е арестувала заподозрян, за който се твърди, че е военен ветеран, и че според различни противоречащи си информации е на 60 или 80-годишна възраст, съобщават френските медии. Мъжът се е приближил с кола до джамията около 15 часа местно време (16 часа българско) и е прострелял двама души на 84 и 87 години. Те са откарани в болницата в Байон.  Мъжът също така хвърлил самоделно взривно устройство в сградата, уточниха местните власти. От полицията посочиха, че са арестували заподозрения в близост до дома му в намиращо се в близост населено място, където са открили пистолет и газов цилиндър в колата му, както и гранати в имота. Смята се, че заподозреният е болен от рак. Мотивите му засега са неясни. Според \"Ройтерс\", които цитират полицейски източник, стрелецът имал връзки с крайната десница и е бил кандидат на партията на Марин льо Пен, лидерката на крайната десница във Франция. \r\n ", "date": "2019.10.28", "title": "80-годишен стреля край джамия във Франция"}
{"url": "https://standartnews.com/svyat/folksvagen-nakraya-mozhe-da-izbere-slovakiya-405256.html", "text": "Германският концерн \"Фолксваген\" (Volkswagen) скоро трябва да реши къде да построи новите съоръжения за производство на средноголеми автомобили, след като замрази плановете за завод за 1,3 млрд. евро (1,4 млрд. долара) в Турция, пише специализираното издание \"Отъмотив нюз Юръп\", цитирано от БТА. \r\nКомпанията може да реши в бъдеще да произвежда модела \"Пасат\" (Passat) в Словакия вместо в Турция, посочват източници. \r\nНадзорният съвет на \"Фолксваген\" трябва да се събере тази седмица, за да реши дали да продължи с планираната инвестиция. Концернът замрази плановете за вложенията в Турция на фона на международните критики срещу военната операция, която турската армия започна в Сирия, припомня изданието. \r\nРешението трябва да бъде взето бързо, тъй като автомобилостроителят иска заводът да заработи до октомври 2022 година, когато дейността в германския град Емден, където в момента се произвежда \"Пасат\", ще се пренасочи към изцяло електрически коли. \r\nСред решенията, които се обсъждат, е производството на средноголемия модел да бъде прехвърлено към огромния завод на концерна в Братислава, Словакия, посочват източници пред изданието \"Аутомобилвохе\". \r\nМоделите, произвеждани в словашкия завод, включват \"Туарег\" (Touareg) и \"Ауди\" Кю 7 (Audi Q7), автомобили с висока проходимост, компактните \"Фолскваген ъп\" (VW Up), \"Сеат Мии\" (Seat Mii) и \"Шкода Ситигоу\" (Skoda Citigo). Планира се производството на миниколите в завода постепенно да бъде спряно, тъй като този пазарен сегмент е в упадък, което ще освободи производствен капацитет. \r\nСлед замразяването на плановете за Турция сега България, Румъния и Сърбия се надяват, че \"Фолксваген\" ще се върне към \"краткия списък\" от възможни локации, който включваше тези балкански страни и Северна Африка, отбелязва изданието.    ", "date": "2019.10.28", "title": "Фолксваген накрая може да избере Словакия"}
{"url": "https://www.standartnews.com/sport/ministr-kralev-s-opit-da-spasi-natsionalite-405224.html", "text": "Писмо до президента на УЕФА Александър Чеферин е изпратил министърът на младежта и спорта Красен Кралев, стана ясно днес. С него той го запознава с мерките, които България взе след расисткия скандал на двубоя с Англия от квалификациите за Евро 2020 в София. Очаква се всеки момент УЕФА да обяви санкциите срещу БФС като мнозина искат директно да бъдем изхвърлени от евроквалификациите за първенството през 2020 г., за да бъде даден урок на останалите при подоби инциденти. Сред тях е дори и организацията ФАРЕ, която има огромно влияние в европейските футболни структури. Министър Кралев подчертава, че все пак става въпрос за изолиран инцидент, а не за масово отношение от страна на билзо 20 хилядната публика на стадиона. “Мога да ви уверя, че срещу тези 27 зрители са предприети незабавни действия - 24 от тях са обвинени въз основа на Закона за опазване на обществения ред при провеждането на спортни мероприятия, а 3 от тях - на основание чл. 325 от Наказателния кодекс, според който се предвижда лишаване от свобода до пет години”, се казва в писмото на министър Кралев, което беше изпратено още в четвъртък до европейската футболна централа. “За да се засили безопасността и сигурността на стадионите, вече бяха проведени няколко съвместни срещи с новоизбрания президент на БФС Михаил Касабов и искам да ви уверя, че българското правителство и Българският футболен съюз работят в отлично сътрудничество”, допълва още министър Кралев. “България непрекъснато полага значителни усилия за осигуряване на безопасност и сигурност на футболните мачове. Наскоро българският парламент гласува в подкрепа на ратифицирането на Конвенцията на Съвета на Европа за интегриран подход към безопасност, сигурност и обслужване по време на футболни мачове и други спортни събития. Това беше важна стъпка напред към укрепване на безопасността и сигурността на стадионите, както и на другите арени за спорт в страната. В момента сме се насочили към установяване на национални и местни координационни механизми с цел разработване и прилагане на интегрирания подход от страна на много агенции, ангажирани с безопасността, сигурността и обслужването на национално и местно ниво. Според закона за опазване на обществения ред при провеждането на спортни мероприятия, мерките за безопасност и сигурност при провеждането на спортни събития са задължение на техните организатори. Степента на риск от нарушаване на обществения ред по време на спортно събитие се определя от организатора на събитието и съответната спортна федерация, съвместно с органите на МВР. Следователно новата Конвенция ще играе важна роля за обединяване на усилията на всички страни, участващи в обезпечаването на безопасността и сигурността на спортните събития”, подчертава още спортният министър. Той информира Чеферин, че на среща между премиера на България Бойко Борисов и британския премиер Борис Джонсън в Брюксел, двамата са осъдили расисткото поведение. Българското правителство е предприело всички необходими мерки от компетентността му.", "date": "2019.10.28", "title": "Министър Кралев с опит да спаси националите"}
{"url": "https://standartnews.com/svyat/zelenski-bil-noviyat-prezident-na-rusiya-spored-trmp-405257.html", "text": "Украинския си колега Владимир Зеленски президентът на САЩ Доналд Тръмп нарече \"новия президент на Русия\", съобщи БГНЕС. \r\n \r\nАмериканският журналист Даниел Дейл обърна в Туитър внимание на грешката в думите на американския лидер, които са цитирани и в сайта на Белия дом. \r\n \r\nКоментирайки публикуването на стенограмата на разговора си със Зеленски, Тръмп каза, че разговорът им е бил \"отличен\", а противниците му се опитват да разпалят скандал от него. \"И, черешката на тортата – руският, както знаете, новият руски президент, добър човек, направи изявление. И нямаше нищо. Нямаше никакъв натиск върху него\", каза той. \r\n \r\nПо-рано медиите съобщаваха, че в телефонен разговор на 25 юли със Зеленски Тръмп може да го е помолил да разследва Хънтър Байдън, син на бившия вицепрезидент на САЩ Джо Байдън.  ", "date": "2019.10.28", "title": "Зеленски бил „новият президент на Русия“ според Тръмп"}
{"url": "https://standartnews.com/svyat/kokain-za-mzhki-prostitutki-dostavyal-deputat-405260.html", "text": "Британски депутат е изправен пред шестмесечно суспендиране след продължително разследване на твърдение, че е предложил да плати за кокаин. \r\n \r\nБившият европейски министър Кийт Ваз на 62 години, който ръководеше парламентарна комисия за проучване на политиките за наркотици, допусна \"много сериозно нарушение\" на кодекса за поведение на депутатите, съобщи Комисията по стандартите на Камарата на общините. \r\n \r\n“Сънди Мирър“ съобщи през септември 2016 г., че Ваз, представяйки се за продавач на перални машини, наричан Джим, поканил в апартамента си две мъжки проститутки да се занимават с платен секс и предложи да плати за кокаин, който да бъде използван от друг мъж. \r\n \r\nЖенен с две деца, Ваз, който е роден в Аден в семейство от Гоа, е депутат от 1987 г. \r\n \r\n\"Намерих разказа на г-н Ваз за събитията, довели до съобщенията в медиите, за невероятни\", каза Катрин Стоун, парламентарен комисар по стандартите. \r\n \r\n„Намерих доводите му за несъстоятелни да ми помогнат пълноценно в моето разследване.“ \r\n \r\nКомисията по стандартите заяви, че обяснението му, че мъжете са били там, за да обсъдят преустройството на апартамента в Лондон и че на него може да му е била дадена „напитка с добавка“, „не е правдоподобно и всъщност е нелепо“. \r\n \r\n\"Г-н Ваз направи всичко възможно да усложни, омаловажи и обърка разследването чрез аргументи за малко заслуги и доказателства със съмнителна значимост\", добави той. \r\nСтоун каза, че той е нанесъл \"значителни щети на репутацията и целостта на Камарата на общините и на нейните членове като цяло\". Ваз застана като председател на контролната комисия по вътрешните работи, която по това време провеждаше разследване на политиките за наркотици. \r\n \r\n„Аудиозаписът съдържа доказателства за очевидната готовност на г-н Ваз да закупува намиращи се под контрол наркотици, за да ги използват други“, казва Стоун. \r\n \r\nВ изявление на уебсайта на Ваз се казва: „Кийт Ваз е лекуван за тежко психично състояние през последните три години в резултат на събитията от 27 август 2016 г.“, когато се случи въпросният инцидент. \r\n \r\n\"Той сподели уверено всички медицински доклади с комисията. Той няма какво повече да каже по този въпрос\", продължи коментарът.    ", "date": "2019.10.28", "title": "Кокаин за мъжки проститутки доставял депутат"}
{"url": "https://www.standartnews.com/sport/robot-pobedi-svetovna-shampionka-po-shakh-405229.html", "text": "За първи път робот победи световна шампионка по шах - 16-годишната Нургюл Салова. Момичето се включи доброволно в състезанието, което е част от кампания за популяризация на работотите у нас като в първия рунд се състезава на най-високото 20-то ниво, което нормално осигурява сертификат за гросмайстор. Девойката специално се върна от състезание в чужбина, за да участва в състезанието, но в крайна сметка загуби от робота. След това обаче й бе предложено да се състезава срещу него на по-ниско ниво, което съответства на възрастта й, и тогава тя спечели като състезанието завърши с резултат 1:1. Промоцията на възможностите на роботите продължи две седмици като част от нея имаше дори денс група на роботи, които танцуваха по един и същи начин на една и съща музика.  ", "date": "2019.10.28", "title": "Робот победи световна шампионка по шах"}
{"url": "https://standartnews.com/svyat/masovo-ubiystvo-v-tekhnikum-planiral-uchenik-405240.html", "text": "Млад мъж, заподозрян в подготовка на масово убийство в техникум,  изпрати в следствения арест до 23 декември съдът в Зарайск в Московска област, съобщиха за РИА Новости в пресслужбата на Московския окръжен съд. Решението е взето миналия уикенд, но бе оповестено едва сега. \r\n \r\nСпоред съобщения в медиите, 18-годишният третокурсник Борис Банин, който учи в Луховицкия земеделски и индустриален техникум, закупил пистолет „Макаров“, за да се саморазправи с унизили го съученици  В случай че бъде осъден го грозят 10 години затвор, съобщава БГНЕС. \r\n \r\nАко информацията бъде потвърдена, това ще бъде второто подобно престъпление, предотвратено в Русия през последните месеци. В края на септември МВР съобщи за предотвратеното масово убийство в едно от училищата в района на Киров, чийто ученик се интересувал от темата за насилието на фона на конфликт с други деца. \r\n \r\nПрез последните години случаите на нападения на ученици над връстници и учители в Русия зачестяват. През 2018 г. инциденти имаше в Перм, Стерлитамак, Улан-Уде, Волск, Саратов. \r\n \r\nНай-голям брой жертви е причинен от атентата в Керч, където студентът четвърти курс Владислав Росляков стреля и взриви бомба преди година, при което загинаха 21 души, ранени бяха 67.    ", "date": "2019.10.28", "title": "Масово убийство в техникум планирал ученик"}
{"url": "https://www.standartnews.com/sport/taygr-uuds-s-rekord-v-golfa-405242.html", "text": "Американецът Тайгър Уудс спечели турнира по голф Zozo Championship в Инзаи, Япония с резултат 19 под пара. По този начин 43-годишният янки записа 82 титла в кариерата си от PGA Tour, с което изравни рекорд от 1965-а. Десетият в световната ранглиста Уудс повтори постижението на сънародника си Сам Снийд. За Тайгър това беше първи турнир след операцията на коляното, която претърпя пред девет седмици. През април Уудс спечели първия си мейджър турнир от 11 години, като победи на Мастърса в Огъста, САЩ, и записа 15-и трофей от тази категория.", "date": "2019.10.28", "title": "Тайгър Уудс с рекорд в голфа"}
{"url": "https://standartnews.com/kultura/12-korifei-se-sbrakha-v-izlozhba-405215.html", "text": "12 корифеи на живописта, графиката и скулптурата се събраха в „Сезони“ за проекта на Димитър Чолаков „Заедно-различни“. Професорът и мениджърът на елитното арт пространство Маргарита Видралска представят творби на автори от едно поколение,  обединени от силни лични и социални емоции, от драматизма в живота и кариерата им.  „Живописта на Димитър Чолаков е автономна и независима, подчинена единствено на пластичния закон - разбран и тълкуван от неговата неповторимост“, казва приживе академик Светлин Русев.  В престижната столична галерия до 7 ноември публиката ще оцени високо произведения на самия Чолаков и неговите приятели - Владимир Пенев, Валери Чакалов, Десислава Минчева, Димитър Рашков, Димитър Грозданов, Ивайло Мирчев, Йордан Калчев, Кирил Матеев, Мария Кремонези, Николай Янакиев и Свилен Блажев.  „Ако преди 50 години някой ми беше казал, че през 2019-а ще организираме тази изложба, сигурно не бих го приел сериозно. Но точно преди половин век съдбата ме събра с повечето от артистите, чиито произведения виждате в експозицията.  Приеха ни в Художествената гимназия в София и бяхме безкрайно щастливи и изпълнени с мечти. Бяхме почти деца, а вече се виждахме извести художници. Работехме много, рисувахме почти денонощно, ходехме по Графа с изцапани с боя ученически куртки, с платна и стативи, но горди, че сме избрани да бъдем художници. Илюзиите ни бяха доста по- големи от възможностите, но кой ли млад човек няма илюзии! Преди нас в гимназията вече бяха Свилен Блажев-Свиката , Милко Божков, Станислав Памукчиев, Вежди Рашидов и много други, които сега са съществени личности и творци от пластичната ни култура.   Ходехме на много изложби, купувахме си по някой албум с репродукции, който трябваше да бъде изгладуван през следващите месеци, защото това тогава беше връзката ни със световното изкуство. Съдбата отново ни събра в Академията. Много бързо разбрахме, че трябва да започнем всичко от начало. Попаднахме в първия  курс на Светлин Русев, а други записаха скулптура и стенопис. Нещата, на които ни учеше Светлин /така се обръщахме към него/ не винаги приемахме безрезервно. Често спорехме, но вече от дистанцията на времето разбирам , че той е бил прав. Опитваше се да ни научи да изграждаме едно пластично пространство и най-вече ни научи да работим денонощно, защото той работеше така. Самият той, а и творчеството му не винаги бяха приемани безрезервно, но за нас той беше Учителят и си остана. През следващите години представих в различни галерии у нас и в чужбина повече от петдесет самостоятелни изложби, както и много съвместни с авторите, включени в тази експозиция“, казва професор Чолаков. И споделя, че се винаги се е впечатлявал от лекотата, с която живописва Ивайло Мирчев, от изключителната му артистичност, замах, интуиция и култура. За него приятелят от детството си остава „голямо дете”, искрен и неподправен артист. За Чолаков творчеството на Десислава Минчева е впечатляващо не само като обем, но и заради многото емоция и психология.  „Тя е изключителен рисувач и портретист, а в пейзажите й има изключително настроение и дълбочина. В българската скулптура няма друг автор като Димитър Рашков - изключителен работохолик, денонощно мачка восъка или рисува. В ателието му има стотици скулптури, стените са покрити с маслени или пастелни творби и хиляди рисунки.  Темите на скулптурите са всевъзможни  - от митологията до най-човешките състояния. Много спонтанен и неподправен като пластичен изказ. Ако за една живопис може да се каже, че е живописна, това е живописта на Николай Янакиев - много цветни петна, събрани с изключителен вкус и майсторство.   Свилен Блажев-Свиката е изключителен артист, както в живота така и в творчеството си. Обладан е от безкрайно много чувства и енергия. Големи по формат платна, много често кръгли. Самият той е  вечно движещ се, търсещ и намиращ. Свиката никога не може да се „побере във формата”. Владимир Пенев продължи да рисува това, което иска. Изключително чувствителен, романтичен, понякога доста експанзивен в живота, но верен на личната си естетика. Картините му съдържат  вътрешен заряд, много поетичност, лека меланхолия и настроение.  Скулпторът Кирил Матеев не може да бъде определен еднозначно.  Той работи с бронз, дърво или керамика и всяка негова изложба изненадва с нови пластични открития, винаги различен и интересен. Мария Кремонези от дълги години живее и твори в Милано, много емоционален и търсещ творец - интересите й в изобразителното изкуство са многопосочни.  В края на 80-те с Димитър Грозданов делихме общо ателие. Изключително креативен, още тогава той търсеше нови художествени форми, реализирани по света, но невиждани у нас. Негови са първите фестивали на т. н. „авангардно изкуство”. В живописта си винаги е използвал нетрадиционни материали – творец, който никога не се е движил в утвърдени и традиционни форми. Като член на нашето ателие, Йордан Калчев ме е изумявал със своята сръчност и лекота, с която живописва. Картините му носят много артистичност и свобода на изказа. Поетична реалност и „артистична отнесеност” са белег на неговото творчество. С Валери Чакалов през последните години сме заедно почти всеки ден в Шуменски университет. Завършил графика, но работещ в най-различни сфери на пластичните изкуства, автор,  който не търпи норми, естет с изключително усещане за цвят и форма, което му позволява да бъде интересен и различен.   Благодарен съм на съдбата, че половин век съм бил заедно с тези приятели и артисти. Били сме заедно, но винаги сме били различни. Опитвали сме се да бъдем искрени и в живота  и в творчеството си. Дано сме успели“, откровен е Димитър Чолаков. А професор Десислава Минчева казва за картините на колегата си: „Изглеждат сякаш са направени като че от един-единствен полъх на вятъра. Няма рутина, няма скука. Няма и умора. Има само разказване на приказки. Приказки за хора, обичащи света, разказвани от човек с голямо въображение“.              ", "date": "2019.10.28", "title": "12 корифеи се събраха в изложба"}
{"url": "https://www.standartnews.com/sport/bez-khoreografii-v-sektor-a-na-gerena-405226.html", "text": "ПФК Левски забрани съществуването на ултрас трибуна в Сектор \"А\" на стадион \"Георги Аспарухов\". Ръководството на \"сините\" обяви чрез клубния уебсайт, че в централния сектор вече няма да бъдат допускани хора със знамена, мегафони, пиротехнически изделия и други предмети, предполагащи организирането на хореография. \r\n \r\nДве от фен групите \"Южна Дивизия\" и \"Синя Хунта\" се преместиха в блок 5 на централния сектор под името \"Ултрас Левски\" заради проблеми с други привърженици в сектор \"Б\". \r\n \r\nЕто и цялото съобщение: \r\n \r\n", "date": "2019.10.28", "title": "Без хореографии в сектор А на Герена"}
{"url": "https://standartnews.com/kultura/15-miliona-evro-struva-gryakh-na-konchalovski-405212.html", "text": "15 милиона евро е бюджетът на филма „Грях“, оповести неговият режисьор Андрей Михалков-Кончаловски пред ТАСС. Всъщност в лентата за Микеланджело най-големият лукс  е компютърната графика. Парите са дошли от частни инвеститори, италиански спонсори и руското министерство на културата, уточнява големият кинаджия. „Снимачният процес беше дълъг и сложен. Всеки кадър трябваше да бъде отсяван като частица на пъзел“, споделя още той.  Преди старта на продукцията през 2017-а Кончаловски беше коментирал: „Да създадеш игрален филм за Микеланджело е не по-малко трудно, отколкото за Андрей Рубльов. И работейки по сценария, изведнъж си спомних, че самият аз писах за Рубльов за епоса на Тарковски. Така косвено започнах да правя паралели между двамата автори. Мисля, че днес единствено руснаци биха могли да заснемат филм за Микеланджело, тъй като сега се намираме в XV век - в Ренесанса”. Международната премиера на лентата беше тази неделя на римския кинофестивал. Да припомним, че Владимир Путин подари диск с „Грях“ на папа Франциск с думите:  „Много добър филм“. „Поискаха ми две копия, но нямах никаква представа за намерението на президента – едва по-късно разбрах за жеста му“, добавя Кончаловски.  ", "date": "2019.10.28", "title": "15 милиона евро струва „Грях“ на Кончаловски"}
{"url": "https://standartnews.com/kultura/bel-epok-vdkhnovi-bg-khudozhnitsi-405243.html", "text": "Нина и Иво Петрови гостуват с живописна експозиция в столичната галерия „Нюанс“ до 10 ноември. Изкуствоведите ги наричат „устойчиви хора от друго време“ – като персонажите и сюжетите им. В тях се преплитат минало и бъдеще, а Нина определя стила си като ретро поп арт и намира най-голямо вдъхновение в постерите от 20-те години на миналия век. В нейните картини ретрото е усещане. При Иво ретрото е сюжет - подсказан му от авангарден галерист в Барселона през 2005-а. Затова във фигуралната му живопис има сецесион и етикет от началото на предишното столетие - пиенето на кафе като ритуал, джаз музиката като подреждане на хаоса, морският бряг като моден подиум. Щрихи от време на възход, на падане табута, на нови технологии и разкрепостеност. Експозицията в атмосферата на бел епок заразява с оптимизъм и безгрижие, но не липсва и носталгия към изисканите години. Нина и Иво са съученици в приложното училище в Трявна, състуденти в художествения факултет на Великотърновски университет, партньори в живота и творческо дуо. През годините правят изложби в Барселона, Париж, Москва, Виена, Истанбул, Тулуза, Лил, Хага, Амстердам, Страсбург и Люксембург.", "date": "2019.10.28", "title": "Бел епок вдъхнови БГ художници"}
{"url": "https://standartnews.com/kultura/kung-fu-teatr-s-gastrol-v-blgariya-405245.html", "text": "Кунг фу театърът на Джаки Чан гостува за първи път в България със спектакъла „11 война“ - в София, Пловдив и Варна на 4, 5 и 11 декември. Бойното изкуство, което обединява култура, философия, древни традиции и танц има хиляди почитатели и последователи у нас. Изумителните акробатични изпълнения на ръба на човешките възможности са разултат от всекидневни физически тренировки и абсолютен контрол на вътрешна енергия. Спектакълът е с концептуални визуализации и декор, въздействаща музика, светлинни ефекти - завладяваща история в 6 акта, които разказват за кунг фу  майстори, постигнали духовна и физическа хармония. Да припомним, че Джаки Чан е китайски актьор, режисьор, продуцент, сценарист, специалист по бойни изкуства, певец и каскадьор. В своите филми е известен с акробатичен боен стил, придружен с комични елементи, използване на подръчни оръжия и новаторски каскади. Той започва кариерата си през 70-те години на миналия век и оттогава участва в повече от 150 филма. Отличен е със звезда на Алеята на славата в Холивуд. ", "date": "2019.10.28", "title": "Кунг фу театър с гастрол в България"}
{"url": "https://standartnews.com/kultura/maraton-v-teatr-sofiya-405246.html", "text": "Маратон от събития са в ноемврийския афиш на театър „София“. На 15 ноември от 18 часа е откриването на изложба със сценични плакати от Радослава Боор – 30 творби, избрани от създаденото през послединте 13 години.  Колекцията е впечатляваща, изпълнена с деликатния и изискан стил на авторката. Всяко дете от публиката на \"Питър Пан\" на 16 ноември ще получи подарък – книжка „Ще ти разкажа приказка“ с творби от победителите в национален тематичен конкурс.  От 15 часа във фоайето ще се проведе състезанието  \"Кой знае най-много за театъра?\", в което ще мерят сили два отбора от актьори и режисьори. В три кръга – свят, България, театър „София“ – те ще отговарят на въпроси, свързани със забележителни автори, звезди и спектакли, които са оставили трайна следа. Публиката също ще може да се включи и да спечели награди – билети за хитови постановки, книгата, посветена на 50 години от създаването на театър „София“ и други приятни изненади. Същата вечер 20 късметлии от зрителите на „Палачи“, избрани на случаен принцип,  след края на представлението ще се качат на сцената и ще видят отблизо как точно се случва обесването на Хенеси – един от героите в черната комедия на Мартин Макдона. Освен че ще научат любопитни неща за механизацията, ще могат да застанат на мястото на палача Хари Уейд, в чиято роля влиза Деян Донков, и поне за малко да се почувстват като него. На влизане в залата всеки, който има желание да участва в приключението, ще си изтегли номерче. На 24 ноември в театър \"София\" се завръща  хитът \"Покана за вечеря\" от Оля Стоянова с режисьор Тея Сугарева. Актьорите са Ивайло Герасков, Дария Симеонова, Владимир Матеев, Пламен Манасиев, Мартин Димитров. На 30 ноември ще бъде отбелязано 50-то представление на „Пипи“ по Астрид Линдгрен на Кристиана Бояджиева. След финалните аплаузи ще има торта. На 4 ноември гостува шуменската трупа, която носи името на Васил Друмев. Тя се представя с „Кризисен център“ на Михаил Казаков и Съби Събев. Публиката ще види любимците си от „Пътят на честта“ Силвия Петкова и Ивайло Захариев в компанията на Николай Станоев, Иво Йончев, Юлиян Рачков. На 9 ноември на камерна сцена е ред на Клас 5x5 с „Колекционерът“ по романа на Джон Фаулз на Анета Иванова и Румен Михайлов.", "date": "2019.10.28", "title": "Маратон в театър „София“"}
{"url": "https://standartnews.com/regionalni/gorski-pozhar-izbukhna-i-v-razlozhko-405227.html", "text": "Нов горски пожар избухна на територията на държавно горско стопанство Елешница, Разложко. Засегнати са изкуствено залесени с противоерозионна цел борови насаждения. Огънят се разраства бързо заради силния вятър. Пожарни екипи и служители от близките горски стопанства са на терен и се опитват за направят просеки за ограничаване на периметъра на пожара. Втори ден продължава борбата с пожара в Национален парк Рила, над село Долно Осеново, община Симитли. Там огънят засегна над 500 декара защитена територия.", "date": "2019.10.28", "title": "Горски пожар избухна и в Разложко"}
{"url": "https://standartnews.com/regionalni/kamion-premaza-gorski-inspektor-405232.html", "text": "Горски инспектор е загинал тази сутрин при пътнотранспортно произшествие, съобщиха от полицията. Трагичният инцидент станал към 10:30 ч. на пътя между село Жабляно и град Земен. Пострадали са и други хора. 38-годишният горски инспектор Иво Лазов, който правел оглед на санитарна сеч, се намирал отстрани на пътя. Водачът на преминаващ тежкотоварен камион обаче изпуснал управлението на возилото и то, помитайки горския инспектор, го убило на място. След това камионът се е обърнал в дере. Пострадали са и други хора. На място е пристигнал директорът на Регионалното горско стопанство в Кюстендил, а криминалисти са извършили оглед. Загиналият Иво Лазов е от Брезник, женен е и има дете.", "date": "2019.10.28", "title": "Камион премаза горски инспектор"}
{"url": "https://standartnews.com/regionalni/izgoryakha-dve-koli-v-burgas-405239.html", "text": "Два автомобила са изгорели пред Спешния център на УМБАЛ-Бургас, съобщиха от пресслужбата на полицията в морския град. Около 17,45 часа тази вечер в пето Районно управление \"Полиция\"е подаден сигнал за това, че пред Спешния център в току-що паркирало такси се е запалило. Огънят е обхванал и наблизо паркиран автомобил. В момента гасителните действия, предприети от огнеборците, продължават. От полицията информираха, че двата автомобила са напълно изгорели. Пострадали и жертви няма.", "date": "2019.10.28", "title": "Изгоряха две коли в Бургас"}
{"url": "https://standartnews.com/kultura/mega-megami-startira-noviya-sezon-v-khotel-marinela-405191.html", "text": "От 31.10 до 2.11 екипът на най-актуалния нощен клуб - Megami Club – Hotel Marinela, е подготвил грандиозно Mega Megami шоу – в нощта на Halloween, когато всеки е избрал най-зрелищния си костюм, поп-фолк звездата Емануела ще изпълни най-хитовите си песни в зала EFE в хотел Marinela. В шоуто ще се включат балет Megami, Acrobatic show Megami, Topless show Megami и резидънт диджеите на клуба Maxy и Spirit. На сцената ще оживеят най-страховитите поп-културни персонажи, а шоуто обещава да е впечатляващо страховито. Преди това - в часовете, преди стрелките да отброят полунощ, всеки, който желае да се потопи в атмосферата на вълнуващ и провокиращ маскарад, има покана за VIP Halloween Black Party в Street Lounge - Нotel Marinela. В първия ден от месец ноември най-успешната и блестяща сръбска звезда Цеца Величкович ще забавлява гостите на Mega Megami в зала EFE с екслузивно шоу, за което дълго ще се говори! На 2 ноември, в 21:00, отново в зала EFE, започва изборът на Playmate Of The Year 2019! Палитрата от изкусителки отново е изключително богата и насочена към най-различни и взискателни вкусове за женска красота и харизма, верни на максимата си, че това не е просто конкурс за красота, а ревю на провокативни и интересни момичета. Организаторите са подбрали и естествени красавици, но и почитателки на естетичната хирургия, спортистки, благодетелки, модели, артисти, певици. След като най-сексапилната българка за 2019 година бъде избрана, купонът ще продължи в 23:00 с грандиозен финал на трите парти нощи – на сцената на Mega Megami в зала EFE ще излезе една от най-обичаните родни поп-фолк изпълнителки – Преслава. Трите Mega Megami парти нощи дават старт на новия сезон, през който парти събитията в зала EFE на хотел Marinela ще надминат всички очаквания – очакват се грандиозни тематични партита, гостувания на световни музикални звезди и впечатляващи шоу спектакли", "date": "2019.10.28", "title": "Mega Megami стартира новия сезон в хотел „Маринела”"}
{"url": "https://standartnews.com/kultura/deyvid-linch-s-oskar-za-tsyalostno-tvorchestvo-405192.html", "text": "Дейвид Линч получи награда „Оскар“ за цялостно творчество. „Имате много интересен вкус“, коментира режисьорът в своя Туитър. Освен Линч, статуетки отидоха още при актьора индианец от племето чероки Уес Стъди („Последният мохикан“, „Танцуващият с вълци“), италианската режисьорка и сценаристка от швейцарски произход Лина Вертмюлер („Паскуалино“, „Седемте хубавици“) и актрисата Джина Дейвис („Бийтълджус“, „Телма и Луиз“). Така Вертмюлер най-сетне бе удостоена от Американската академия за киноизкуство и науки, след като преди 42 години бе първата жена, номинирана за най-добър режисьор. 63-годишната Дейвис стана 39-ят носител на приза на името на Джийн Хършолт за „изключителен принос към хуманитарни каузи“. Звездата е известна като защитник на половото равенство в медиите. Линч е номиниран три пъти за „Оскар“ в категорията „Най-добър режисьор“ за филмите „Човекът слон“, „Синьо кадифе“ и „Мълхоланд драйв“, както и в категорията „Най-добър адаптиран сценарий“ за „Човекът слон“, но не е печелил до сега. Почетният „Оскар“ е първото отличие, което Академията връчва на режисьора. Той не е печелил и „Златен глобус“, въпреки че е бил номиниран три пъти, нито притежава телевизионния приз „Еми“, за който през 1990-а и 2017-а получи общо 10 номинации за хита си „Туин пийкс“.", "date": "2019.10.28", "title": "Дейвид Линч с „Оскар“ за цялостно творчество"}
{"url": "https://standartnews.com/kultura/portret-na-nikola-nikolov-krasi-operata-405248.html", "text": "Скулптурен портрет на легендарния Никола Николов вече краси аристократичните интериори в Софийската опера. Големият певец, прославил България по света, си отиде преди 12 години,  но негови ученици финансираха арт акцията за запазване на светлата му памет. Творбата е на младия автор Мартин Трифонов – син на Филип Трифонов. Инициатор на проекта е прочутият тенор Божидар Николов, който живее във Виена. Той винаги разказва, че Никола Николов се е грижил за него като за роден син и неслучайно възпитаникът му е признателен и днес. Заедно с Божидар Николов средства за паметния знак дариха артистите Цветан Цветков, Калуди Калудов, Георги Петков Димо Василев, Иван Йонков, Емил Райков, Владимир Цонев, Марио Петров, Пеньо Пирозов, Ивайло Михайлов,  Хрисимир Дамянов,  Хакан Айсев от Турция, Атанас Узунов и Крум Гълъбов. Всички те са успели в професията и пазят прекрасни спомени за своя учител. Някои от учениците на Никола Николов пяха под акомпанимента на Милен Станев, участваха и солистките на операта Силвана Пръвчева, Ангелина Манчева и Радостина Николаева. Младата Весна Джуркович, ученичка на Божидар Николов и солистка на класическата трупа  в Белград, блесна с арията на Мюзета от „Бохеми“. Мартин Трифонов е избран от журналистката Елиана Митова, лична приятелка на Никола Николов, съпругата му Лиляна Василева и дъщерята Николина. Митова притежава богата колекция от снимки с автографи на Никола Николов и Лиляна Василева. Скулптурната глава е толкова сполучлива, че най-близките на Никола Николов веднага го разпознават, коментираха в Операта.", "date": "2019.10.28", "title": "Портрет на Никола Николов краси Операта"}
{"url": "https://standartnews.com/biznes/s-41-spada-vnshniyat-dlg-na-blgariya-405206.html", "text": "Брутният външен дълг в сектор държавно управление към края на август намалява с 4,1% на годишна база (или с 233,5 млн. евро) до 5,4181 млрд. евро, като се запазва тенденцията външните задължения да са под 10% от БВП на нашата страна, показват данни на БНБ. Спрямо края на 2018-а година брутният външен дълг на сектор \"Държавно управление\" се свива през август с 2,2% (със 122,8 млн. евро). В края на август 019 година брутният външен дълг на България (частен и държавен) е в размер на 34,0391 млрд. евро (57,5% от прогнозния БВП), като нараства с 883,2 млн. евро (повишение с 2,7%) спрямо края на 2018 година, когато брутният външен дълг беше в размер на 33,1559 млрд. евро. Спрямо август 2018 година обаче дългът намалява с 660,1 млн. евро (с 1,9%). Дългосрочните задължения през август са в размер на 25,6841 млрд. евро (43,4% от БВП и 75,5% от брутния външен дълг), като се увеличават с 566,9 млн. евро (с 2,3%) спрямо края на предходната година, но намаляват с 830,8 млн. евро (спад с 3,1%) спрямо август 2018-а година. В същото време краткосрочните задължения на България възлизат на 8,355 млрд. евро (14,1% от БВП и 24,5% от брутния външен дълг), нараствайки с 316,3 млн. евро (с 3,9%) спрямо края на 2018 година и със 170,7 млн. евро (с 2,1%)спрямо август 2018 година. През август външните задължения на банките в нашата страна възлизат на 4,5613 млрд. евро (7,7% от БВП), като се понижават 41,6 млн. евро (с 0,9%) спрямо края на 2018-а година и с 66,5 млн. евро спрямо миналия август. През първите осем месеца на настоящата година са извършени плащания по обслужването на брутния външен дълг за 3,2324 млрд. евро (5,5% от БВП) спрямо плащания за 3,7092 млрд. евро (6,6% от БВП) през януари - август 2018-а година, отчита БНБ. Нетният външен дълг (разликата между размера на брутния външен дълг и размера на брутните външни активи) в края на август е отрицателен и в размер на 2,4525 млрд. евро, като намалява с 414,1 млн. евро спрямо края на предходната година. Това понижение на нетния външен дълг се дължи на по-голямо увеличение на брутните външни активи (със 1,2973 млрд. евро, или с 3,7%) в сравнение с нарастване на брутния външен дълг (с 883,2 млн. евро, или с 2,7%). Трябва да се има предвид, че брутните външни активи включват резервните активи на БНБ, активите на банките в чужбина и депозитите на нефинансовия сектор зад граница. Спрямо август 2018-а година нетният външен брутен дълг намалява с 2,4623 млрд. евро.", "date": "2019.10.28", "title": "С 4,1% спада външният дълг на България"}
{"url": "https://standartnews.com/sport/taygr-uuds-s-rekord-v-golfa-405242.html", "text": "Американецът Тайгър Уудс спечели турнира по голф Zozo Championship в Инзаи, Япония с резултат 19 под пара. По този начин 43-годишният янки записа 82 титла в кариерата си от PGA Tour, с което изравни рекорд от 1965-а. Десетият в световната ранглиста Уудс повтори постижението на сънародника си Сам Снийд. За Тайгър това беше първи турнир след операцията на коляното, която претърпя пред девет седмици. През април Уудс спечели първия си мейджър турнир от 11 години, като победи на Мастърса в Огъста, САЩ, и записа 15-и трофей от тази категория.", "date": "2019.10.28", "title": "Тайгър Уудс с рекорд в голфа"}
{"url": "https://standartnews.com/kultura/kotka-v-stenata-s-premiera-na-kinomaniya-405203.html", "text": "Киномания 2019 ще покаже „Котка в стената” на режисьорите Мина Милева и Весела Казакова. Награждаван и номиниран многократно на някои от най-престижните фестивали, филмът ще има своята софийска премиера на 27 ноември от 20, 30 часа в „Люмиер”. Само преди седмица във Варшава лентата грабна престижния приз на ФИПРЕССИ - Международната асоциация на кинокритиците. Между отличията за продукцията е и това за дебют на  „Златна роза” във Варна – след участието в конкурсите на форумите в Локарно и Сараево. “Скрийн интернешънъл” постави „Котка в стената“ на челно място сред заглавията на световните летни фестивали, а немското списание “Максимум синема” го класира четвърти в селекцията си Топ 11 от форума в Локарно тази година. Историята е за българско семейство във Великобритания, което влиза в остър конфликт с живеещите на социални помощи свои съседи заради изоставена котка. Докато спорът се разгаря, зрителите виждат непозната, разяждана от противоречия Великобритания. Комедийната драма умело съчетава политическата тема за Брекзит с емигрантския живот на българите в Лондон. В ролите ще видим Ирина Атанасова (Ирина), Ангел Генов (Владимир), Орлин Асенов (Жожо), Гилда Уо (Деби), Чинуи Ей Нуоколо (Риана) , Джон-Джо Инкпен (Джак),  Кадиша Гий Камара (Фийби) След успешната световна премиера, която се състоя в Локарно, Швейцария, „Котка в стената” предизвика редица отзиви в световната преса. “Навременен имигрантски поглед върху положението във Великобритания – история, която заслужава да бъде разказана... Особено впечатляваща е автентичността на образите от работническите класи – нещо, което британското кино понякога се затруднява да предаде сполучливо”, споделя Уенди Айд от „Скрийн интернешънъл“, Великобритания.  ", "date": "2019.10.28", "title": "„Котка в стената“ с премиера на Киномания"}
{"url": "https://standartnews.com/sport/ministr-kralev-s-opit-da-spasi-natsionalite-405224.html", "text": "Писмо до президента на УЕФА Александър Чеферин е изпратил министърът на младежта и спорта Красен Кралев, стана ясно днес. С него той го запознава с мерките, които България взе след расисткия скандал на двубоя с Англия от квалификациите за Евро 2020 в София. Очаква се всеки момент УЕФА да обяви санкциите срещу БФС като мнозина искат директно да бъдем изхвърлени от евроквалификациите за първенството през 2020 г., за да бъде даден урок на останалите при подоби инциденти. Сред тях е дори и организацията ФАРЕ, която има огромно влияние в европейските футболни структури. Министър Кралев подчертава, че все пак става въпрос за изолиран инцидент, а не за масово отношение от страна на билзо 20 хилядната публика на стадиона. “Мога да ви уверя, че срещу тези 27 зрители са предприети незабавни действия - 24 от тях са обвинени въз основа на Закона за опазване на обществения ред при провеждането на спортни мероприятия, а 3 от тях - на основание чл. 325 от Наказателния кодекс, според който се предвижда лишаване от свобода до пет години”, се казва в писмото на министър Кралев, което беше изпратено още в четвъртък до европейската футболна централа. “За да се засили безопасността и сигурността на стадионите, вече бяха проведени няколко съвместни срещи с новоизбрания президент на БФС Михаил Касабов и искам да ви уверя, че българското правителство и Българският футболен съюз работят в отлично сътрудничество”, допълва още министър Кралев. “България непрекъснато полага значителни усилия за осигуряване на безопасност и сигурност на футболните мачове. Наскоро българският парламент гласува в подкрепа на ратифицирането на Конвенцията на Съвета на Европа за интегриран подход към безопасност, сигурност и обслужване по време на футболни мачове и други спортни събития. Това беше важна стъпка напред към укрепване на безопасността и сигурността на стадионите, както и на другите арени за спорт в страната. В момента сме се насочили към установяване на национални и местни координационни механизми с цел разработване и прилагане на интегрирания подход от страна на много агенции, ангажирани с безопасността, сигурността и обслужването на национално и местно ниво. Според закона за опазване на обществения ред при провеждането на спортни мероприятия, мерките за безопасност и сигурност при провеждането на спортни събития са задължение на техните организатори. Степента на риск от нарушаване на обществения ред по време на спортно събитие се определя от организатора на събитието и съответната спортна федерация, съвместно с органите на МВР. Следователно новата Конвенция ще играе важна роля за обединяване на усилията на всички страни, участващи в обезпечаването на безопасността и сигурността на спортните събития”, подчертава още спортният министър. Той информира Чеферин, че на среща между премиера на България Бойко Борисов и британския премиер Борис Джонсън в Брюксел, двамата са осъдили расисткото поведение. Българското правителство е предприело всички необходими мерки от компетентността му.", "date": "2019.10.28", "title": "Министър Кралев с опит да спаси националите"}
{"url": "https://standartnews.com/biznes/nova-aviokompaniya-shche-ni-prevozva-do-germaniya-405221.html", "text": "Нова нискотарифна авиокомпания ще ни превозва  от Летище София до Германия. \"Юроуингс\", която е част от групата на \"Луфтханза\", ще лети три пъти седмично до Дюселдорф и два пъти седмично до Щутгарт, пише TrafficNews. Цените на билетите започват от 30 евро. През идващия зимен сезон от Летище София ще стартират полети до четири нови дестинации, \r\nобяви изпълнителният директор Владимир Раподжиев, цитиран от БНР. Нискотарифни авиопревозвачи ще летят веднъж седмично до Ийст Мидлънс и два пъти седмично до Нюрнберг. „Две нови авиокомпании имаме. 22 авиокомпании обслужват пътниците от и до Летище София, 57 са дестинациите“, каза Рапонджиев. Очаква се до края на годината Летище София да обслужи над 7 милиона пътници. Сред най-предпочитаните дестинации от българите са Великобритания, Германия и Испания.", "date": "2019.10.28", "title": "Нова авиокомпания ще ни превозва до Германия"}
{"url": "https://standartnews.com/biznes/a1-veche-predlaga-uslugite-si-s-esim-405210.html", "text": " е първият оператор в България, който предлага възможност за активация на   – ново поколение SIM карти, вградени в смарт устройство, които заместват физическите карти. Поставянето на SIM карта се заменя със зареждане на eSIM профил в мобилното устройство чрез сканиране на QR код. Както традиционната SIM карта, eSIM профилът съхранява информацията, която е необходима за свързване и ползване на мобилната мрежа на оператора. За момента от услугата могат да се възползват всички притежатели на моделите iPhone XS Max, iPhone XS, iPhone XR, както и на новите iPhone 11, 11 Pro и 11 Pro Max, които поддържат eSIM и досегашната Nano SIM карта. Клиентите на А1, които притежават посочените модели на iPhone, могат да заменят своята SIM карта с eSIM или да ползват и двата вида карти. С eSIM най-новите модели на iPhone се превръщат в DUAL SIM устройства, на които могат да бъдат използвани два номера, съответно два мобилни плана. Ако потребителят ползва личен и служебен телефон, той може да има по-гъвкав и удобен достъп до услугите си, използвайки и двете карти само в едно устройство. Новите клиенти на А1, които желаят да купят моделите на iPhone, поддържащи eSIM, могат да активират услугите на оператора и само с новата вградена карта. С eSIM потребителите могат да зададат всички заключвания, които са възможни и с конвенционална SIM карта - блокиране при кражба, заявка за блокиране, забрана за избиране на номера и др. Освен най-новите модели смартфони, Apple внедрява eSIM технологията в Apple Watch Series 3 и Watch Series 4, както и в iPad Pro. Очаква се най-новите мобилни устройства с eSIM карти на другите големи производители - Samsung и Huawei - да навлязат на българския пазар през 2020 година. В бъдеще А1 планира да въведе еSIM и за смарт часовниците на Apple, Samsung и Huawei, което ще позволи на клиентите на оператора да използват една и съща мобилна услуга през телефона и малкото устройство. Часовникът ще разполага със собствен еSIM профил, в който е записана цялата информация за достъп и използване на мобилната мрежа на A1. Така притежателите на часовници с eSIM ще могат да провеждат разговори, да ползват интернет, да изпращат съобщения, дори когато телефоните им не са в близост до тях – например докато пазаруват или спортуват. „В следващите две или три години все повече от новите модели смартфони на големите производители ще работят и със стандартна, и с електронна SIM карта. Тенденциите са до 10 години не само смартфоните, но и всички нови мобилни устройства и смарт часовници да функционират само с eSIM”, казва Симеон Донев, старши директор „Маркетинг” в А1. „Напълно цифровизираният начин, по който различни устройства ще могат да се свързват чрез новата eSIM технология, е от изключително значение за новото поколение потребители, особено предвид навлизането на 5G мрежата и IoT”.", "date": "2019.10.28", "title": "А1 вече предлага услугите си с eSIM"}
{"url": "https://standartnews.com/sport/bez-khoreografii-v-sektor-a-na-gerena-405226.html", "text": "ПФК Левски забрани съществуването на ултрас трибуна в Сектор \"А\" на стадион \"Георги Аспарухов\". Ръководството на \"сините\" обяви чрез клубния уебсайт, че в централния сектор вече няма да бъдат допускани хора със знамена, мегафони, пиротехнически изделия и други предмети, предполагащи организирането на хореография. \r\n \r\nДве от фен групите \"Южна Дивизия\" и \"Синя Хунта\" се преместиха в блок 5 на централния сектор под името \"Ултрас Левски\" заради проблеми с други привърженици в сектор \"Б\". \r\n \r\nЕто и цялото съобщение: \r\n \r\n", "date": "2019.10.28", "title": "Без хореографии в сектор А на Герена"}
{"url": "https://standartnews.com/sport/robot-pobedi-svetovna-shampionka-po-shakh-405229.html", "text": "За първи път робот победи световна шампионка по шах - 16-годишната Нургюл Салова. Момичето се включи доброволно в състезанието, което е част от кампания за популяризация на работотите у нас като в първия рунд се състезава на най-високото 20-то ниво, което нормално осигурява сертификат за гросмайстор. Девойката специално се върна от състезание в чужбина, за да участва в състезанието, но в крайна сметка загуби от робота. След това обаче й бе предложено да се състезава срещу него на по-ниско ниво, което съответства на възрастта й, и тогава тя спечели като състезанието завърши с резултат 1:1. Промоцията на възможностите на роботите продължи две седмици като част от нея имаше дори денс група на роботи, които танцуваха по един и същи начин на една и съща музика.  ", "date": "2019.10.28", "title": "Робот победи световна шампионка по шах"}
