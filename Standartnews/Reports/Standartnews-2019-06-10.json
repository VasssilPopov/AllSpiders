{"url": "https://standartnews.com/regionalni/v-stara-zagora-nyama-da-se-proizvezhda-olovo-394365.html", "text": "В Стара Загора няма да се изгражда завод за производство на олово. Това стана ясно от разпространеното днес  становище на  инвеститора - дружеството „Ресайкъл Компани” от Свищов. Причината е силния обществен натиск, подкрепен от кмета на града и неговия екип, поясняват оттеглянето си от компанията. \r\n  От ръководството уверяват, че винаги са се отнасяли с необходимия професионализъм и отговорност към всяка една забележка, критика или дори негативен коментар, свързан с осъществяването на един или друг проект от компанията или дружествата, свързани с нея. Местните органи, както и гражданите на населените места, в които работим, са наши партньори и ние винаги сме търсили тяхното последователно и предвидимо поведение, пишат още в позицията си инвеститорите. На финала на реализацията на този изключително сложен и амбициозен проект обаче от компанията са разбрали, че не могат да се доверят на Старозагорската община и да си партнират с нея за в бъдеще. \"За нас, като инвеститори и като отговорни специалисти, бъдещата реализация на проекта става безпредметна и в резултат на това заявяваме нашето оттегляне от обявеното инвестиционно намерение\", деклирират в заклчение от „Ресайкъл Компани”. Тя обаче щяла да търси справедлива компенсация за реализираните разходи по подготовката на проекта, както и за пропуснатите ползи.", "date": "2019.06.09", "title": "Старозагорци стопираха опасно  производство в града"}
{"url": "https://standartnews.com/regionalni/tsaritsa-roza-i-tsar-na-mineralnata-voda-izbrakha-v-pavel-banya-394373.html", "text": "  Царица Роза и Цар на минералната вода избраха избраха в Павел баня  на традиционните празници  в курортното градче. Габриела  Кънина и  Николай Попов се окичиха с царските корони. Днес бе даден старт и на тазгодишното плувно лято в курорта.  \r\n  Надвечер на централния площад започва представянето на всички населени места от общината със своя бит, култура, традиционни ястия и занаяти.  С концерт-спектакъл ще отбележи 30-годишнината си общинският фолклорен ансамбъл „Детелини“. Преди това саомдейците откриха паметна плоча на основателя на формацията Недка Кавръкова и почетоха паметта и.  Празниците на розата и минералната вода в Павел баня ще бъдат закрити с изпълнения на участниците в Международния фолклорен фестивал и концерт на руския ансамбъл „Фантазия\".  \r\nФото - Кazanlak.com", "date": "2019.06.09", "title": "Царица Роза и Цар на минералната вода избраха в Павел баня"}
{"url": "https://standartnews.com/regionalni/shareno-kotle-predstavya-etnicheskoto-bogatstvo-v-burgas-394367.html", "text": " Богата фолклорна програма, снимки с народни носии, кулинарен базар и още много изненади - това са част от проявите  на културния фестивал \"Шарено котле\", който ще се проведе днес в комплекс \"Меден рудник\". \r\n  „Над 200 ще са участниците в 6-то издание на празника, които ще предложат на публиката музикални изпълнения в различни стилове, кулинарна битка, арт-работилници за традиционни занаяти “, каза Веселина Николова, секретар на местното читалище \"Св. св. Кирил и Методий 1985\" , което заедно с община Бургас е инициатор на феста. \r\n  Идеята на празника е представители на по-големите етнически общности в Бургас да се представят с традиционния си фолклор, характерни ястия, предмети от бита и занаяти. Организаторите вярват, че опознавайки своите различия, хората да открият и това, което ги сближава и ги обеднява. \r\n Представителите на общностите ще се включат в кулинарна битка, а жури ще определи \"Майстор сладко\" и \"Майстор солено\". Всеки посетител ще може да си направи снимки с български, арменски, руски, турски и ромски носии. \r\n ", "date": "2019.06.09", "title": "\"Шарено котле\" представя етническото богатство в Бургас"}
{"url": "https://standartnews.com/kultura/kamen-vodenicharov-samo-ilyuzii-veche-30-godini-394361.html", "text": "Екшънът около Камен Воденичаров няма почивен ден. С Георги Мамалев и Тончо Токмакчиев играят и пеят в сатирично-сантименталния спектакъл „Майсторите на комедията“ по всевъзможни географски ширини. Неотдавна се завъртя и пълнометражният документален филм „105 минути София - историята на града“, посветен на 140-годишнината от обявяването на новата столица. Режисьори са му Камен и Михаил Ланджев. Лентата се движи от първите открити артефакти в софийското поле от 6000 г. пр. Хр. до наши дни. Разказва за открития в археологията, за постиженията в архитектурата, науката и изкуствата, за населявалите София в продължение на 8000 години траки, римляни, древни българи, мюсюлмани, за борбите и съжителството на религиите им, за  стремежите и усилията на хората да построят своята столица, взимайки най-доброто от артистичния и духовен свят на Европа. Воденичаров не крие, че апетитът му за кино става все по-мащабен и той упорито мисли за игрална продукция. Момчето, което в готиния си хит „Не съм избягал“ някога пееше, че няма да върви с наведена глава, продължава да търси смисъла, за да остане.           - Господин Воденичаров, с Георги Мамалев и Тончо Токмакчиев като истински класни „мечки“ играете по света и у нас – какво виждате от висотата на сцената? - Виждаме, че вече половината от нашата публика е из Европа, а през есента вероятно ще разберем, че не по-малко сънародници имаме и в Щатите. С „Майсторите на комедията“ наскоро обиколихме  Трир, Франкфурт, Щутгард, Барселона, в края на септември летим за Америка. В спектакъла сме събрали култови образи от най-известните ни скечове: хамалите,  професор Букварски – лингвист и специалист по диалекти, докторът експерт по здравната реформа, кметът-производител на алкохолни питиета... Всичко това върви с носталгичните песни на „НЛО“ и „Каналето“ - нещо като тв студио на живо. - Не е ли малко тъжно, че броят на зрителите ви в България и извън нея скоро може би ще започне да се изравнява? - Честно казано, вече не ни се струва чак толкова тъжно, въпреки че приемаме този факт много емоционално. Идват да ни гледат будни българи.  Преборили се за достойно място в Европа. Устроили живота си – напълно интегрирано: образоват децата си, които проговарят не само на матерния и бащиния, а поне на още два езика... Сесилия, внучката на Тончо, която живее с родителите си в Барселона, реди такива изречения на български, испански и фламандски, че направо ти къса шортите от смях. - По колко души се събират на шоуто ви? - В Барселона, примерно, дойдоха 500.  Погледнати отгоре, изглеждаха като минимодел на България: успели бизнесмени, бивши депутати и дипломати, свързани със службите, студенти и млади хора, културтрегери и тежки интелектуалци, хамали и камериерки... Имаше и яки гологлави момчета, за които бързо се досетихме, че са автоджамбазите... Не липсваха и магистралките, сякаш излезли от „Шоуто на Канала“. Цялата палитра от обществото ни беше събрана в огромната зала. И доброто, и лошото от тук е пренесено там - А дали по-качествената част от нацията вече не е извън географските предели на родината? - Не мога и не искам да бъда категоричен. Играейки из България, виждам, че - слава на Бога - тук има още много активни и мислещи хора.  Но не можем да отречем, че талантът, интелектът и трудолюбието, „произведени в България\", помагат повече на приятелските нации. Много сънародници инвестират усилия и възможности в просперитета на централна и западна Европа... -... Която невинаги ни обръща внимание...            - ... И която не винаги се отнася към нас с почитта и уважението, с които ние се отнасяме към нея. Е, разбира се, във всеки самолет – особено на нискотарифните компании, има от онези нашенци, които ни докарват усмивките, подигравките и лошия имидж, но къде ги няма? Нима Франция и Германия са застраховани срещу глупостта, тъпотията и невежеството на гражданите си?  - Какво най-често искат да слушат феновете? - Първо се радват на хитовете, които сме избрали, а после проявяват страст и към  тези от края на 90-те. С прелитането на календара  забелязвам, че има огромен интерес и емоции у 30-40-годишните към песните от първото десетилетие на новия век – тоест от епохата на телевизия ММ. Колкото и нескромно да звучи. Тогава създавахме онази среда, в която изгряваха днешните звезди – „Те“, Любо Киров, Мария Илиева, „Д2“, Б.Т.Р., неволно ще пропусна някого... Цялата тази генерация вълнува връстниците си по света. Въобще две-трети от нашите хора живеят с бг телевизиите и целия онлайн в родината. Малка част от диаспората не желае да има нищо общо с България – дори не говорят на езика си. Просто не искат да общуват. Завистта, дудненето и хейтърството – толкова типични за тук – се проявяват с пълна сила и там. За да стане ясно колко силен отпечатък и тежко клеймо е оставило времето на двойните стандарти, на лицемерието, на лъжите – на всичко онова, което соцът в голяма степен ни наложи  като модел на поведение. Може би ще окаже вярно, че 40 години трябва да се върви през пустинята, за да си отиде и последният, който помни робството. А ние си представяхме много по-бърз преход Фантазирахме си, че за някакви си 6-7 години нещата ще се случат. Илюзии – вече 3 десетилетия. Реката влачи наносите, но не ги изчиства.             - На всичкото отгоре сме съвършено безпомощни пред демографската криза... - Всички носим вините си. Но връщането на българите е невъзможно, ако не открием у себе си сили, за да подредим кочинката си. Хващаме готовите модели – от образованието и здравеопазването до бизнеса и съдебната система – и непрекъснато ги търкаляме. Мъчим се да се напъхаме в тях, но дали са по наш размер? Дали не е време да счупим отровния зъб на змията? Ще дойде и този момент, но не знам за кога да фиксирам оптимизма си. Но дойде ли, българите по света ще работят не само за новите си родини, но и за страната, от която са тръгнали. И едва тогава може би ще се впишем в глобалната цивилизация. - Защо все не успяваме? - За огромно съжаление алчността, с която тъмната сянка от близкото минало се стреми да монополизира цялото общество, все още е твърде силна. А съпротивителните сили на същото това общество все още не могат да й се противопоставят. Не достига енергията, която стимулира елитите да създадат необходимите на всички правила. Непреборената сила и неизлекуваната слабост са в основата на зациклянето ни. В крайна сметка всеки се надява на следващото поколение. Днешните ученици и студенти са по-малко информирани – не са всезнайковци като нас. Но пък в много случаи са по-добронамерени, макар и по-разпиляни. Гледат на света по-глобално. Да се надяваме, че някой ден ще им домилее и за българското знаме. - Понеже веднага стана дума за музика, да ви върна към началото на века - защо не успяхте да спасите ММ? - Предоверихме се на бизнес партньорите. Имахме план за развитие, но се оказа, че в България няма място за музикална медия. Сега вместо нея има Нова спорт - защото музиката не привлича толкова хора, колкото спорта. Първоначалните графици за действие се провалиха без емоции и компромиси. И така заниманието ни приключи. Както знаем, в България генерирането на рекламодатели има конкретни посоки – към една или две медии. За да се запази големия марш на печалбата. Солидарността и великодушието не съществуват в медиите на България Алчността ги пребори – и това е ужасно. - Защо „Шоуто на Канала“ беше спряно в пика си? - Нямам обяснение. Ръководството на БНТ – от наши съученици, приятели и състуденти – реши да го стопира в мига, в който беше в най-добрите си позиции. Ние положихме много усилия да го рефрешнем, да го подобрим, да го освободим от някои тъпотии и грешки. Рейтингите показваха, че успяваме. Така че няма логика. Още повече, че бюджетите ни бяха от най-ниските. Може би с нашата непокорност и независимост сме засегнали някого. Това обаче би било странно през XXI век, когато можеш да споделяш това, което те вълнува и да го хвърляш на зрителите, за да го мислят и анализират, а после да се радват или да те хейтват. - Какви са актуалните ви намерения – водите ли преговори с други телевизии? - Предложих няколко проекта на конкурс в БНТ. Нито един от тях не проби. Чува се, че има огромни дефицити в бюджетите на БНТ – малко ми е странно как и защо са се натрупали. А Нова телевизия и Би Ти Ви работят с определен кръг колеги. Много трудно се пробива обръча от фирми ако перифразирам легендарната фраза на Ахмед Доган. За съжаление, това, което се случва в икономиката, се пренесе и в медиите – малка група хора реализират формати, закупени от чужбина, без реално да бъдат продуценти. Така още преди години беше елиминирана възможността продуцентите да получават процент от парите за реклама. Те не рискуват и не печелят, а получават точно определен брой суми от телевизиите, които всъщност са истинските господари на ефира. Всяка следваща година парите за предавания непрекъснато намаляват. Все по-малките бюджети рефлектират върху тенденциите в развитието и хонорарите на хората – страда човешкия ресурс. Качеството пада. Неслучайно, който може да работи и има интернационална професия, се ориентира към странство. Защо да не прави същото във Франция и Швейцария, вместо да се занимава тук със злонамерени типове без идеи за социална промяна. Няма как да декларираш голяма печалба в края на годината – както това прави Би Ти Ви, например, а реално бюджетът на продукциите непрекъснато да спада. Не можеш винаги да печелиш 100 процента. Трябва да е като в автомобилната индустрия. Илън Мъск създаде електроавтомобил, големите концерни осъществяват грандиозни проекти, но не намаляват бюджетите си за сметка на развитието. Защо ай ти технологиите изригнаха така бурно? Защото старата олигархия не беше наясно какво се случва в този сектор. Чак сега се усети и започна да контролира и регулира. И това може би ще доведе до феномена, който се случва в медиите у нас – те ще останат без възможности за следващ скок и изкачване по стъпалата нагоре. Алчността е световно явление. Вижте какво става в Русия – 70 години СССР набиваше в главите на милиони своята пропаганда, а днес внуците на тези хора са най-големите капиталисти. Брутален шок. Но разликата между нас и големите държави е, че те имат достатъчно хора, които да измъкнат себе си от кризата. Докато ние сме малко и сме изгубени в превода. Понякога ни трябва помощ отвън – дали от братята, сестрите и приятелите, които са по различните континенти, дали от политическите ни партньори... - Кога ще снимате игрален филм? - От няколко години работя, подготвяйки се за този момент. Натрупах доста опит покрай документалните филми. Имам два проекта – до края на годината ще се концентрирам върху единия от тях, за да вляза в онази ужасяващо ужасна спирала, наречена „опит да търсиш пари за кино“.  Не ми се подхваща тази тема, защото отиваме директно в зоната на здрача. Начините за финансиране на българското кино са много ограничени и объркани. Твърде порочни в правилата, измислени в края на 90-те от тогавашната група около тогавашния министър на културата Стефан Данаилов. Безкрайно обичам Ламбо като човек и творец, но като мениджър го подведоха в онова изграждане на матрицата, което действа и до днес. Толкова системни грешки са заложени като капани – всичко трябва да се оправи. Ако искаме да продължим - за да излезе БГ киното от пределите на капсулацията. Вместо да се отдаваме на страдалчеството и глуповостта. Всички около нас – румънците, сърбите, гърците, дори македонците – вече ползват качеството, натрупано в работата на десетките им екипи. Успяха да избуят, да се докоснат и до „Златната палма“ в Кан, и до „Мечката“ в Берлин, и до доброто разпространение из Европа и света. Със съжаление трябва да признаем, че ние сме в края на \"кино опашката\" И ни трябват много повече мислене, усилия и тичане. - Разкажете за проектите си... - Едната история е преплетена с песните на ММ. Интригата е свързана с раздаването на наградите на телевизията във Варна. Другата я мислим с Елина Кишишева, която живее в Париж. Както се знае, тя е от най-добрите модни фотографи в Европа – нейни снимки и репортажи има във френски, испански и португалски списания. Та с нея мъдрим сценарий, в който героите са деца от смесени бракове – нали се досещате, че става дума за срещата между Източната и Западната Европа, за общуването между българските митове и фолклор с традициите на другата част от Стария свят. Но засега това са само планове. - Нещо не звучите достатъчно ведро... - Понякога съм демотивиран. Не ми се става сутрин, като си помисля през какво трябва да мина заради един филм. Как трябва да се сблъскам с някакви мустакати комисии, с битки за бюджети, с оправдания, с дами, които биха били чудесни детски учителки, но не бива да се занимават с кино. - Ще пускате ли скоро ново парче или клип? - Направихме много смешна песен с Тончо и с Мамалев – „Техническа проверка“. Разказва, че нито един от нас не е в пълна изправност и всеки има крайна необходимост от бърз „преглед“, защото леко е издрънчал. Разказва и за многократните опити да се установи изправността на сирените в българските градове. Въобще хумор, ирония, пародия в регетон – най-популярния в момента стил: така наречената испанска чалга, която заля света. Леко й се подиграваме, но акцентираме върху нея. - А нещо соло? - Направих песен в средно темпо – като китарните ми парчета, наполовина балада, малко шансон, с по-клубно звучене. Докато лудите ни персонажи могат да си позволят някои простотийки. - Дали вашият стар приятел Слави Трифонов ще се впусне в политиката? - Не мога да преценя. Пък и той, естествено, не споделя докрай. Струва ми се, че още не е решил. Неговата сила – на екипа, на „Ку-ку бенд“, на цялата група от много талантливи хора, е по-скоро в телевизията. Ако има новост в тази сфера, защо да не измислим нещо заедно –както беше през първата година на „Сървайвър“. Не съм сигурен дали политиката е теренът на Слави. Но той е сериозен човек и някой ден ще ни каже какво е измислил.  - Няма как да не ви запитам: Имате ли гадже в момента? - Не. Засега съм сам И ми е малко мъчно заради това. Въобще с личните ми преживявания и връзки все нещо става – не се оправям по най-добрия начин. Но все пак, слава на Бога, имам достатъчно добри приятели. Все си казваме, че най-доброто предстои, но таксиметърът напредна толкова много, а километражът се превъртя два пъти.                      ", "date": "2019.06.09", "title": "Камен Воденичаров:  Само илюзии – вече 30 години"}
{"url": "https://standartnews.com/biznes/truck-expo-2019-na-letishche-lesnovo-394393.html", "text": "От 6 до 8 юни на Летище Лесново за поредна година се проведе TRUCK EXPO 2019, част от съпътстващата програма на най-голямото събитие в сектора на тежката автмобилна индустрия. Водещи автомобилни марки показаха последните тенденции в подобренията на двигателите, производителността, емисиите и външния вид на камионите. Вдъхновени от „звяра под капака“, уникалните тунинговани влекачи се превърнаха в голямата атракция на изложението и „взривиха“ посетителите на Летище Лесново в съботния ден. Изложението завърши с десетки сделки, стотици професионални срещи и контакти. Направени са повече от 1500 тест драйва за трите дни на събитието. Рекордните над 5500 посетители преминаха през изложбените площи на Летище Лесново. „Това беше най-добре организираното от нас изложение – изложителите се бяха постарали най-много, имахме интересни премиери, TRUCK TUNING SHOW-то беше страхотно. В първите два работни дни имаше повече професионални посетители, а в събота изложението бе пълно с фенове на камионите, със семейства, с деца, което ни радва, защото това са нашите бъдещи клиенти“, каза Георги Загоров от организаторите - Асоциацията на автомобилните производители и техните оторизирани представители в България. На 8 юни имаше специални предложения за всички - от професионалисти до семейства и фенове на тежките машини. Посетителите можеха да избират между различни специални събития като демонстрация на най-новите модели и технологии в сектора, тест драйв за професионалисти, експозиция на уникални тунинговани влекачи. Голямата награда и шансът да посети безплатно Европейския шампионат ФИА ЕТРС за камиони в Има SLOVAKIA RING, където „зверовете“ летят без ограничение на скоростта, отидоха при Васил Чанев. Останалите награди, предоставени от участниците в изложението, бяха спечелени от посетители от Бургас, Бухово, Велико Търново, Враца, Кюстендил, Петрич, Самоков и София.", "date": "2019.06.09", "title": "TRUCK EXPO 2019 на Летище Лесново"}
{"url": "https://standartnews.com/svyat/zhestoka-kasapnitsa-v-polsha-394397.html", "text": "Шестима загинаха, а единадесет са ранени при верижна катастрофа на автомагистрала А6 в Шчечин, на 500 метра от изхода на Вилгово в посока Свиноуйще. Състоянието на един от ранените е критично, с тежки наранявания в областта на гърдите и главата. Камион е ударил шест леки автомобила, а пет от тях са се запалили. Изясняват се причините за инцидента. Пътят е блокиран в двете посоки.  ", "date": "2019.06.09", "title": "Жестока касапница в Полша"}
{"url": "https://standartnews.com/sport/bagata-vidya-smetkata-i-na-tay-tuvasa-394338.html", "text": "Благой Иванов постигна втора победа в най-престижната ММА промоция в света - UFC. Багата ступа австралийската надежда в смесените бойни изкуства Тай Туваса на дългоочакваната галавечер пред стотици българи в Чикаго UFC 238. Разнообразната и вълнуваща битка се проведе в пълните три рунда и накрая съдиите трябваше да решават изхода й, но и тримата логично присъдиха успеха на Багата.  Иванов вече е със статистика 18 победи и 2 загуби, докато Туиваса записа едва второто си поражение в окгатона, след като в предишния си сблъсък бе спрян от бившия шампион Жуниор дос Сантос. Багата изълни перфектно тактическия си план и спечели дуела във всеки един компонент, като най-добрият аспект от играта на австралиеца бяха десните му вътрешни лоукикове. Като цяло обаче статистиката също бе категорична в полза на Благой. \r\nТуиваса опитваше да сменя гарда в началото на битката и да опонира на Багата в това отношение, като двамата бяха предпазливи в първата минута. Ляво кроше в главата на австралиеца го спря да стъпва напред от самото начало и двамата се пренесоха отново в средата, като Туиваса отговори на предизвикателството с ляво-дясно кроше. Двамата преминаха в клинч и Багата бе притиснат до клетката, като основно гледаше да неутрализира съперника в тези моменти с ъндърхук. 2:30 минути преди края на рунда Благой вкара невероятно бързо ляво кроше в главата на опонента си, който стъпваше напред, като регистрира първия нокдаун. След това българинът се впусна в граунд-енд-паунд, но Туиваса се изправи, а Багата не можа да осъществи гилотина от два опита. Бам Бам отново се впусна в клинч и опитваше да вкарва десни лакти, но Багата бе непоклатим и впоследствие пренесе битката средата на клетката. \r\nНещо повече - Иванов намираше с крошета главата на опонента си чрез чудесна контраатакуваща игра и го разклати в края на рунда, като само сирената спаси австралиеца от сериозни неприятности.Туиваса започна с два вътрешни десни лоукикове и влезе в нов клинч, забивайки дясно кроше, след което Иванов получи още един десен в главата си и бе леко разклатен, като двамата влязоха в клинч. Носът на българина бе разкървавен, но той не загуби концентрация и вкара в употреба десния си прав няколко пъти. \r\nБитката се пренесе в далечна дистанция и  Иванов го водеше перфектно с леви и десни прави, докато Туиваса бе видимо в неособено добра кондиция. Двамата се дебнеха, а австралиецът залагаше най-вече на десни лоукикове, като с ръцете си не можеше да притесни Иванов. Никой не пласираше комбинации, но левите и десните прави удари на Багата бяха доста по-успешни. Багата, за съжаление, не можа да се поздрави с победа във втория рунд, защото успя да осъществи гилотина и съперникът се предаде, но само 1-2 секунди след сирената! Според правилата срещата трябваше да продължи, въпреки успешната хватка на Иванов...Благой влезе първи в размените в третия рунд и успяваше да избегне ръцете на съперника, нищо че Туиваса го срещаше с десни лоукикове. \r\nБългаринът притисна до оградата противника си и пласира коляно, но Тай го превъртя. Австралиецът вкара и двата си ъндърхука, но пък Багата пробва отново гилотина, само че не я завърши. Той отново притисна опонента до оградата и му вкарваше леви ръце, като Туиваса контрира с добри комбинации. Поредният опит за гилотина бе направен 2 минути преди края, комбиниран с две прекрасни колена, но австралиецът пак се измъкна. Нови два десни лоукика на Туиваса накараха Иванов да закуцука, но пък той заби страхотни две десни крошета. \r\nВсеки път, когато австралиецът стъпваше напред, Благой го засрещаше с крошета и леви прави. В крайна сметка двамата издържаха до последната сирена и се поздравиха приятелски, защото дадоха всичко от себе си и предложиха на зрителите чудесен и разнообразен дуел. \r\nРешението на съдиите можеше да бъде само едно - победа с 29-28, 30-27, 30-27 за Благой Иванов!  ", "date": "2019.06.09", "title": "Багата видя сметката и на Тай Туваса"}
{"url": "https://www.standartnews.com/sport/angliya-bi-s-duzpi-shveytsariya-za-tretoto-myasto-394391.html", "text": "Англия спечели третото място в първото издание на футболния турнир \"Лига на Нациите\", след като победи с 6:5 след дузпи тима на Швейцария. В редовното време и продълженията двата отбора не успяха да си отбележат гол, за което “вина” имаха гредите зад Ян Зомер, пропуските на Рахим Стърлинг и ВАР. В 85-та минута гол на Калъм Уилсън бе отменен заради фаул в атака.  Така се стигна до изпълнението на дузпите, където играчите и на двата отбора бяха безкомпромисни. След 11 поредни гола след удари от бялата точка фаталната грешка бе на Йосип Дърмич. Джордан Пикфорд усети ъгъла при изпълнението на нападателя и изби, за радост на англичаните в Гимараеш. По-късно тази вечер в Порто е големият финал в надпреварата - Португалия срещу Холандия. ", "date": "2019.06.09", "title": "Англия би с дузпи Швейцария за третото място"}
{"url": "https://standartnews.com/sport/angliya-bi-s-duzpi-shveytsariya-za-tretoto-myasto-394391.html", "text": "Англия спечели третото място в първото издание на футболния турнир \"Лига на Нациите\", след като победи с 6:5 след дузпи тима на Швейцария. В редовното време и продълженията двата отбора не успяха да си отбележат гол, за което “вина” имаха гредите зад Ян Зомер, пропуските на Рахим Стърлинг и ВАР. В 85-та минута гол на Калъм Уилсън бе отменен заради фаул в атака.  Така се стигна до изпълнението на дузпите, където играчите и на двата отбора бяха безкомпромисни. След 11 поредни гола след удари от бялата точка фаталната грешка бе на Йосип Дърмич. Джордан Пикфорд усети ъгъла при изпълнението на нападателя и изби, за радост на англичаните в Гимараеш. По-късно тази вечер в Порто е големият финал в надпреварата - Португалия срещу Холандия. ", "date": "2019.06.09", "title": "Англия би с дузпи Швейцария за третото място"}
{"url": "https://www.standartnews.com/sport/bagata-vidya-smetkata-i-na-tay-tuvasa-394338.html", "text": "Благой Иванов постигна втора победа в най-престижната ММА промоция в света - UFC. Багата ступа австралийската надежда в смесените бойни изкуства Тай Туваса на дългоочакваната галавечер пред стотици българи в Чикаго UFC 238. Разнообразната и вълнуваща битка се проведе в пълните три рунда и накрая съдиите трябваше да решават изхода й, но и тримата логично присъдиха успеха на Багата.  Иванов вече е със статистика 18 победи и 2 загуби, докато Туиваса записа едва второто си поражение в окгатона, след като в предишния си сблъсък бе спрян от бившия шампион Жуниор дос Сантос. Багата изълни перфектно тактическия си план и спечели дуела във всеки един компонент, като най-добрият аспект от играта на австралиеца бяха десните му вътрешни лоукикове. Като цяло обаче статистиката също бе категорична в полза на Благой. \r\nТуиваса опитваше да сменя гарда в началото на битката и да опонира на Багата в това отношение, като двамата бяха предпазливи в първата минута. Ляво кроше в главата на австралиеца го спря да стъпва напред от самото начало и двамата се пренесоха отново в средата, като Туиваса отговори на предизвикателството с ляво-дясно кроше. Двамата преминаха в клинч и Багата бе притиснат до клетката, като основно гледаше да неутрализира съперника в тези моменти с ъндърхук. 2:30 минути преди края на рунда Благой вкара невероятно бързо ляво кроше в главата на опонента си, който стъпваше напред, като регистрира първия нокдаун. След това българинът се впусна в граунд-енд-паунд, но Туиваса се изправи, а Багата не можа да осъществи гилотина от два опита. Бам Бам отново се впусна в клинч и опитваше да вкарва десни лакти, но Багата бе непоклатим и впоследствие пренесе битката средата на клетката. \r\nНещо повече - Иванов намираше с крошета главата на опонента си чрез чудесна контраатакуваща игра и го разклати в края на рунда, като само сирената спаси австралиеца от сериозни неприятности.Туиваса започна с два вътрешни десни лоукикове и влезе в нов клинч, забивайки дясно кроше, след което Иванов получи още един десен в главата си и бе леко разклатен, като двамата влязоха в клинч. Носът на българина бе разкървавен, но той не загуби концентрация и вкара в употреба десния си прав няколко пъти. \r\nБитката се пренесе в далечна дистанция и  Иванов го водеше перфектно с леви и десни прави, докато Туиваса бе видимо в неособено добра кондиция. Двамата се дебнеха, а австралиецът залагаше най-вече на десни лоукикове, като с ръцете си не можеше да притесни Иванов. Никой не пласираше комбинации, но левите и десните прави удари на Багата бяха доста по-успешни. Багата, за съжаление, не можа да се поздрави с победа във втория рунд, защото успя да осъществи гилотина и съперникът се предаде, но само 1-2 секунди след сирената! Според правилата срещата трябваше да продължи, въпреки успешната хватка на Иванов...Благой влезе първи в размените в третия рунд и успяваше да избегне ръцете на съперника, нищо че Туиваса го срещаше с десни лоукикове. \r\nБългаринът притисна до оградата противника си и пласира коляно, но Тай го превъртя. Австралиецът вкара и двата си ъндърхука, но пък Багата пробва отново гилотина, само че не я завърши. Той отново притисна опонента до оградата и му вкарваше леви ръце, като Туиваса контрира с добри комбинации. Поредният опит за гилотина бе направен 2 минути преди края, комбиниран с две прекрасни колена, но австралиецът пак се измъкна. Нови два десни лоукика на Туиваса накараха Иванов да закуцука, но пък той заби страхотни две десни крошета. \r\nВсеки път, когато австралиецът стъпваше напред, Благой го засрещаше с крошета и леви прави. В крайна сметка двамата издържаха до последната сирена и се поздравиха приятелски, защото дадоха всичко от себе си и предложиха на зрителите чудесен и разнообразен дуел. \r\nРешението на съдиите можеше да бъде само едно - победа с 29-28, 30-27, 30-27 за Благой Иванов!  ", "date": "2019.06.09", "title": "Багата видя сметката и на Тай Туваса"}
{"url": "https://www.standartnews.com/sport/rafa-nadal-posyaga-dnes-km-12-a-titla-ot-rolan-garos-394339.html", "text": "Големият ден в Париж дойде. В 16,00 ч (б.в) на корт \"Филип Шатрие\" стартира мъжкия финал на \"Ролан Гарос\", втори турнир от Големия шлем. В него един срещу друг излизат Краля на клея Рафаел Надал (Исп) и Доминик Тийм (Ав). Залогът освен слава и престиж е и 2,3 млн. за победителя. Финалистът ще си тръгне с 1,18 млн. евро. \"Евроспорт\" ще излъчи и този мач наживо. Двубоят днес  е повторение на миналогодишния финал между Надал и Тийм в Париж. Тогава Рафа спечели 11-ия си трофей от турнира с три сета. По този показател той е абсолютен рекордьор в турнира. Днес Рафа има възможност при успех да грабне третата си поредна титла в Париж. Той ще гони в днешния ден втори трофей за сезона и 82-и в своята кариера до момента. Неговият противник пък все още няма титла от \"Шлема\", но пък показа добра форма през годината и спечели турнирите в Барселона и Индиън Уелс. Тийм има на сметката си 13 титли през своята кариера до момента, като девет от тях са на червени кортове и определено клеят е любимата му настилка. В преките мачове испанецът има предимство от 8:4 победи на сметката си. И четирите победи на австриеца обаче са на червени кортове, което на практика означава, че Рафа изобщо не е непобедим за него на клей. Статистиката на Матадора в този турнир е просто зашеметяваща и той има на сметката си 92 победи и само 2 загуби през кариерата си в турнира, като е спечелил 11 трофея през последните си 14 участия в Париж. \r\n ", "date": "2019.06.09", "title": "Рафа Надал посяга днес към 12-а титла от \"Ролан Гарос\""}
{"url": "https://standartnews.com/sport/rafa-nadal-posyaga-dnes-km-12-a-titla-ot-rolan-garos-394339.html", "text": "Големият ден в Париж дойде. В 16,00 ч (б.в) на корт \"Филип Шатрие\" стартира мъжкия финал на \"Ролан Гарос\", втори турнир от Големия шлем. В него един срещу друг излизат Краля на клея Рафаел Надал (Исп) и Доминик Тийм (Ав). Залогът освен слава и престиж е и 2,3 млн. за победителя. Финалистът ще си тръгне с 1,18 млн. евро. \"Евроспорт\" ще излъчи и този мач наживо. Двубоят днес  е повторение на миналогодишния финал между Надал и Тийм в Париж. Тогава Рафа спечели 11-ия си трофей от турнира с три сета. По този показател той е абсолютен рекордьор в турнира. Днес Рафа има възможност при успех да грабне третата си поредна титла в Париж. Той ще гони в днешния ден втори трофей за сезона и 82-и в своята кариера до момента. Неговият противник пък все още няма титла от \"Шлема\", но пък показа добра форма през годината и спечели турнирите в Барселона и Индиън Уелс. Тийм има на сметката си 13 титли през своята кариера до момента, като девет от тях са на червени кортове и определено клеят е любимата му настилка. В преките мачове испанецът има предимство от 8:4 победи на сметката си. И четирите победи на австриеца обаче са на червени кортове, което на практика означава, че Рафа изобщо не е непобедим за него на клей. Статистиката на Матадора в този турнир е просто зашеметяваща и той има на сметката си 92 победи и само 2 загуби през кариерата си в турнира, като е спечелил 11 трофея през последните си 14 участия в Париж. \r\n ", "date": "2019.06.09", "title": "Рафа Надал посяга днес към 12-а титла от \"Ролан Гарос\""}
{"url": "https://standartnews.com/sport/portugaliya-i-kholandiya-igrayat-dovechera-finala-v-liga-na-natsiite-394342.html", "text": "Тази вечер ще стане известен първият победител в новия турнир на УЕФА - Лигата на нациите. На \"Ещадио до Драгао\" в Порто един срещу друг ще се изправят домакинът Португалия и атрактивният тим на Холандия. В полуфиналните сблъсъци \"мореплавателите\" надвиха с 3:1 Швейцария след хеттрик на суперзвездата Кристиано Роналдо, а \"лалетата\" елиминираха Англия след продължения. \r\nИ двата отбора показаха, че са много мотивирани да спечелят високия 71 сантиметра сребърен трофей. Въпреки тежкия клубен сезон, изцедил силите на футболисти, португалци и холандци са готови да се вкопчат в здрава битка, а за победителя ще има и солиден финансов стимул в размер на 10,5 млн. евро от наградния фонд.  ", "date": "2019.06.09", "title": "Португалия и Холандия играят довечера финала в \"Лига на нациите\""}
{"url": "https://standartnews.com/sport/fetel-povezhda-kolonata-v-gran-pri-na-kanada-394344.html", "text": "Себастиан Фетел с Ферари ще старнира днес от първа позиция в Гран при във формула 1 в Канада. Той възроди надеждите на \"черните концета\" , като спечели полпозишън с уникална обиколка в самия край на квалификацията. Това беше първата му победа в квалификация от 17 състезания насам. Четирикратният световен шампион изглежда успя да изстиска абсолютния максимум от болида, докато по-младия му съотборник Шарл Леклер остана трети зад Люис Хамилтън. Даниел Рикардо показа много силно темпо и ще стартира от втора редица. Валтери Ботас се поддаде на напрежението и допусна грешки, които му отредиха шеста позиция зад петия Гасли с Ред Бул. Макс Верстапен не успя да стигне до Q3 заради непремислена стратегия на отбора и лошо стечение на обстоятелствата. Първата фаза на квалификацията премина без инциденти, а Ферари бързо окупираха челото, като само Валтери Ботас беше непосредствено зад Леклер. Под чертата останаха и двата болида на Рейсинг Пойнт, Кими Райконен с Алфа Ромео и Ръсел и Кубица с Уилямс. Q2 се оказа напрегната за Ред Бул – те искаха да използват гуми медиум, за да започнат състезанието с тях, но това очевидно се оказа голям риск. Верстапен нямаше достатъчно темпо, а и трафикът се оказа сериозен. Холандецът се оплака по радиото от гумите и задръстванията. Гасли \"обу\" най-меките гуми, което го постави непосредствено зад лидерите. В самия край на втората фаза Кевин Магнусен с Хаас катастрофира в стената на необичайно място – на старт-финалната права. Датчанинът се отърва невредим, но сесията беше прекратена с червен флаг. Така Верстапен падна в жертва на обстоятелствата, защото не можа да завърши бързата си обиколка и остана 11-и. Ромен Грожан също проклинаше късмета си по радиото. Останалите, които отпаднаха, бяха Квят с Торо Росо, Джовинаци с Алфа Ромео и Албън с Торо Росо. Q3 се забави, докато останките и болида на Хаас бъдат отстранени от пистата. След първите излизания Хамилтън постави рекордна обиколка на трасето и оглави класирането, докато неговият съотборник Ботас изгуби контрол и се завъртя, но успя да се опази от удар. При вторите излизания Валтери не успя да постигне темпо за нещо повече от шеста позиция. За разлика от него Люис направо летеше и записа втори рекорд. Шарл Леклер не успя да се възползва докрай от предимството на Ферари на правите и остана зад британеца. Денят, обаче, принадлежеше на Фетел, който направи феноменална обиколка и грабна победата в квалификацията.   Топ 10 беше допълнено от Нико Хюлкенберг с Рено на седмо място, Ландо Норис и Карлос Сайнц за Макларън и Кевин Магнусен, който беше успял да се класира за последната фаза преди да катастрофира.", "date": "2019.06.09", "title": "Фетел повежда колоната в Гран при на Канада"}
{"url": "https://standartnews.com/sport/rafa-nadal-specheli-rolan-garos-za-12-i-pt-394390.html", "text": "Рафаел Надал (Исп) спечели за рекорден 12-и път титлата на „Ролан Гарос“. На финала Матадорът се наложи с 3:1 сета над Доминик Тийм (Ав), в отделните части 6:3, 5:7, 6:1, 6:1. Това беше втори последователен финал между двамата в Париж, като успехът и този път отиде на сметката на испанеца. Левичарят от Майорка завърши двубоя с 38 печеливши удара и 31 непредизвикани грешки, докато съперникът му бе с огледална статистика – 31 уинъра и 38 грешки. Титлата е 18-а за Рафа от турнирите в Големия шлем. С 2 повече от него има Роджер Федерер. Титлата е 82-а за Рафа през неговата кариера и втора през тази година. Той спечели последните три издания на турнира и доминацията му на френска земя не спира. Успехът гарантира на Надал 2,3 млн. евро от наградния фонд. За втората си поредна загуба от Рафа на финала в Париж Тийм взима 1,18 млн. евро. На 50-ата годишнина от спечелването на последната си титла в Париж Род Лейвър получи възможността да връчи купата на Надал. Сред гостите на церемонията бе и бившия крал на Испания Хуан Карлос. Очаквайте подробно", "date": "2019.06.09", "title": "Рафа Надал спечели \"Ролан Гарос\" за 12-и път"}
{"url": "https://standartnews.com/biznes/knigite-shche-poevtineyat-ako-dds-padne-394376.html", "text": "Книгите ще поевтинеят, ако ДДС бъде намален. Това заяви изпълнителният директор на издателство „Сиела Норма“ Веселин Тодоров пред Bloomberg TV България.  Коментарът му е по повод предложението на ДПС за намаляване на данък добавена стойност за хляб, книги и лекарства. По отношение на книгите, коментар направи и премиерът Бойко Борисов: „По въпроса за книгите отдавна го обмислям с Горанов. Там можем да направим да няма данък, защото образованието винаги ни е било приоритет\".  За по нисък ДДС върху книгите отдавна настояват издадели. . В Германия тази ставка е 7%, а във Франция – 5 на сто. Швеция не е по-бедна страна от България, дори напротив, но свалянето на ДДС към книгите в страната доведе до 20% увеличение на продажбите“, каза издателят Веселин Тодоров. По думите му, средната цена на една книга у нас е 13 лв., като най-голяма част от разходите по нея отиват за печат, следвани от разходите за авторски хонорари, които се движат около 10%. Други 5% отиват за превод на чуждестранни издания. Според Тодорв една от основните причини ДДС върху книгите да не отпада, е липсата на политическа воля. „Това, което всички министри на финансите са ни казвали до сега, е, че технологично е много трудно за тях, за да могат да управляват различни ставки. За туризма е направен известен компромис, но тях ги притеснява, че търговците ще започнат да прикриват част от продажбите си под формата на книги“, обясни Тодоров. Дания е страната с най-висока ставка в света – 25%, следваната от България с 20%, но разликата е, че  , посочи още Тодоров. Издателите отчитат около 5% ръст в продажбата на книги за 2018 г. спрямо 2017 г. \"Позитивната тенденция е, че младите хора започват да четат все повече. Лошата новина е, че възрастните практически отсъстват от нашия пазар“, допълва експертът. Според него най-приемливият процент на ДДС върху книгите би бил около нулата, но браншът е склонен да обсъди и други варианти.", "date": "2019.06.09", "title": "Книгите ще поевтинеят, ако ДДС падне"}
{"url": "https://standartnews.com/biznes/puskat-vlak-strela-ot-istanbul-do-bg-granitsata-394379.html", "text": "Влак стрела ще свързва Истанбул с българската граница. Европейският съюз (ЕС) ще инвестира 275 млн. евро в проекта, а споразумението за него ще бъде подписано официално този вторник, става ясно от информация на Анадолската агенция, цитирана от bTV.  Проектът ще бъде разделен на три участъка.  С евросредства ще се фиансира отсечката от границата с България до гара Халкалъ в Истанбул. Другите участъци, които са с дължина 76 км, ще бъдат поети от турския бюджет, става ясно от информацията.  По линията ще се движат влакове, превозващи както пътници, така и товари. Скоростта на движение ще е 200 км/ч. ", "date": "2019.06.09", "title": "Пускат влак стрела от Истанбул до бг границата"}
{"url": "https://standartnews.com/svyat/arestuvan-za-droga-ruski-zhurnalist-e-v-bolnitsa-394340.html", "text": "Журналистът от руското интернет издание \"Медуза\" Иван Голунов, задържан в петък и обвинен в разпространение на наркотици, е настанен в болница, след като се оплакал, че се чувства зле, предаде ТАСС. Агенцията цитира пресслужба на московската полиция. По-рано защитник на задържания каза, че следователят по делото е отказал Голунов да бъде хоспитализиран, въпреки че два лекарски екипа, повикани в полицейското управление, за да прегледат журналиста, са казали, че имат подозрения за мозъчно сътресение и счупени ребра. Голунов е известен с разследванията си за корупция в Москва, чийто кмет Сергей Собянин е близък съюзник на президента Владимир Путин, отбелязват Франс прес и Ройтерс. Той беше задържан на 6 юни на улицата в Москва и у него бяха намерени 4 грама метиефедрон, а при обиск в жилището, в което живее под наем, 5 грама кокаин. Обвинен е в производство и разпространение на наркотични вещества. Голунов се оплака, че е бил бит от полицията. Защитата му казва, че наркотиците са му били подхвърлени. Антон Кобяков, съветник на руския президент Владимир Путин, каза, че лично ще проучи случая и изрази увереност, че говорителят на президента и главният прокурор ще осигурят надзор по случая и ще изпълнят функциите си. Фалшифицирането на факти се наказва по закон и който го прави, че отговаря за това, каза Кобяков и припомни, че в Русия съществува презумпция за невинност.", "date": "2019.06.09", "title": "Арестуван за дрога руски журналист е в болница"}
{"url": "https://standartnews.com/biznes/sindikalist-danchnata-ni-sistema-e-nespravedliva-394354.html", "text": "„Разговорът за данъчната политика е далеч по-широк – не да намалим този или онзи размер на ДДС, а да преструктурираме цялата данъчна система и да я направим по-справедлива, тоест да облагаме всички субекти съобразно техния принос в общия брутен продукт и в по-голяма степен тези, които дават повече, разбирайте корпорациите“. Това заяви пред БНР Пламен Димитров, председател на КНСБ. „Данъчната система в България е една от най-несправедливите в Европейския съюз, косвените данъци са около 2/3 от общите данъчни приходи, тоест най-несправедливите данъци са най-големи. Въпросът е дали те могат да бъдат намалявани, преди да бъдат увеличавани останалите данъци. Общото данъчно изземване и допълнителните приходи са около 35%, а в Германия - около 40% от БВП. ДДС е един от най-големите елементи на данъчните приходи“, допълни Димитров. „Нашето предложение е да въведем необлагаем минимум върху доходите. Аз съм силен скептик, че дори да бъде намелен ДДС върху хляба и лекарствата, тези стоки ще получат трайно намаление на цени, защото това не може бъде контролирано“. Според Пламен Димитров цените могат да паднат, ако значимо и едновременно се намали целият размер на ДДС по цялата верига – „с около 5-процентни пункта, което означава, че от сегашните 20% общата ставка да стане 15%“. „Тогава няма как пазарът да реагира по различен начин, освен да намали цените на всички стоки и услуги, които се облагат с ДДС“. По думите на Димитров България е между първите пет държави в ЕС по размер на сивата икономика и по отношение на недекларирания труд. „За да оценим някакво предложение, независимо доколко е сериозно, то трябва да имаме ясна диагноза за състоянието на нещата. Българската данъчна система е изключително деформирана. Тя е изключително антиевропейска. Тя е основен фактор за неравенствата в България, а те са най-високи в Евросъюза“, коментира Мария Желязкова от Европейската антибедност мрежа и допълни: „Смятам, че предложението за намаляване на ДДС, за диференцирана ставка на ДДС на основни стоки и услуги, е много малка, но стъпка в добра посока… Ясно е, че в много сфери е ясно, че трябва повече плащане. Това е свързано с реструктуриране на данъчната система. Това не отменя факта, че диференциране на ставката за ДДС за основни стоки, би балансирало много слабо огромния натиск на косвените данъци в страната, които са прообедняващ механизъм“. На въпрос за обществената летаргия на фона на политическите предложения за намаляване на ДДС, Желязкова отговори: „Летаргията е обоснована, хората нямат доверие дали въобще това ще се случи. Разчетите не са ясни как това ще допринесе за благосъстояние и солидарност. Много от действията са в други посоки. Хубаво е да се свали цената на хляба, но чуваме и противоречиви предложения, че дребните производители трябва да излязат на либерализирания енергиен пазар, което от друга страна ще увеличи тази цена. Основният оптимизъм е „гласуване с краката“, Терминал 2, напускане и съответно демографската картина, в която сме се озовали“.", "date": "2019.06.09", "title": "Синдикалист: Данъчната ни система е несправедлива"}
{"url": "https://www.standartnews.com/sport/fetel-povezhda-kolonata-v-gran-pri-na-kanada-394344.html", "text": "Себастиан Фетел с Ферари ще старнира днес от първа позиция в Гран при във формула 1 в Канада. Той възроди надеждите на \"черните концета\" , като спечели полпозишън с уникална обиколка в самия край на квалификацията. Това беше първата му победа в квалификация от 17 състезания насам. Четирикратният световен шампион изглежда успя да изстиска абсолютния максимум от болида, докато по-младия му съотборник Шарл Леклер остана трети зад Люис Хамилтън. Даниел Рикардо показа много силно темпо и ще стартира от втора редица. Валтери Ботас се поддаде на напрежението и допусна грешки, които му отредиха шеста позиция зад петия Гасли с Ред Бул. Макс Верстапен не успя да стигне до Q3 заради непремислена стратегия на отбора и лошо стечение на обстоятелствата. Първата фаза на квалификацията премина без инциденти, а Ферари бързо окупираха челото, като само Валтери Ботас беше непосредствено зад Леклер. Под чертата останаха и двата болида на Рейсинг Пойнт, Кими Райконен с Алфа Ромео и Ръсел и Кубица с Уилямс. Q2 се оказа напрегната за Ред Бул – те искаха да използват гуми медиум, за да започнат състезанието с тях, но това очевидно се оказа голям риск. Верстапен нямаше достатъчно темпо, а и трафикът се оказа сериозен. Холандецът се оплака по радиото от гумите и задръстванията. Гасли \"обу\" най-меките гуми, което го постави непосредствено зад лидерите. В самия край на втората фаза Кевин Магнусен с Хаас катастрофира в стената на необичайно място – на старт-финалната права. Датчанинът се отърва невредим, но сесията беше прекратена с червен флаг. Така Верстапен падна в жертва на обстоятелствата, защото не можа да завърши бързата си обиколка и остана 11-и. Ромен Грожан също проклинаше късмета си по радиото. Останалите, които отпаднаха, бяха Квят с Торо Росо, Джовинаци с Алфа Ромео и Албън с Торо Росо. Q3 се забави, докато останките и болида на Хаас бъдат отстранени от пистата. След първите излизания Хамилтън постави рекордна обиколка на трасето и оглави класирането, докато неговият съотборник Ботас изгуби контрол и се завъртя, но успя да се опази от удар. При вторите излизания Валтери не успя да постигне темпо за нещо повече от шеста позиция. За разлика от него Люис направо летеше и записа втори рекорд. Шарл Леклер не успя да се възползва докрай от предимството на Ферари на правите и остана зад британеца. Денят, обаче, принадлежеше на Фетел, който направи феноменална обиколка и грабна победата в квалификацията.   Топ 10 беше допълнено от Нико Хюлкенберг с Рено на седмо място, Ландо Норис и Карлос Сайнц за Макларън и Кевин Магнусен, който беше успял да се класира за последната фаза преди да катастрофира.", "date": "2019.06.09", "title": "Фетел повежда колоната в Гран при на Канада"}
{"url": "https://www.standartnews.com/sport/portugaliya-i-kholandiya-igrayat-dovechera-finala-v-liga-na-natsiite-394342.html", "text": "Тази вечер ще стане известен първият победител в новия турнир на УЕФА - Лигата на нациите. На \"Ещадио до Драгао\" в Порто един срещу друг ще се изправят домакинът Португалия и атрактивният тим на Холандия. В полуфиналните сблъсъци \"мореплавателите\" надвиха с 3:1 Швейцария след хеттрик на суперзвездата Кристиано Роналдо, а \"лалетата\" елиминираха Англия след продължения. \r\nИ двата отбора показаха, че са много мотивирани да спечелят високия 71 сантиметра сребърен трофей. Въпреки тежкия клубен сезон, изцедил силите на футболисти, португалци и холандци са готови да се вкопчат в здрава битка, а за победителя ще има и солиден финансов стимул в размер на 10,5 млн. евро от наградния фонд.  ", "date": "2019.06.09", "title": "Португалия и Холандия играят довечера финала в \"Лига на нациите\""}
{"url": "https://standartnews.com/biznes/proverka-v-kshcha-za-gosti-ne-otkri-narusheniya-394386.html", "text": "Първата изненадваща проверка в къща за гости, направена от Министерството на земеделието, храните и горите, не откри нарушения.  В неделя по обяд инспекторите от МЗХГ и фонд \"Земеделие\" посетиха туристически обект в Лясковец, изграден със собствени инвестиции и със съфинансиране по Програмата за развитие на селските райони от предишния програмен период. Къщата е 150-годишна, паметник на културата. Работи от 4 години като туристически обект.  .   Целта е да се установи дали къщите, финансирани с европейски средства, се използват по предназначение. Ще се следи и дали съответствието да дейностите, които са дадени като проектно предложение, съвпадат с реалността, обясни Стефан Спасов, проверяващ от МЗХГ, пред БГНЕС. Изграждането и оборудването на къщата за гости в Лясковец е струвало около 400 000 лева на собствениците й, 68 000 лева е било европейското финансиране.  Въпреки изненадващата проверка днес, те не са били притеснени. „Не ни притеснява, защото ние си работим. Къщата е купена през 2012 г., 2015-а е пусната в експлоатация. Много повече средства сме вложили, отколкото сме получили. В момента имаме 7 гости, капацитетът е за 19 души”, каза Димитринка Качамакова, майка на собственика. „Къщата се използва по предназначение, има регистър на нощувките и на гостите. Има месеци с регистрирани около 150 нощувки. Има документи за 2015-а, 2016-а, 2017-а, 2018 година за платени туристически данъци. Отговаря на стратегията за местно развитие”, подчерта проверяващият Стефан Спасов. По думите му в регистрите има голям брой чуждестранни туристи от Португалия, Франция и Румъния. Собствениците на къщата са предоставили и документация за платени туристически данъци в община Лясковец за периода от 2015 до 2018 година. Документацията напълно отговаря като дейности и разходи, извършени по стратегията за местно развитие на Местната инициативна група /МИГ/ \"Лясковец-Стражица\", отбеляза Спасов. Мария Маринова, изпълнителен директор на МИГ, посочи пред petel.bg, че до момента собствениците са вложили в своето начинание около 400 хиляди лева собствени инвестиции, били са подпомогнати с европейски средства от близо 75 хиляди лева, а за новия програмен период кандидатстват за финансиране от 68 хиляди лева за допълнително оборудване. Къщата за гости в Лясковец е първата, от която започват изненадващите проверки на инспекторите от МЗХГ  Обектите са финансирани от ДФ „Земеделие“ през местните инициативни групи /МИГ/. Целта на проверките е да се върне доверието на обществото, посочи ръководителят на проверките Стефан Спасов. Общо 14 къщи за гости в цялата страна, кандидатствали за европейско финансиране по новия програмен период, ще бъдат проверени, припомни Стефан Спасов. Проверките трябва да приключат до 14 юни. Ако бъдат открити нередности, собствениците ще възстановяват неправомерно проучените суми, а тези, които кандидатстват с проекти за оборудване и екстри, няма да получат одобрение, посочиха проверяващите от земеделското министерство.        ", "date": "2019.06.09", "title": "Проверка в къща за гости не откри нарушения"}
{"url": "https://www.standartnews.com/sport/rafa-nadal-specheli-rolan-garos-za-12-i-pt-394390.html", "text": "Рафаел Надал (Исп) спечели за рекорден 12-и път титлата на „Ролан Гарос“. На финала Матадорът се наложи с 3:1 сета над Доминик Тийм (Ав), в отделните части 6:3, 5:7, 6:1, 6:1. Това беше втори последователен финал между двамата в Париж, като успехът и този път отиде на сметката на испанеца. Левичарят от Майорка завърши двубоя с 38 печеливши удара и 31 непредизвикани грешки, докато съперникът му бе с огледална статистика – 31 уинъра и 38 грешки. Титлата е 18-а за Рафа от турнирите в Големия шлем. С 2 повече от него има Роджер Федерер. Титлата е 82-а за Рафа през неговата кариера и втора през тази година. Той спечели последните три издания на турнира и доминацията му на френска земя не спира. Успехът гарантира на Надал 2,3 млн. евро от наградния фонд. За втората си поредна загуба от Рафа на финала в Париж Тийм взима 1,18 млн. евро. На 50-ата годишнина от спечелването на последната си титла в Париж Род Лейвър получи възможността да връчи купата на Надал. Сред гостите на церемонията бе и бившия крал на Испания Хуан Карлос. Очаквайте подробно", "date": "2019.06.09", "title": "Рафа Надал спечели \"Ролан Гарос\" за 12-и път"}
{"url": "https://standartnews.com/biznes/vyalo-nachalo-na-sezona-po-chernomorskite-kurorti-394351.html", "text": "Спад на туристите с 15% изчисляват към момента от Бургаската регионална туристическа камара. На някои пазари дори до 20%. Заради по-малкото туристи работодатели пестят от персонал, който им е все по-трудно да си осигурят. Засега се предвижда пълна заетост на персонала през най-натоварените месеци – юли и август, съобщава бТВ. Димитър Тихолов работи от 15 години в Слънчев бряг като викач в ресторант и не помни да е имало толкова слаб сезон: „След баловете в някаква дупка влязохме. 10 дни и слабичко като цяло. Двойно по-слабо е от миналата година. Елате довечера да видите – същата работа, пак е празно”. Шезлонги за празни, чадъри не се ползват. Според бранша причините са комплексни. Основната е завръщането на силни играчи като Турция и Египет. Също и кризата с „Боинг 737 Макс”, приземен през март след две самолетни катастрофи. „Авиокомпаниите не могат да осигурят в пълния капацитет самолети, които да могат да превозват туристи до България. Ние губим традиционни пазари като еврейския, като германския”, казва Христина Славова от Туристическата камара в Бургас. Кризата с кадрите става все по-голяма, жалват се хотелиери и ресторантьори. На централната алея в Слънчев бряг още търсят персонал. Причините да няма желаещи да работят по морето са очевидни – краткият сезон, който тази година е едва около три месеца, ниското заплащане, а също и тромавите процедури при наемането на работници от трети страни.", "date": "2019.06.09", "title": "Вяло начало на сезона по черноморските курорти"}
{"url": "https://standartnews.com/biznes/menda-stoyanova-ili-visoko-dds-ili-visok-dod-394356.html", "text": "Ако ДДС у нас се намалява, това трябва да е съпроводено с подходящо повишаване на подоходните данъци, става ясно от изявление на шефа на парламентарната комисия по бюджет и финанси и депутат от ГЕРБ Менда Стоянова. Тя е категорична, че разговорът за данъците не може да се води „на парче“. „Разговорът за това с какви данъци трябва да се облага българинът, какви приходи трябва да генерира държавата от тези данъци и по какъв начин тези приходи да се разпределят чрез държавата за различните сфери на живота, трябва да бъде много по-широк разговор, в който да влязат и самите граждани. Това, което се предлага всяка година, е разговор на парче. Същото е и сега. Дебатът за данъчната система трябва да се води въобще. Когато говорим най-често за намаляване на ДДС, трябва да сме наясно, че компенсацията има един единствен източник – увеличаване на подоходното облагане“, каза Стоянова. Тя каза, че разговорът трябва да се води за данъчната система, а не за един или друг елемент от определен данък: „Ако българинът е готов да промени данъчната си система, да въведе по-високо подоходно облагане, да въведе по-високи данъци и такси, тогава, компенсирайки загубата, да намали ДДС за определени стоки и услуги, наистина ще говорим за нещо сериозно, а не за популистки предложения“. „Трябва да е ясно дали намаляването на ДДС ще намали цените. При свободна пазарна икономика няма кой да гарантира това“, подчерта Менда Стоянова в предаването „Неделя 150“ на програма „Хоризонт“. „Еднаквото облагане, означава стабилни приходи – над 50% от приходите в бюджета са от косвеното облагане. Еднаквото облагане с ДДС означава, че всички плащат съобразно това колкото потребяват. Подпомагането на хората в неравностойно положение трябва да се случи през социалната система. Намаляването на косвения данък означава, че ако паднат цените, то по един и същи начин биха се облагодетелствали и хора с високи, и хора с ниски доходи“. Менда Стоянова коментира и темата за разпределението на партийните субсидии: „Методиката за определяне на партийните субсидии е от 2001 година. Действителните гласове подадени за партии и коалиции, които не са преминали бариерата за влизане в парламента, се преразпределят към тези, които имат право на субсидия. По този начин, за нуждите на изчисленията, се увеличават действителните гласове, подадени за тях. Това е механизмът и за преразпределяне на гласовете във връзка с изчисляване на мандатите. Тази формула винаги е била прилагана по този начин. Заради този факт, който възбуди духовете, правителството внесе закон за изменение на Закона за политическите партии, където тези текстове се пренаписват, за да стане ясно, че субсидията се изчислява на един действителен глас, подаден за съответната партия или коалиция, влязла в парламента. Съдът ще се произнесе дали има грешка в методиката“. „Нашата позиция чрез гласуването ще бъде за внесения от правителството законопроект. Ако останалите партии в парламента имат друго мнение, ще имат възможност с гласовете си да вземат друго решение. Тогава всеки ще може да гласува за това свое решение“.", "date": "2019.06.09", "title": "Менда Стоянова: Или високо ДДС, или висок ДОД"}
{"url": "https://standartnews.com/svyat/deraylira-vagon-v-bostnskoto-metro-394363.html", "text": "Вагон в метрото в Бостъп дерайлирал в събота сутринта, съобщава БТА. Девет души са пострадали и са в болница. В болницата в отделението за спешна помощ са били докарани 10 пострадали, но един от тях е отказал лечение. Няма опасност за живота на нито един от ранените пътници. Инцидентът е станал наЗелената линия, близо до станция Кенмор Скуеър. Пътниците са изнасяни от пожарникари с носилки от тунела.", "date": "2019.06.09", "title": "Дерайлира вагон в бостънското метро"}
{"url": "https://standartnews.com/svyat/moldova-s-dvama-prezidenti-zadava-se-kriza-i-protesti-394375.html", "text": "Молдова се сдоби с двама президенти наведнъж, което вкара страната в управленска крица. До там се стигна след като Конституционният съд днес освободи от поста проруския държавен глава Игор Додон и назначи за временен президент бившия премиер Павел Филип, предаде ТАСС. Додон веднага  заяви, че това е опит за узурпиране на властта. На същото мнение са и съставилите в събота коалиционен кабинет социалистическа партия и проевропейски блок \"Сега\", чийто лидер Мая Сайду оглави сформирането правителство. След решението на съда Павел Филип подписа указ за произвеждане на предсрочни парламентарни избори на 6 септември, заявявайки, че вотът е \"най-демократичният инструмент за излизане от политическата криза\".. Демократическата партия на Молдова, от която е Филип, вчера оспори легитимността на новото правителство, чието съставяне се проточи повече от три месеца след изборите на 24 февруари.. Конституционният съд пък аргументира решението си с факта, че Додон не е разпуснал парламента, както по-рано е постановил съдът. Съдът беше заявил, че ако до 7 юни не бъде съставено правителство, трябва да има нови избори. Игор Донон каза пред кореспондент на ТАСС, че съдът не е независим и че Демократическата партия се опитва да си запази властта с цел \"по-нататъшното й узурпиране\". Той призова населението да запази спокойствие и да не се поддава на провокации. При това положение нямаме друг изход, освен да се обърнем към международната общност с призив да стане посредник в процеса на мирното предаване на властта и/или да призовем народът на Молдова на безпрецедентна мобилизация и мирни протести\", написа във фейсбук по-рано днес Игор Додон. След парламентарните избори през февруари парламентът не успя да състави управляваща коалиция и правителство. В събота бе избегната опасността от разпускане на парламента и предсрочни избори. Това стана, след като социалистите, които подкрепят президента, се договориха с проевропейския блок \"Сега\" да действат срещу Демократичната партия на олигарха Владимир Плахотнюк, която контролираше предишния парламент и правителството, отбеляза ТАСС. Вчера усилията на парламентарните партии за намиране на изход от политическата криза бяха приветствани от посолствата на САЩ, Русия и ЕС, които Додон информира за възможна дестабилизация на страната. Посланиците на Русия, САЩ и ЕС пристигнаха в парламента, където бе избран председател и бе съставено правителство начело с Мая Сайду, лидер на влизащата в блока \"Сега\" Партия на действието и солидарността. Но Конституционният съд, контролиран по думите на президента, от Демократическата партия, обяви за незаконни решенията на парламента. Новият вътрешен министър Адрей Нъстасе каза днес пред журналисти, че Демократическата партия докарва хора от провинцията за митинг срещу президента, парламента и правителството. В центъра на Кишинев се строи сцена и се раздават по 800-1000 леи (около 40-50 евро) на хора, за да участват в протестите, заяви министърът и добави, че лидерите на Демократическата партия имали намерение да използват в протестите \"военнизирани структури\". В сегашния молдовски парламент има 101 депутати, като 35 са социалисти, 30 са демократи, а 26 места държи блокът \"Сега\".", "date": "2019.06.09", "title": "Молдова с двама президенти, задава се криза и протести"}
{"url": "https://standartnews.com/svyat/sbudi-se-smyatan-za-izcheznal-vulkan-394370.html", "text": "Вулканът Удина в Русия, който се смяташе доскоро за изчезнал, се е събудил. Неговото изригване може да бъде катастрофално, предаде dnes.bg. Вулканът се намира на полуостров Камчатка и допреди две години той се е смятал не само за заспал, но и за напълно изчезнал, тъй като учените не са засичали активност около него. Изведнъж сеизмичната активнот под повърхността му се възстановява и расте и до днес. Според геофизикът Иван Коулаков, вулканът е активен и всеки момент може да избухне, предупреждава той пред CNN. От 1999 до есента на 2017 година са засечени 100 леки сеизмични активност под повърхността на вулкана Удина. От есента на 2017 обаче до началото на 2019 година са засечени над 2400 сеизмични събития, последното от които е земетресение с магнитут 4,3 по скалата на Рихтер. Според експерти, шансът вулканът да изригне е към 50 %, а изхвърлената пепел ще наруши климата в различни части на Земята. Все паку Большая Удино може и да освободи насъбралата се енергия бавно през годините или да изчезне отново и да не причини проблеми. ", "date": "2019.06.09", "title": "Събуди се смятан за изчезнал вулкан"}
{"url": "https://standartnews.com/svyat/putin-i-si-novata-politicheska-matroshka-394378.html", "text": " тази седмица - неговият \"доверен приятел“ - руският президент Владимир Путин. Приятелската атмосфера обаче беше нещо повече от обичайната демонстрация на руско-китайската дружба. Икономическият форум в Русия беше повод за Путин и Си да покажат единен фронт в по-широка конфронтация със САЩ, коментира Bloomberg TV Bulgaria. Малко преди форума Русия и Китай обявиха мащабна сделка: в сряда   технологията и стартирането на мрежа от пето поколение в Русия. Сделката беше сключена в момент, в който Huawei - една от най-важните компании в Китай, се оказа в центъра на ескалиращата търговска война между Пекин и Вашингтон. \r\n  \r\nАдминистрацията на американския президент Доналд Тръмп забрани на технологичния гигант участие в изграждането на 5G мрежата в САЩ заради опасения за шпионаж, като призова американските съюзници да последват примера им. Докато Huawei отрича, че продуктите й представляват риск за националната сигурност. На форума в Санкт Петербург Путин застана твърдо на страната на Huawei, като предупреди, че  \"Нека вземем например ситуацията около Huawei, която не само е изгонена, но и безцеремонно е изтласкана от световния пазар\", каза руският лидер. \"Някои вече определят това като първата технологична война в новата цифрова ера\", коментира още Путин. Русия също е изправена пред заплаха от санкции от САЩ след анексирането на Крим през 2014 г. Санкциите и рисковият инвестиционен климат възпрепятстваха множество чуждестранни преки инвестиции, което принуди Москва да се насочи към китайските инвестиции като по-надеждна алтернатива на западните. Би могло да се очаква руският лидер да продължи да търси затопляне в отношенията с китайските си партньори и след края на посещението на Си в Санкт Петербург в усилията си да подобри имиджа на страната като инвестиционна дестинация, се казва още в коментара на Bloomberg TV Bulgaria. \r\n ", "date": "2019.06.09", "title": "Путин и Си - новата политическа матрьошка?"}
{"url": "https://standartnews.com/svyat/boris-nyama-da-plati-39-mlrd-liri-za-razvoda-s-es-394371.html", "text": "Борис Джонсън, бившият британски външен министър и фаворит за приемник на Тереза Мей на премиерския пост, заяви в интервю, че ще откаже да плати \"сметката за развода\" с ЕС от 39 милиарда лири, ако не бъдат предложени по-добри условия за Брекзит, предаде ДПА. Договорената сума от 39 млрд. лири ще бъде платена едва когато има \"по-голяма яснота\" за пътя напред, посочва Джонсън пред вестник \"Сънди таймс\". \"Винаги съм смятал, че е странно да пишем чек, преди още да е постигнато окончателно споразумение\", заяви той. В петък Мей подаде оставка като лидер на управляващата Консервативна партия и с това даде началото на надпревара в партията за свой приемник. Предсрочни парламентарни избори обаче няма да има. Намерението си да се оттегли, тя обяви още миналия месец, признавайки, че не е успяла да уреди споразумение за напускането на ЕС от Великобритания. Мей обаче ще остане премиер, докато депутатите и членовете на Консервативната партия не изберат новия си лидер - процедура, която се очаква да отнеме не повече от два месеца. Утре ще стане ясно кои окончателно ще са кандидати за лидерския пост на консерваторите. За да влезе в надпреварата, всеки от претендентите трябва да си е осигурил подкрепата на поне осем депутати. Първият тур на гласуването е в четвъртък. Джонсън е сред основните фаворити за лидер на торите. Във Великобритания лидерът на най-голямата партия в парламента става премиер.", "date": "2019.06.09", "title": "Борис няма да плати 39 млрд. лири за развода с ЕС"}
{"url": "https://standartnews.com/biznes/podpisakhme-s-ninbo-trgovsko-sporazumenie-394389.html", "text": "Българската държава и управата на китайския град Нинбо подписаха споразумение за активизиране на бизнес отношенията. Парафи под Меморандума за сътрудничество сложиха министърът на икономиката Емил Караниколов и партийният секретар Джън Шанджие. Целта е да се засилят съвместните търговско-икономически операции.  \r\nСпециално внимание е обърнато на насърчаването на китайските инвестиции в българските индустриални зони, посочват от българското ведомство. Меморандумът предвижда оказване на съдействие за създаване на нови и разширяване на съществуващите бизнес контакти между предприятията от България и Нинбо. По време на срещата Караниколов изтъкна важността на Нинбо в инициативата за сътрудничество между страните от Централна и Източна Европа и в инициативата за свързаност между Европа и Азия „Един пояс, един път“. „За шеста поредна година българските фирми участват в панаира в  Нинбо, в който Министерството на икономиката организира всяка година българско национално участие“, каза още той. След срещата бе подписан и Меморандум между „Национална компания индустриални зони” /НКИЗ/ и Крайбрежната зона за икономическо развитие на Цъси, Джъдзян. \r\nКараниколов е на посещение в Китай и води бизнес делегация от близо 20 български компании, които участват в ежегодното Експо за търговия и инвестиции в Нинбо. Тази година българските фирми-износителки представят своите продукти, основно храни и селскостопански продукти, вино, минерална вода и козметика. \r\nПо време на визитата си в града Караниколов посети българските щандове на Панаира и откри изложба с картини на български и китайски художници в Градската библиотека на Нинбо по повод 70-тата годишнина от установяване на дипломатическите отношения между България и Китай. В речта си той посочи, че между България и Китай има отлични отношения и подчерта, че България е втората страна в света, признала Китайската народна република. Китайската страна счита град Нинбо за неформалната столица в Китай на търговското и икономическо сътрудничество в рамките на инициативата „17+1“ и за важен град в инициативата „Един пояс, един път“ (Нинбо се явява една от началните точки на Морския път на коприната в Източен Китай).", "date": "2019.06.09", "title": "Подписахме с Нинбо търговско споразумение "}
{"url": "https://standartnews.com/svyat/palestinets-svil-mertsedesa-na-niki-mladenov-dokato-spi-394381.html", "text": "Палестинец е задигнал мерцедеса на специалния пратеник на ООН в Близкия изток Николай Младенов при опит за обир в дома му в Йерусалим. , Полицията е задържала жителя на арабския квартал Източен Йерусалим Махмуд Телхами за дръзкия взлом, пише сайтът nashe.orbita.co.il, списван от руските евреи в Израел. Високопоставеният дипломат, който беше и външен министър на Българи, заедно със семейството си живее под наем в източната част на града в строго охраняван затворен комплекс, пояснява уеб изданието. Промъквайки се в дома, докато семейството спяло, крадецът е задигнал ключовете на мерцедеса на Младенов, който бил паркиран в гаража на сградата и избягал с него. Инцидентът е станал в началото на тази седмица. По дани на портала Ynet, заподозреният е задържан след ДНК експертиза. Той изхвърлил фас на мястото на открадната кола. Той отхвърля повдигнатото му обвинение. Срокът на предварителния му арест е удължен до края на тези седмица.", "date": "2019.06.09", "title": "Палестинец свил мерцедеса на Ники Младенов, докато спи"}
{"url": "https://standartnews.com/kultura/pravyat-prviya-u-nas-muzey-na-tatuirovkata-394347.html", "text": "14-о издание на Tattoo Fest Sofia 2019 ще събере на едно място татуисти и сродни субкултури, на 15 и 16 юни в зала Универсиада. Почитателите на бодиарт изкуството ще имат шанса да се срещнат на живо с български и чужди студиа и техните произведения, стилове и техники. На фестивала ще бъде изграден и  , който ще разкаже на всички посетители тяхното значение за древните култури и еволюцията на бодиарта до днес. Специален гост на събитието ще е световно известният македонски татуист Горан Мичич, който ще проведе специализиран мастър клас за различните техники и стилове на татуирането. И както традицията на Sofia Tattoo Fest повелява, измежду работата на неуморимите машинки на тату артистите, фестивалът ще предложи разнообразна програма и през двата дни. Посетителите ще имат възможност да видят уникалното изпълнение на Evolution Dance Studio от Москва, които са подготвили зрелищни въздушни и вертикални акробатични изпълнения. Феновете на танцовото изкуство ще могат да видя и специалното изпълнение на брейк танцьорите от Breaking School BlackStorm. Музикалната програма ще бъде изпълнена с разнообрази е от стилове. Илян Ружин от Фалшименто е подготвил сет с rockabily, indie и pop, в първия ден на фестивала. Щафетата след него поема Джулиета Интергалактика с диско, итало и нюуев сет. Феновете на Trap, Rap, Rap core и Hardcore музиката ще се изкефят на изпълнението на Sava & Marton. Първият фестивален ден ще завърши с Rawland, който ще ни представи качествената селекция, безкомпромисни сетове и иновативност зад пулта. Неделята ще продължи с Ilko и хип хоп, old scool, alterantive сет. След него превключваме на електро и инди поп с Мартин и ще завършим с нюуев и готик звучене с Gothprince. Бодиартът не е само мастило под кожата и това ще покаже Mаноела Игнатова от Henna Nomad. Тя е хена артист от Пловдив, който черпи вдъхновение от различните култури и създава свой собствен стил Мехенди. Освен нея ще се изяви и художникът Калин Попов, който ще рисува по тялото с аерограф. Две мега яки художествени колаборации ще се случат на фестивала между татуиста Емил Сапаревски и художникът Събин Бойкинов. Te ще вземат участие в art fusion сесия, в която всеки от двамата ще рисуват два противоположни края стена, докато не се срещната в средата. Към това предизвикателство се присъединява и дигиталният художник Мирослав Петров, който заедно със Събин ще импровизират върху таблети, а посетителите ще могат да наблюдават процеса на специално изградени за това големи екрани. На Tattoo Fest Sofia 2019 посетителите ще могат да открият много тату консумативи, медицинска козметика за грижа за кожата по време и след завършване на татуировката. Щандове с дизайнерски бижута и дрехи. Барбър кът, където господата могат да получат професионално оформяне на прическата или брадата. Специално изграден фото кът, на който посетителите могат да си направят професионална фотосесия на татуировките си. Фестивалът е отворен и за най-малките, за тях е предвиден детски кът, в който да развихрят въображението си с мастило в ръка.  също се включва във фестивала, като един от  най-татуираните шеф готвачи в България. Той ще представи уникално кулинарно шоу и ще ни посвети в техниките на японската кухня. Със сигурност посетителите няма да останат гладни, за целта има предвиден  food corner и бар, който ще предложи коктейли и напитки специално дизайнати за фестивала.  Стан е отдавна посветен на бодиарта, заклет фен на тауйровките и не спира да запълва своето тяло с мастило. Всички студиа и артисти, които имат желание да се включат във фестивала могат да го направят като изпратят своето запитване на е-mail inkydragon@tatau.org или на телефон: 0886 86 99 54 до 13 юни. Билети за посетители могат да бъдат закупени онлайн от тук http://bit.ly/SofiaTattooFest2019 на цена от 8 лева за еднодневен и 12 лева за двудневен билет. Следете Tattoo Fest Sofia 2019 на : https://www.facebook.com/events/2371925719746623/ и Instagram, за да разберете първи каква ще е пълната програма на фестивала и кои студия ще се присъединят към него.", "date": "2019.06.09", "title": "Правят първия у нас Музей на татуировката"}
{"url": "https://standartnews.com/kultura/kirkorov-mislya-kato-blgarin-zatova-uspyavam-v-rusiya-394355.html", "text": "„Мисля като българин – затова успявам в Русия. Още ден-два и ще проговоря съвсем добре на родния си език. Където и да обикалям по света, винаги се връщам – тук се чувствам млад, 50 са само цифра, от която въобще не се интересувам. Тук е роден баща ми, тук е погребана майка ми. Когато бях дете, гледах в НДК най-големите звезди на българската естрада и мечтаех да съм като тях. През последните 20 години редовно правя концерти на тази сцена. Всяко първо задгранично турне за представяне на всяко мое ново шоу е в София. И въпреки че никога не съм бил нито заслужил, нито народен артист на България, за мен най-важна е вашата любов - любовта на моята публика“, сподели Филип Киркоров между хитовете на грандиозния си 150-минутен спектакъл „Я+R“ в зала номер 1 в НДК. Арменецът от Варна явно е позабравил, че у нас званията отпаднаха след нежната революция през 1989-а, което, разбира се, не му пречи да се гордее, че е „народен“ на Русия, Украйна, Молдова... Още при първите парчета стана ясно, че Филип наистина се чувства вкъщи – без да мисли за международния протокол или за евентуални реакции на феминистки движения като MeToo, той шляпна по голите дупета две от балерините. /Няма съмнение, че в Америка, където той също не пропуска да триумфира, надали ще си позволи подобни волности. Справка: Кобрата/. След поредица от нови песни, Филип, който преди дни получи 3 от руските „Грамита“, наелектризира народа с „Незабрава“ и „Телефонна любов“. 4000 извисиха глас с него за мега шлагерите на вече покойния му ментор от младостта Тончо Русев. „За първи път той отсъства физически от мой концерт, но вярвам, че там, горе, някъде от небесата ме гледа и ми се радва. Тончо Русев беше единственият български композитор, който преди много години повярва в мен – и аз наистина пробих именно с негови песни, за направя блестящата си кариера. Той винаги е бил от най-близките ми хора. Тъжно е, че тези преди нас в един момент започват да ни напускат, но трябва да бъдем философи“, заключи Киркоров и поздрави баща си Бедрос, който този път не е с него в България. Филип Великолепни, както го наричат медиите в бившия СССР /неслучайно си беше донесъл и трон в 10-те тира с декори/, направи „потресаващи“ /любима дума на репортери и арт звезди в Русия/ изпълнения и на „Просто подари“,  \"Цвет настроения синий\", \"Ибица\"... А ако сюжетът на предишната му програма „Я“ беше фокусиран върху благодарността към Бог, който му е подарил таланта, то сега Киркоров се разгърна като властелин на Олимп, който обаче не се разделя със своите Музи и Ангели. И не е новина, но балетът на Филип наистина е феноменален – мъже и жени без ограничения във физическите възможности, подчертано артистични, владеещи всевъзможни изразни средства на  тялото, използващи хватки от кукления театър, черната камера, пантомимата... Цялото това зрелище е на фона на безпрецедентния за тукашния /и не само/ пейзаж, като LED екрани нон стоп излъчват концептуални графики с 3D анимация. Всички теми в песните на Киркоров, естествено, са илюстрирани и „дописани“ както от клиповете, така и от облеклата и аксесоарите. А той ги сменяше действително за секунди – от огърлиците и коланите до патъците и ръкавиците: костюм с щампи на Акропола под хитон на плисета, мантии, мундири, роба с образи на светци, източни одежди, сака с шевици и бродерии от пайети и полускъпоценни камъни, ресни, пискюли, шапки, марабута... Всеки детайл и акцент от аут фита на звездата и цялостната мащабна визия под въртящите се като в НЛО-кораб прожектори са направени и режисирани със смисъл и прецизна точност – шоу на светлинни години от нашенската доморасла индустрия. Киркоров, естествено, уточни, че всичко това се постига и с тонове техническо оборудване. Малко преди финала Филип скочи върху парапета, който отделя оркестрината, за да дефилира под възторжените викове на феновете. Получи тонове цветя, а най-големите късметлии си направиха селфи с него, докато той поздравяваше хората от първите редове. Докато благодареше, направи комплимент на Камелия Тодорова – една от малкото БГ знаменитости, дошли на концерта, който дори на сравнително неголямата сцена в НДК изглеждаше недостижим за постсоцбизнеса в родината.                                                         ", "date": "2019.06.09", "title": "Киркоров: Мисля като българин и успявам в Русия"}
{"url": "https://standartnews.com/kultura/12-000-detsa-risuvakha-i-pisakha-za-ritsari-394360.html", "text": "12 000 деца от България, Австрия, Сърбия, Северна Македония и Украйна участваха в петото издание на Националния конкурс за рисунка „Рицарят в мен“ и за литературна творба на тема „Рицарска постъпка“. Тази година в благородното състезание за първи път се включиха тийнейджъри от Европа.  В надпреварата по таланти участваха бъдещи художници, които са от първи до осми клас, а  бъдещите писатели бяха на възраст от пети до дванадесети клас.  Идеята е чрез рисунки и есета момчетата и момичетата да пресъздадат своите представи за рицарството, което изгражда характери и личности. 29 ученици спечелиха отличия за рисунките си, а 9 - за текстовете си. Наградите бяха връчени от председателите на съответните комисии  - художника Виолин Неделчев и Светла Струмина. Организатор на конкурсите, които фигурират под номерата 73 и 74 в календара на Министерството на образованието и науката, е Орденът на рицарите тамплиери на Йерусалим Велик Приорат България с участието на Националният дворец на децата, с подкрепата на МОН, Синдиката на българските учители.", "date": "2019.06.09", "title": "12 000 деца рисуваха и писаха за рицари"}
{"url": "https://standartnews.com/svyat/nov-protest-v-rumniya-shche-iska-ostavka-na-kabineta-394341.html", "text": "Пореден протест ще се състои днес в Румъния. Довечера на площад „Виктория” северните ни съседи за пореден път ще поискат оставката на премиера Виорика Дънчила. Те често я наричат „марионетката на Ливиу Драгня”. В края на миналия месец председателят на управляващата Социалдемократическа партия беше вкаран в затвора. Той получи присъда от 3 години и половина за подстрекаване към злоупотреба със служебно положение, но това не смъкна градуса на напрежение отвъд Дунава. Хиляди румънци в чужбина не успяха да гласуват на изборите за Европейски парламент заради дългите опашки и бавното обработване на бюлетините. Президентът Клаус Йоханис и опозиционни партии поискаха оставката на външния министър Теодор Мелешкану.", "date": "2019.06.09", "title": "Нов протест в Румъния ще иска оставка на кабинета"}
