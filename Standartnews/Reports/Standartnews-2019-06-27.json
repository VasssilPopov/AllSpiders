{"url": "https://standartnews.com/regionalni/startira-teatralniyat-festival-talantino-395729.html", "text": "Стартира VII-то издание на театралния фестивал „Талантино“ в Благоевград, който ще продължи до 29 юни. Той бе официално открит от Бранимир Митов, директор на ДТ „Енчо Халачев“ и организатор на фестивала. В програмата тази година са включени общо 32 представления на школи от Благоевград, София, Перник, Симитли, Казанлък, Банкя, Правец, Пазарджик, Бургас, Етрополе. Постановките ще бъдат оценявани от компетентно жури в състав доц. Спиров - преподавател по актьорско майсторство и известните актьори Николай Станоев и Веселин Калановски. Всеки фестивален ден програма започва в 10.00 часа. На 29 юни от 12.30 часа в Дома на младостта ще се проведе Международна научна конференция „Театрални школи, фестивали и публики, традиции, предизвикателства и нови посоки“. Фестивалът \"Талантино\" се организира от Община Благоевград, съвместно с Драматичен театър \"Енчо Халачев\", а входът е свободен.  ", "date": "2019.06.26", "title": "Стартира театралният фестивал „Талантино“"}
{"url": "https://standartnews.com/regionalni/spipakha-khotel-che-krade-tok-395725.html", "text": "Кражба на електроенергия с високотехнологични средства разкриха специализираните екипи на Електроразпределение Север, част от групата ЕНЕРГО-ПРО Варна. Нарушението е извършено от хотел във варненския квартал Виница. За целта е използвана незаконно изградена схема, при която консумираните количества електроенергия от хотела не се измерват от електромера и съответно не се заплащат. След анализ на потреблението на ток в района специалистите на мрежовата компания установили, че част от разпределената енергия се губи – тя е доставена, но не е отчетена, фактурирана и заплатена. След няколко проверки открили мястото на „изтичане“ на енергията и информирали органите на реда. През последните години констатираните случаи на неправомерно потребление на електрическа енергия в цялата страна чувствително нараснаха. Статистиката сочи значителен ръст на софтуерните манипулации върху средствата за търговско измерване. През периода 2016 – 2018 година служителите на ЕРП Север са извършили над 525 000 проверки за нерегламентирано потребление на електрическа енергия. Разкрити са повече от 9 500 случая на манипулации с констатирано неточно, непълно или неизмерено количество консумирана електроенергия. От началото на годината са извършени близо 90 000 проверки, при които са констатирани над 1200 нарушения. По информация на ЕНЕРГО-ПРО, през периода 2015 – 2018 г. в Североизточна България са осъдени 646 души за кражба на ток. 13 от тях са с ефективни присъди, 182 са с условни, а останалите са наказани с пробация.  ", "date": "2019.06.26", "title": "Спипаха хотел, че краде ток"}
{"url": "https://standartnews.com/biznes/konfiskuvakha-2500-butilki-nekachestven-zekhtin-395750.html", "text": "Представители на Българската агенцията по безопасност на храните (БАБХ) са конфискували над 2500 бутилки некачествен зехтин. Извънредната тематична проверка е констатирала, че на българския пазар се предлагат десетки видове маслинови масла с произход предимно от Гърция, но също така и от Испания, Италия и Португалия. Резултатите от проверката сочат, че има подобрение в качеството на предлагания на българския пазар зехтин, тъй като при предишната масирана проверка  преди две години са издадени близо 200 предписания за негодни продукти и са спрени от продажба около 10 тона маслинови масла. От Агенцията отказаха да посочат марката и произхода на установените некачествени бутилки зехтин. При анализа на резултатите ясно се очертава тенденцията за голямо разнообразие на българския пазар, като преобладаващи са продажбите на „Маслиново масло от маслиново кюспе“ и „Маслиново масло, съставено от рафинирани и необработени маслинови масла“. Предлагат се и висококачествените „Маслиново масло Екстра virgin“ и „Маслиново масло Virgin“. Обобщените резултати показват, че има значително подобрение по отношение на съответствието на маслиновите масла в търговската мрежа с изискванията на европейското законодателство, и по конкретно със Стандартите за търговия с маслиново масло в Европейската общност, приети с Регламент (ЕС) № 29/2012 г., задължителни за страните членки. Вследствие на упражнявания официален контрол от БАБХ, свързан със спазването на изискванията към маслиновите масла от отговорните стопански субекти, включително и относно етикетирането, издадените предписания във връзка с предлагани неотговарящи продукти са намалели значително (22 броя),  в сравнение с констатираните несъответствия и издадени предписания по време на извършената тематична проверка през 2017 година – общо 183 броя. Най-често констатираните несъответствия са свързани с етикетирането – не е налична категорията на маслиновото масло, липсва информация на етикета на български език, не са посочени данни за произход, производител или дистрибутор. Установено бе и предлагане на пазара на така наречените „Салатени миксове“ с неразрешени съставки. При проверките бе констатирано наличие на смеси от зехтини и слънчогледово олио с вложени оцветители, консерванти и ароматизанти. За установените несъответствия хранителните продукти са изтеглени от пазара, върнати са в производствените обекти и са пренасочени за нехранителни цели, включително и унищожаване. Проверките се правят с цел установяване спазването на законодателството за храните. Във връзка с констатациите от тематичната проверка БАБХ, като контролен орган, ще продължи проверките в обектите с установени нарушения с цел проследяване на изпълнението на издадените предписания, изтегляне и връщане на несъответстващите продукти към доставчиците.", "date": "2019.06.26", "title": "Конфискуваха 2500 бутилки некачествен зехтин"}
{"url": "https://standartnews.com/mneniya/stiga-se-borikhme-za-chistota-khayde-da-metem-395708.html", "text": "Директно откраднах това заглавие от шефа на Шесто мъжко отделение в болницата в Раднево Иван Добринов, където лежат алкохолици. Защото един лекар се оказа прав.  и десетки неправителствени организации организират каквото се сетиш - като хепънинги, пърформанси и да не дава Господ други организирани мероприятия, за да раздават листовки на деца, които и хабер си нямат от дрога. И да им дадат инфо какво представлява дрогата. Понеже България се бори с пълни сили с хората, които се друсат, приемам, че това е . Защото уж прави превенция, а в действителност не върши нищо. Прави измислени мероприятия, от които полза няма, но пък се отчитат дейности.  Сто процента няма. Виждала съм хора от комуни, за които родителите им плащат 1000 лева на месец, за да омесят един козунак или да направят стомничка от глина, защото това уж щяло да им помогне да се освободят от зависимостта. Какво в това занимание смятате, че ще ги освободи от най-тежкия проблем? Просто прехвърляте проблема на децата си на хора, които са ви убедили, че могат да го решат, но срещу луди пари. И този проблем няма да тежи на вас. Изобщо не искам да говоря за клошарите, които си купуват спирт от аптеката или пият изхвърлени спиртни напитки, за които не е ясно какво съдържат. Или се друсат с евтина дрога /впрочем, и с дизайнерска да се друсат, разликата е минимална/. Големият проблем е в това, че  . Проблемът е страшен, защото родителите с много пари се набиват с още по-големи заеми, вярвайки, че това ще спаси децата им. А самата държава нехае и не прави нищо по въпроса, като оставя на частни структури да решават проблема със зависимите от психоактивни вещества.  . Защото всички наши психиатрии, където могат да бъдат настанени наркомани, са пригодени само за възрастни. Ако хлапето ви е пробвало дизайнерска дрога в заведение, прибере се вкъщи и ви потроши костите, дори няма къде да го настаните. Спомням си тъжната ситуация на мой познат, чието дете открадна телевизора и ютията и той прие и двете неща в тъжно примирение. Нямаше къде да настанят момчето, у нас и сега няма програми за непълнолетни. Още си спомням как си купи в замяна на откраднатия телевизор \"Шилялис\" с обяснението: \"И да го открадне, никой няма да го купи\".  . Закриват Националния център по наркомании - е, той напоследък и без това не работеше, благодарение на техния избор на персонал. Е, ще се разтичат, ако опре до тяхно дете, естествено. На отговорни длъжности се назначават хора, които не могат дори да кажат за какви дроги става дума, а представят пред държавата разумна и модерна картинка, съответваща на правилата.", "date": "2019.06.26", "title": "Стига се борихме за  чистота, хайде да метем"}
{"url": "https://standartnews.com/svyat/tereza-mey-napuska-premierskiya-post-na-24-yuli-395749.html", "text": "Тереза Мей ще се оттегли от премиерския пост и ще предаде властта на нейния наследник след обед на 24 юли, обявиха от Даунинг стрийт. Това означава, че на практика последната й изява ще бъдат отговорите на въпроси в парламента преди  разпускането му на следващия ден. Депутатите обаче са загрижени, защото това може да позволи на новия премиер – най-вероятно Борис Джонсън - да не бъде контролиран от парламента в рамките на поне 6 седмици в критичен момент за Брекзит. Назависимият депутат Сара Уоластън определи ситуацията като „крайно печална“ и призова председателя на Камарата на общините Джон Бъркоу да даде гаранции, че от новия премиер ще бъде търсена отговорност, независимо от това че депутатите ще са в лятната ваканция  и че тази ваканция няма да бъде удължавана. Лидерът на парламентараното мнозинство на Консевративната партия Мел Страйд се опита да успокои духовете, че правителството няма никакво намерение да действа така, че новият премиер да избягва депутатите до есента и че те без съмнение ще могат да поискат от него да се яви в парламента, ако това е необходимо. Лейбъристите в опозиция по принцип планират гласуване на вот на недоверие  в Камарата на общините независимо кой ще стане премиер, което на практика означава още през първия му ден от встъпване в длъжност. Официално бе обявено, че името на новия лидер на торите и премиер на страната ще бъде оповестено на 23 юли след преброяването на бюлетините на 160-те хил. членове на Консервативната партия. На 24 юли, след като отговори на въпросите на депутати в Камарата на общините, Тереза Мей ще отиде в Бъкингамския дворец, за да информира кралицата, че се оттегля. Едва тогава победителят в надпреварата ще бъде поканен от кралицата да сформира ново правителство на церемония в Бъкингамския дворец. Церемонията е известна като „целуване на ръце“, защото в миналото е имало изискване да бъде целуната ръка на монарха като символ на лична преданост и лоялност, но в днешни дни тази формалност е отменена. На 13 юли Тереза Мей ще навърши три години откакто стана министър-председател. Иначе, двамата претенденти за поста ѝ – бившият външен министър Борис Джонсън и сегашният дипломат номер 1 на страната Джеръми Хънт – продължиха и днес кампанията си из страната. И двамата твърдят, че могат да договорят по-добра сделка за Брекзит. Разликата е в крайния срок. Борис Джонсън смята, че 31 октомври е реална дата, но дори да няма сделка, Великобритания трябва да излезе тогава и това няма да е краят на света. Джеръми Хънт, макар и неохотно, също би излязъл без сделка, но 31 октомври като краен срок не е особено реалистичен.", "date": "2019.06.26", "title": "Тереза Мей напуска премиерския пост на 24 юли"}
{"url": "https://standartnews.com/svyat/chovek-na-melaniya-stava-govoritel-na-beliya-dom-395692.html", "text": "Мелания Тръмп съобщи, че нейната говорителка Стефани Гришам ще бъде новият прессекретар на Белия дом. Тя заменя на поста Сара Сандърс, която обяви по-рано този месец, че се оттегля. Стефани Гришам е със семейство Тръмп от 2015 г., когато настоящият президент на САЩ започна предизборната си кампания. Тя влиза в новата си роля незабавно, придружавайки Доналд Тръмп по време на посещението му в Азия.", "date": "2019.06.26", "title": "Човек на Мелания става говорител на Белия дом"}
{"url": "https://standartnews.com/svyat/11-nelegalni-migranti-ubiti-v-katastrofa-v-odrin-395707.html", "text": "Микробус, превозващ нелегални мигранти, се вряза в стена в турската провинция Одрин. 11 души са загинали, а много от другите пътници са ранени, съобщава вестник „Сабах“. Инцидентът е станал в района на Мерич. По предварителни данни водачът е загубил контрол над автомобила и той се е ударил в стената. Според Анадолската агенция 10 души са загинали в резултат на инцидента, а 30 са ранени.", "date": "2019.06.26", "title": "11 нелегални мигранти убити в катастрофа в Одрин"}
{"url": "https://standartnews.com/svyat/prodadokha-izguben-karavadzho-dva-dni-predi-trga-395688.html", "text": "Картината „Юдит обезглавява Олоферн“, която се приписва на Караваджо и трябваше да бъде предложена на търг в четвъртък в Тулуза, беше продадена частно на чуждестранен купувач, предаде БТА. Предварителната оценка на картината беше от 100 милиона до 150 милиона евро. Купувачът предпочита платената цена да бъде запазена в тайна, както и да не бъде разкрито кой е той, казаха от тръжна къща „Лабарб“, съобщи АФП Картината беше намерена на таван в Тулуза през 2014 г. Тя е с размери 144 см на 173 см. Нарисувана е през 1606 г.", "date": "2019.06.26", "title": "Продадоха изгубен Караваджо два дни преди търга"}
{"url": "https://standartnews.com/svyat/goreshchata-vlna-ot-evropa-idva-km-nas-395733.html", "text": "Температурите в голяма част от Европа днес се повишават, а летните горещини се засилват с прогнози за почти рекордна жега през следващите дни, предаде ДПА. Във Франция и Испания се очакват над 40 градуса по Целзий още преди пика, който метеоролозите прогнозират за утре и вдругиден, отбелязва Франс прес. \r\nИспанската метеорологична служба обяви за днес оранжева тревога в пет северни области, а в долината на река Ебро (Североизточна Испания) живакът в термометрите ще достигне 42 градуса. Оранжевата тревога ще се разшири утре до общо десет области в централната и североизточната част на страната. Според метеоролозите най-горещо ще е през уикенда, когато в някои райони се очаква да е до 44 градуса. Испанската обществена телевизия ТВЕ нарече този период \"адската седмица\".  В две трети от Франция, главно на юг и на изток, максималните температури днес ще се движат между 35 и 39 градуса. Службата \"Метео Франс\" отбелязва, че толкова големи и продължителни жеги в страната не е имало от 1947 г, и предрича, че ще бъдат счупени месечни и дори абсолютни температурни рекорди. Германия също не е пощадена от горещините. В югозападната част на страната се очакват до 39 градуса, колкото и в Бранденбург - района около Берлин, където горски пожар е унищожил от понеделник 100 хектара. В четвъртък и петък безпрецедентната за месец юни гореща вълна, идваща от Сахара, ще се засили. Жегата продължава и нощем, което е характерно за горещниците. Вчера падна температурен рекорд в австрийската провинция Тирол, след като в Инсбрук бяха отчетени 36,7 градуса. В Швейцарския град Женева, където се очаква да бъде над 35 градуса, е отменено планираното за днес шествие по случай Празника на училищата. Училищата остават затворени и в Люксембург. В Италия се очаква да бъде най-горещо утре. Според сайта ИлМетео температурата в северозападната област Пиемонте може да достигне 42-43 градуса. Необичайно горещо е в Дания. Метеорологична станция на остров Фюн е отчела снощи т. нар. тропическа нощ, което означава, че температурата не е паднала под 20 градуса. Това е най-ранната тропическа нощ, регистрирана в страната от 19 години, съобщи Датският метеорологичен институт. Източна Европа също е засегната от жеги и лошо време. В Литва се очакват гръмотевични бури и силни ветрове. От началото на месеца в балтийската страна където термометрите отчетоха необичайните 35,7 градуса, са се удавили 27 души. Температурите по света се повишават поради глобалното затопляне, а с това нараства и вероятността от крайно горещи вълни, подчерта Лен Шафри, преподавател по климатология в университета в Рединг. Според специализирания институт по климатология в Потсдам всичките най-топли лета в Европа от 1500 г. са регистрирани през 21-и век.", "date": "2019.06.26", "title": "Вълната от жега от Западна Европа се разраства"}
{"url": "https://standartnews.com/biznes/zlatoto-poskpna-nay-mnogo-ot-6-godini-nasam-395696.html", "text": "Цената на златото на световните пазари през последните седмици скочи до най-високите си нива от август 2013 година, на фона на нарастващото търсене на безопасни активи и ако тази тенденция продължи, цената на ценния метал може да подмине 1500 долара за унция, според експерти, цитирани от РИА Новости и БГНЕС. \"Цената на златото показва рязко покачване, зад което стоят фундаментални, спекулативни и технически фактори, които набират сила за продължаване на възходящия тренд\", каза Роман Антонов, главен анализатор в Promsvyazbank. Според него, забавянето на бизнес активността, световната търговия и растежа на БВП на САЩ само ще дадат импулс, който ще добави нестабилност на фондовите пазари и ще подкрепи котировките на метала. Цената на златото на световния пазар нараства бързо от началото на 2000-та година: от февруари 2001 г. до май 2006 г. цената се повиши почти три пъти - от 255 долара до 732 долара за унция, след което последва краткосрочен спад, но от 2007 г. до септември 2011 г. цената му се утрои , Абсолютният исторически максимум бе достигнат през септември 2011 г. - $ 1,923.7 за унция, но след година златото влезе в продължителен цикъл на спад - минимумът достигна $ 1,045 през декември 2015 г. Миналата седмица цената на златото на пазара се повиши до нивата от август 2013 г. - инвеститорите го купиха за хеджиране на рисковете. \"Сутринта на 21 юни тройунция злато се търгуваше на 1 409 долара, като по този начин реализираше най-амбициозната ни цел\", заяви старши анализаторът от „Алпари“ Анна Бодрова. Според нея шансовете за продължаване на положителната динамика остават, а нова цел може да бъде ниво от 1435 долара и дори 1500 долара в дългосрочен план. „В дългосрочен план подкрепата за пазара на злато идва от общия спад на доверието в политическите институции по света, в икономическата и финансовата система, от предстояща очаквана рецесия и общата девалвация на валутите. 1600 долара ще достигне цената\", обобщават някои анализатори. А други дори са убедени, че ако цената премине 1 500 долара, то тогава може да стигне и 1700 долара за унция.", "date": "2019.06.26", "title": "Златото поскъпна най-много от 6 години насам"}
{"url": "https://standartnews.com/svyat/okhranitel-zadigna-48-mln-evro-ot-banka-395734.html", "text": "Охранител открадна близо 4,8 милиона евро от банка в южния турски окръг Адана, съобщиха източници от сигурността, цитирани от БТА. \r\nДокато двама охранители пренасяли в две торби пари към инкасо автомобил в град Юрегир, единият от тях взел торбите и побягнал към очакваща го наблизо кола. Колегата му се затичал след колата, но не успял да настигне обирджиите. Четирима заподозрени са били задържани в рамките на разследването, което полицията е започнала по случая, съобщиха източници. \r\nСред тях обаче не е главният извършител, който е служител на частна охранителна фирма. Полицията продължава да го издирва, заедно с още три лица.", "date": "2019.06.26", "title": "Охранител задигна 4,8 млн. евро от банка"}
{"url": "https://standartnews.com/sport/gimnastichkata-elena-bineva-spira-s-aktivniya-sport-395704.html", "text": "Световната и европейска шампионка по художествена гимнастика Елена Бинева прекрати кариерата си. Тя беше част от българския ансамбъл, който покори световния връх, но поради здраволовни причини реши да се оттегли от спорта. Новината беше съобщена на официалната страница на Българската федерация по художествена гимнастика във facebook. \r\n\"За съжаление 6-месечната и почивка и лечение на травмата, която има не е дала необходимия резултат, за да продължи натоварения тренировъчен режим. След разговор на състезателката с президента на БФХГ Илиана Раева, с треньора си Весела Димитрова и родителите си е взето най-правилното решение за здравето на Ели Бинева, както и за бъдещата много важна подготовка на национален отбор жени. \r\nЕлена Бинева беше и ще остане част от един уникален ансамбъл, който направи революция в световната художествена гимнастика! Силна, смела, красива и отдадена на общата цел, Ели ще остане като една от любимките на многобройните ни фенове. \r\nБлагодарим ти, Ели, за силата, трудолюбието и неотразимото ти присъствие през тези години, в които с твоите съотборнички се превърнахте в гордостта на България и спечелихте сърцата на специалисти, съдии, състезатели и чуждестранни любители на спорта ни от цял свят! \r\nБлагодарим ти за твоя характер, който е гордост и благословия за всеки треньор и ръководител. \r\nЖелаем ти със същия устрем да покоряваш нови житейски върхове, защото ти си създадена да побеждаваш и сбъдваш мечтите си!\", написаха от БФХГ. \r\nСамата Ели Бинева сподели: \r\n“След пълна пет месечна почивка и цялостно възстановяване ми бяха направени повторни изследвания, чрез които се установи, че подобрението е съвсем минимално или толкова неефикасно, че проблемът все още е реален и при евентуален повторен натиск (който разбира се е неизбежен при един основен ансамблов състезател в този спорт), последствията биха били непредотвратими... \r\nПоследваха дълги разговори с моите родители, с моите колежки от ансамбъла, с моите треньори и преподаватели, както разбира се с Президента на нашата федерация г-жа Илиана Раева. \r\nСлед разглеждането на проблема от всички възможни страни, ние всички взехме единодушното решение, че е време да приключа спортната си кариера, в името на моето здраве, както и в името на успеха на нашия национален ансамбъл жени и в името на тяхната спокойна и концентрирана подготовка, която им предстои за Олимпийските Игри в Токио през 2020 година. \r\nБих искала да заявя на спортната общественост и нашите многобройни фенове, че преустановяването на спортната ми кариера не означава че напускам и загърбвам любимия си отбор... НАПРОТИВ!!! \r\nАнсамбълът, както и целия колектив могат да разчитат на моите съвети, опит, морална и емоционална подкрепа, както и на присъствието ми в залата през всеки един ден от техния тренировъчен процес! \r\nОлимпийските Игри в Токио през 2020 година са една обща мечта, цел и амбиция, както за мен така и за всяка една моя съотборничка, колежка и приятелка и ако за тях моето присъствие в залата и в ежедневието е важно, то аз ще бъда до ТЯХ!!!... Ще продължавам да помагам, така както съм го правила и до сега, по време на моя възстановителен период, като дам всичко от себе си да вървят целеустремено, по най-добрият начин към осъществяването на нашата обща МЕЧТА - Олимпийските игри в Токио!Като за завършък, бих искала да спомена, че съм замислила един много вълнуващ проект заедно със момичетата, който се надяваме да вдъхнови и да вдигне българския дух, както на екипа така и на цялостната работа на БФХГ - Българска Федерация по Художествена Гимнастика. \r\nНадявам се, че ще се осъществи в най-скорошен срок, за това очаквайте повече подробности съвсем скоро! \r\nС много любов и най-искренни пожелания, Елена!\" \r\nСтарши - треньорът на ансамбъла Весела Димитрова също коментира оттеглянето на състезателката: \r\n“След проведено лечение и препоръчана от лекарския екип 6 месечна почивка травмата на Елена Бинева не позволява тя да продължи състезателна дейност. Въпреки усилията и желанието на всички, понякога кариерата на елитните спортисти приключва не по най-очаквания начин! Елена е изключително силно момиче , което ясно осъзнава какви биха били последствията ако продължи да се натоварва! Работила съм с много момичета, но рядко съм срещала такива като нея! Дете с изключителна психика, борбен дух, мотиватор и всички останали качества, нужни на човек да побеждава!!!! Тя беше част от отбора, спечелил квота за олимпийските игри, а и съм сигурна, че ще остане част от отбора който ще спечели още много медали!!! Наистина съжалявам за това, че няма да може да продължи да се състезава, но съм сигурна че ще продължи да ни подкрепя, а познавайки я, съм убедена, че ще намери своя път и ще бъде щастлива и удовлетворена с каквото и да се занимава от тук нататък!!! И накрая искам да споделя само, че съм щастлива, че се срещнах и работих с нея!!! Понякога децата могат да ни научат на много неща!!!! \r\nОбичам те, Ели и ти благодаря за всичко!!!! От сърце ти желая успех във живота и най вече остани Човека, който си!!!!!” \r\nКапитанът на ансамбъла Симона Дянкова призна, че е понесла тежко новината: \r\n\"Беше ни изключително трудно да приемем, че спортната кариера на Ели ще приключи. С нея спечелихме първия си медал... Заедно мечтаехме и за последния... А и както един наш приятел казва: “Вие сте като парчета от пъзел”! \r\nНо животът е пълен с изненади и понякога те не са никак приятни...Тя бе поставена в изключително трудна ситуация и взе най-мъдрото решение, което бе уважено от всички нас! Достойнството, лоялността и смелостта, които носи в себе си, я правят един огромен Човек! \r\nТова, че се налага да се откаже, не заличава успехите , а ги прави още по-стойностни и значими! Елена неведнъж показа , колко е силна и как физическата болка не може да спре желанието на един спортист да се бори за художествената гимнастика, за България, за нас. И не спира да го показва. \r\nНе се притеснявайте, Ели е всеки ден с нас, пъзелът е цял. Тя е част от отбора и това ще е така до самия край! Вярвам ,че когато Вселената затваря една врата, отваря друга. \r\nА в нейния случай съм сигурна в това, защото още нищо не сте видели от моята Елена - Вселена!\" \r\nПрочети още на:  \r\n ", "date": "2019.06.26", "title": "Гимнастичката Елена Бинева спира с активния спорт"}
{"url": "https://standartnews.com/svyat/plashat-bryuksel-atentat-v-18-ch-395737.html", "text": "Белгийската прокуратура издирва автор на надпис, в който се предупреждава, че тази вечер в Брюксел ще има атентат на централния площад \"Гран плас\", съобщиха местни медии. Надписът се е появил снощи на екран до Европейския парламент.  Властите са иззели записите от камерите за наблюдение в околностите. Прокуратурата се стреми да установи възможно най-бързо кой е автор на текста, за да прецени дали съществува действителна заплаха. Според надписа атентатът е насрочен за 18.00 ч. днес (19.00 ч. българско време). Разпространени снимки на въпросния надпис показват, че той е на английски език и е подписан от \"Абула Хакими\". Името на Брюксел в надписа е изписано неправилно, а по-нататък се чете, че ударът ще бъде извършен от някой \"с неонова блуза\". Предполага се, че автор на надписа е бил някой от посетителите на сградата на ЕП.  Информацията бе потвърдена от говорителя на брюкселската прокуратура Дени Гьоман. Преди дни белгийските власти задържаха местен гражданин, за когото се твърди, че подготвял терористичен удар срещу посолството на САЩ в Брюксел. Задържаният е привлечен към отговорност, но отрича повдигнатите обвинения. Според прокуратурата той е бил в готовност да нанесе удар съвсем скоро и е бил под наблюдението на службите за сигурност.", "date": "2019.06.26", "title": "Плашат Брюксел с атентат в 18 ч."}
{"url": "https://standartnews.com/svyat/nasa-otvarya-zapechatani-probi-ot-misiite-apolo-395739.html", "text": "За първи път от десетилетия НАСА ще отвори недокосвани проби от лунни скали и грунт, събрани от астронавтите от мисиите \"Аполо\", предаде БТА. Стотици такива проби са заключени в космическия център \"Джонсън\" в Хюстън. Девет американски научни екипа ще получат частица от това съкровище за изследване. През юли ще бъде отбелязана 50-годишнината от стъпването на Луната, но кураторът на лунните проби Райън Зайглър каза, че съвпадението е случайно. Именно той се грижи за опазването на лунните проби, които тежат общо 382 кг. Те са взети от 12 астронавти, стъпили на Луната от 1969 г. до 1972 г. Някои от пробите са опаковани под вакуум още на Луната и не са излагани на земна атмосфера. Други са замразени или съхранявани в хелий след кацането и не са докосвани оттогава. Лабораторните специалисти сега работят върху проблема как да извадят мострите от контейнерите без да заразят или развалят каквото и да било. Някои от мострите ще бъдат отворени и изпратени на учени през следващата година. В сравнение с времето на мисиите \"Аполо\", днешните научни инструменти са много по-чувствителни.  Изследвайки лунните мостри, специалистите определиха възрастта на повърхността на Марс и Меркурий и установиха, че Юпитер и другите големи външни планети най-вероятно са се образували по-близо до Слънцето и след това са се отдалечили. Общият брой на лунните мостри е над 100 000. Някои от оригиналните 2200 проби са начупени на по-малки парчета за изследване.", "date": "2019.06.26", "title": "НАСА отваря запечатани проби от мисиите \"Аполо\""}
{"url": "https://standartnews.com/sport/levski-zagubi-ot-zenit-395697.html", "text": "Левски загуби с 0:1 от руския шампион Зенит (Санкт Петербург) втората си контрола от предсезонната подготовка. Мачът се игра в австрийския град Куфщайн. През първото полувреме темпото на игра не бе особено високо заради изключително топлото време. Руският тим стигна до първата възможонст в срещата в 4-та минута – Азмун бе изведен сам срещу вратаря Милан Миятович, но той скъси ъгъла и успя да блокира удара му с тяло. Последваха минути на поделено преимущество на терена, за да се стигне до 31-та минута, в която капитанът Горанов проби отляво стигна до границата на наказателното поле и шутира силно, но вратарят на „Зенит“ Лунев изби в корнер. В самия край на първото полувреме Ригони излезе сам срещу Миятович, но вратаря на Левски отново парира удара му. В самото начало на второто полувреме главният съдия отсъди пресилена дузпа за руския тим, която бе превъърната в гол от Сардар Азмун. Три минути по-късно „сините“ отговориха с хубава атака – Станислав Иванов подаде с пета пред наказателното поле на Мариани, той шутира силно, но вратаря на Зенит спаси удара му. В 53-та минута отново Мариани стреля от дистанция, но отново руския вратар спаси. В 54-та минута Петър Хубчев извърши първата си смяна – Илия Юруков влезе на мястото на Хали Тиам. В 66-та минута Краневитер стреля от 12-13 метра фронтално срещу вратата на Левски, но Миятович отново спаси. Минута по-късно Илия Димитров замени Станислав Костов. В 69-та минута главният съдия подмина нарушение срещу Мариани в наказателното поле на „Зенит“ след многоходова атака на „сините“. В 76-та минута в игра се появиха Франко Мазурек и Мартин Детелинов Петков, заменяйки Паулиньо и Станислав Иванов. В самия край на мача Артьом Дзюба получи топката в наказателното поле и стреля, но тя излезе в аут. Последната смяна за „Левски“ бе в самия край на срещата – Деян Иванов замени Янис Каргас. Следващата контрола на Левски е на 1 юли, понеделник срещу германския Тюркгюджу – Атаспор (Мюнхен). Мачът ще се играе в Ангерберг и започва в 18.00 часа българско време. Левски: Старши треньор: Петър Хубчев Зенит: Старши треньор: Сергей Семак Голмайстор: 0:1 Сардар Азмун (47-дузпа)", "date": "2019.06.26", "title": "Левски загуби от Зенит"}
{"url": "https://standartnews.com/sport/nov-final-za-boneva-v-minsk-395714.html", "text": "Втори финал в спортната стрелба в пистолет достигна Антоанета Бонева на европейските игри в Минск. Българката влезе с осми резултат (583 т) в битката за медалите на 25 м. Преди 4 години на първите европейски игри в Баку Бонева спечели сребро в тази дисциплина. В Минск тя везе грабна бронзов медал на 10 м. Двукратната олимпийска шампионка в дисциплината от Олимпиадите в Сидни през 2000 година и в Атина четири години по-късно Мария Гроздева завърши днес 12-а в пресявките с 580 точки и отпадна от финала на 25 м. Победителката ще бъде определена днес следобед.", "date": "2019.06.26", "title": "Нов финал за Бонева в Минск"}
{"url": "https://www.standartnews.com/sport/levski-zagubi-ot-zenit-395697.html", "text": "Левски загуби с 0:1 от руския шампион Зенит (Санкт Петербург) втората си контрола от предсезонната подготовка. Мачът се игра в австрийския град Куфщайн. През първото полувреме темпото на игра не бе особено високо заради изключително топлото време. Руският тим стигна до първата възможонст в срещата в 4-та минута – Азмун бе изведен сам срещу вратаря Милан Миятович, но той скъси ъгъла и успя да блокира удара му с тяло. Последваха минути на поделено преимущество на терена, за да се стигне до 31-та минута, в която капитанът Горанов проби отляво стигна до границата на наказателното поле и шутира силно, но вратарят на „Зенит“ Лунев изби в корнер. В самия край на първото полувреме Ригони излезе сам срещу Миятович, но вратаря на Левски отново парира удара му. В самото начало на второто полувреме главният съдия отсъди пресилена дузпа за руския тим, която бе превъърната в гол от Сардар Азмун. Три минути по-късно „сините“ отговориха с хубава атака – Станислав Иванов подаде с пета пред наказателното поле на Мариани, той шутира силно, но вратаря на Зенит спаси удара му. В 53-та минута отново Мариани стреля от дистанция, но отново руския вратар спаси. В 54-та минута Петър Хубчев извърши първата си смяна – Илия Юруков влезе на мястото на Хали Тиам. В 66-та минута Краневитер стреля от 12-13 метра фронтално срещу вратата на Левски, но Миятович отново спаси. Минута по-късно Илия Димитров замени Станислав Костов. В 69-та минута главният съдия подмина нарушение срещу Мариани в наказателното поле на „Зенит“ след многоходова атака на „сините“. В 76-та минута в игра се появиха Франко Мазурек и Мартин Детелинов Петков, заменяйки Паулиньо и Станислав Иванов. В самия край на мача Артьом Дзюба получи топката в наказателното поле и стреля, но тя излезе в аут. Последната смяна за „Левски“ бе в самия край на срещата – Деян Иванов замени Янис Каргас. Следващата контрола на Левски е на 1 юли, понеделник срещу германския Тюркгюджу – Атаспор (Мюнхен). Мачът ще се играе в Ангерберг и започва в 18.00 часа българско време. Левски: Старши треньор: Петър Хубчев Зенит: Старши треньор: Сергей Семак Голмайстор: 0:1 Сардар Азмун (47-дузпа)", "date": "2019.06.26", "title": "Левски загуби от Зенит"}
{"url": "https://www.standartnews.com/sport/gimnastichkata-elena-bineva-spira-s-aktivniya-sport-395704.html", "text": "Световната и европейска шампионка по художествена гимнастика Елена Бинева прекрати кариерата си. Тя беше част от българския ансамбъл, който покори световния връх, но поради здраволовни причини реши да се оттегли от спорта. Новината беше съобщена на официалната страница на Българската федерация по художествена гимнастика във facebook. \r\n\"За съжаление 6-месечната и почивка и лечение на травмата, която има не е дала необходимия резултат, за да продължи натоварения тренировъчен режим. След разговор на състезателката с президента на БФХГ Илиана Раева, с треньора си Весела Димитрова и родителите си е взето най-правилното решение за здравето на Ели Бинева, както и за бъдещата много важна подготовка на национален отбор жени. \r\nЕлена Бинева беше и ще остане част от един уникален ансамбъл, който направи революция в световната художествена гимнастика! Силна, смела, красива и отдадена на общата цел, Ели ще остане като една от любимките на многобройните ни фенове. \r\nБлагодарим ти, Ели, за силата, трудолюбието и неотразимото ти присъствие през тези години, в които с твоите съотборнички се превърнахте в гордостта на България и спечелихте сърцата на специалисти, съдии, състезатели и чуждестранни любители на спорта ни от цял свят! \r\nБлагодарим ти за твоя характер, който е гордост и благословия за всеки треньор и ръководител. \r\nЖелаем ти със същия устрем да покоряваш нови житейски върхове, защото ти си създадена да побеждаваш и сбъдваш мечтите си!\", написаха от БФХГ. \r\nСамата Ели Бинева сподели: \r\n“След пълна пет месечна почивка и цялостно възстановяване ми бяха направени повторни изследвания, чрез които се установи, че подобрението е съвсем минимално или толкова неефикасно, че проблемът все още е реален и при евентуален повторен натиск (който разбира се е неизбежен при един основен ансамблов състезател в този спорт), последствията биха били непредотвратими... \r\nПоследваха дълги разговори с моите родители, с моите колежки от ансамбъла, с моите треньори и преподаватели, както разбира се с Президента на нашата федерация г-жа Илиана Раева. \r\nСлед разглеждането на проблема от всички възможни страни, ние всички взехме единодушното решение, че е време да приключа спортната си кариера, в името на моето здраве, както и в името на успеха на нашия национален ансамбъл жени и в името на тяхната спокойна и концентрирана подготовка, която им предстои за Олимпийските Игри в Токио през 2020 година. \r\nБих искала да заявя на спортната общественост и нашите многобройни фенове, че преустановяването на спортната ми кариера не означава че напускам и загърбвам любимия си отбор... НАПРОТИВ!!! \r\nАнсамбълът, както и целия колектив могат да разчитат на моите съвети, опит, морална и емоционална подкрепа, както и на присъствието ми в залата през всеки един ден от техния тренировъчен процес! \r\nОлимпийските Игри в Токио през 2020 година са една обща мечта, цел и амбиция, както за мен така и за всяка една моя съотборничка, колежка и приятелка и ако за тях моето присъствие в залата и в ежедневието е важно, то аз ще бъда до ТЯХ!!!... Ще продължавам да помагам, така както съм го правила и до сега, по време на моя възстановителен период, като дам всичко от себе си да вървят целеустремено, по най-добрият начин към осъществяването на нашата обща МЕЧТА - Олимпийските игри в Токио!Като за завършък, бих искала да спомена, че съм замислила един много вълнуващ проект заедно със момичетата, който се надяваме да вдъхнови и да вдигне българския дух, както на екипа така и на цялостната работа на БФХГ - Българска Федерация по Художествена Гимнастика. \r\nНадявам се, че ще се осъществи в най-скорошен срок, за това очаквайте повече подробности съвсем скоро! \r\nС много любов и най-искренни пожелания, Елена!\" \r\nСтарши - треньорът на ансамбъла Весела Димитрова също коментира оттеглянето на състезателката: \r\n“След проведено лечение и препоръчана от лекарския екип 6 месечна почивка травмата на Елена Бинева не позволява тя да продължи състезателна дейност. Въпреки усилията и желанието на всички, понякога кариерата на елитните спортисти приключва не по най-очаквания начин! Елена е изключително силно момиче , което ясно осъзнава какви биха били последствията ако продължи да се натоварва! Работила съм с много момичета, но рядко съм срещала такива като нея! Дете с изключителна психика, борбен дух, мотиватор и всички останали качества, нужни на човек да побеждава!!!! Тя беше част от отбора, спечелил квота за олимпийските игри, а и съм сигурна, че ще остане част от отбора който ще спечели още много медали!!! Наистина съжалявам за това, че няма да може да продължи да се състезава, но съм сигурна че ще продължи да ни подкрепя, а познавайки я, съм убедена, че ще намери своя път и ще бъде щастлива и удовлетворена с каквото и да се занимава от тук нататък!!! И накрая искам да споделя само, че съм щастлива, че се срещнах и работих с нея!!! Понякога децата могат да ни научат на много неща!!!! \r\nОбичам те, Ели и ти благодаря за всичко!!!! От сърце ти желая успех във живота и най вече остани Човека, който си!!!!!” \r\nКапитанът на ансамбъла Симона Дянкова призна, че е понесла тежко новината: \r\n\"Беше ни изключително трудно да приемем, че спортната кариера на Ели ще приключи. С нея спечелихме първия си медал... Заедно мечтаехме и за последния... А и както един наш приятел казва: “Вие сте като парчета от пъзел”! \r\nНо животът е пълен с изненади и понякога те не са никак приятни...Тя бе поставена в изключително трудна ситуация и взе най-мъдрото решение, което бе уважено от всички нас! Достойнството, лоялността и смелостта, които носи в себе си, я правят един огромен Човек! \r\nТова, че се налага да се откаже, не заличава успехите , а ги прави още по-стойностни и значими! Елена неведнъж показа , колко е силна и как физическата болка не може да спре желанието на един спортист да се бори за художествената гимнастика, за България, за нас. И не спира да го показва. \r\nНе се притеснявайте, Ели е всеки ден с нас, пъзелът е цял. Тя е част от отбора и това ще е така до самия край! Вярвам ,че когато Вселената затваря една врата, отваря друга. \r\nА в нейния случай съм сигурна в това, защото още нищо не сте видели от моята Елена - Вселена!\" \r\nПрочети още на:  \r\n ", "date": "2019.06.26", "title": "Гимнастичката Елена Бинева спира с активния спорт"}
{"url": "https://standartnews.com/sport/mok-otne-litsenza-na-mezhdunarodnata-federatsiya-po-boks-395716.html", "text": "Международният олимпийски комитет (МОК) отне лиценза на Международната федерация по бокс (АИБА)на 134-ата си сесия на организацията в Лозана (Швейцария). Спортът все пак остава в олимпийската програма за Игрите в Токио догодина. През май Изпълкомът на МОК препоръча мярката, тъй като от АИБА не са изпълнили поетите ангажименти, свързани с управлението и финансите на централата, съдийството и етичния кодекс. Боксовата централа може да кандидатства отново за възстановяване на лиценза след Олимпиадата в Япония, която ще се състои от 24 юли до 9 август 2020. МОК пък ще поеме организацията на олимпийския боксов турнир в японската столица, като за целта беше създадена специална комисия с председател члена на МОК и президент на Международната федерация по гимнастика Моринари Ватанабе. Комисията вече представи проект за програма на олимпийския турнир, в който да бъдат включени 13 категории - 8 при мъжете и 5 при жените. Планът е на Игрите в Токио да участват общо 286 боксьори (186 мъже и 100 жени), а квалификациите ще се състоят от януари до май 2020 година. ", "date": "2019.06.26", "title": "МОК отне лиценза на Международната федерация по бокс"}
{"url": "https://www.standartnews.com/sport/nov-final-za-boneva-v-minsk-395714.html", "text": "Втори финал в спортната стрелба в пистолет достигна Антоанета Бонева на европейските игри в Минск. Българката влезе с осми резултат (583 т) в битката за медалите на 25 м. Преди 4 години на първите европейски игри в Баку Бонева спечели сребро в тази дисциплина. В Минск тя везе грабна бронзов медал на 10 м. Двукратната олимпийска шампионка в дисциплината от Олимпиадите в Сидни през 2000 година и в Атина четири години по-късно Мария Гроздева завърши днес 12-а в пресявките с 580 точки и отпадна от финала на 25 м. Победителката ще бъде определена днес следобед.", "date": "2019.06.26", "title": "Нов финал за Бонева в Минск"}
{"url": "https://standartnews.com/sport/vtori-bronz-ot-evropeyskite-igri-za-antoaneta-boneva-395723.html", "text": "Антоанета Бонева донесе 11-и медал на България от вторите Европейски игри в Минск. Националката спечели бронзовия медал в стрелбата на 25 м пистолет. Тя загуби престрелката с Хайди Гербер. Шампионка е златната медалистка от игрите в Рио Ана Коракаки. Тя победи в престрелката за титлата Хайди Гербер (Швейц), която взе златото в дисциплината на първите европейски игри в Баку 2015. За Бонева това е втори бронз от игрите в Минск. ФОТО БОК/Костадин Андонов", "date": "2019.06.26", "title": "Втори бронз от Европейските игри за Антоанета Бонева"}
{"url": "https://standartnews.com/sport/ministr-kralev-nagradi-medalistite-ot-evro-2019-po-borba-za-kadeti-395724.html", "text": "Министърът на младежта и спорта Красен Кралев награди с почетни плакети на ММС медалистите от Европейското първенство по борба за кадети, което се проведе от 17 май до 23 юни във Фаенца. В италианския град родните състезатели спечелиха 4 медала – 1 златен, 2 сребърни и 1 бронзов. Титла за България донесе Едмонд Назарян в категория до 51 кг  при класиците. Това е второ европейско злато за сина на Армен Назарян, който през миналата година триумфира в по-долната категория до 45 кг. Със сребърни отличия се окичиха Георги Иванов (кат. до 110 кг класически стил) и Диана Павлова (кат. до 43 кг), а бронз в свободния стил завоюва Мирослав Емилов (кат. до 45 кг). Министър Кралев поздрави борците за постигнатите успехи и им пожела здраве и успешно представяне на бъдещите първенства. На българските състезатели им предстои подготовка за Световното първенство за кадети, на което нашата страната е домакин. Шампионатът ще се проведе от 29 юли до 4 август в столичната зала „Арена Армеец“. Почетни плакети от спортния министър получиха и треньорите на националните отбори за кадети Иван Цонов, Тодор Кънев, Мариян Бяндов, Румен Христов, Никоай Дачев, както и личните треньори на борците Огнян Григоров и Емил Иванов. На срещата присъстваха още президентът на Българската федерация по борба Христо Маринов и генералният секретар на централата Валентин Райчев.", "date": "2019.06.26", "title": "Министър Кралев награди медалистите от Евро 2019 по борба за кадети"}
{"url": "https://standartnews.com/sport/barsa-startira-pregovori-za-neymar-395745.html", "text": "Барселона започна да опипва почвата около завръщането на Неймар с разговори с клуба му Пари Сен Жермен. Те се водят от посредници, които защитават интересите и на двата клуба и които са приближени до самия играч. Това са \"старите кучета\" в бранша Киа Жоорабчиян и Пини Захави, съобщава вестник \"Спорт\".  Те трябва да направят така, че двата клуба да си стиснат ръцете по сделката, без тя да се превръща в сапунена опера и дългоседмична трансферна сага. Но тъй като отношенията между испанския и френския шампион са обтегнати от доста време насам, може да се наложи намесата и на самия играч, за да се форсира сделката.  Каталунците са казали на нападателя, че ще се наложи в даден момент да обяви публично намерението си в пресата, че иска да напусне \"Парк де Пренс\" и единствената опция пред него е \"Камп Ноу\". Той вече е имал подобен разговор на четири очи с президента Насер Ал Хелайфи и му е обявил точно това. Но може да се наложи историята да се раздуха, за да се ускори развръзката.  Той постъпи по именно подобен начин преди две години, когато трябваше да ускори преминаването си в Париж. Сега обаче е помолил единствено за отсрочка до края на участието на Бразилия на Копа Америка, за да не се нагнетява напрежението върху състава заради най-голямата му звезда, макар да не е част от турнира заради травма.  Иначе от Барса са категорични каква ще е офертата им към ПСЖ и няма да правят отстъпки от нея. Тя ще включва преминаването на Филипе Коутиньо в Париж, плюс някаква неособено огромна сума, която ще е от порядъка на максимум 35-40 млн. евро.  Преди две години каталунците получиха 222 млн. евро за Неймар и с огромен процент от тези пари ангажираха сънародника му от Ливърпул. Още тогава Пари Сен Жермен проявяваше интерес към Коутиньо, но нямаше как да пръсне толкова голяма сума, особено като се има предвид, че даде и 180 млн. евро за Килиан Мбапе.  Такава сделка към момента би изглеждала изгодна и за двата клуба. Въпросът е дали Насер ал Хелайфи е готов да преглътне омразата си към Барселона и да продаде директно играч на тима, при това най-скъпата си покупка в историята. Ако егото му не позволи това да се случи при подобно предложение, ще бъде активиран и Неймар, за да направи процеса необратим с изказването си. Крайният срок за това е 8 юли. ", "date": "2019.06.26", "title": "Барса стартира преговори за Неймар"}
{"url": "https://standartnews.com/sport/nash-talant-otide-v-beliya-395743.html", "text": "Бившият младежки национал на България Едисон Йорданов подписа договор с белгийския ФК Виртон, който се завърна във второто ниво на местния футбол. Договорът на българина е за срок от 1 година. За последно Йорданов игра за Дюделанж от Люксембург, но контрактът му изтече. Българинът последва треньора Дино Топмьолер, който също премина от Дюделанж във Виртон. Йорданов се представи отлично с екипа на Дюделанж, който се превърна в първия тим от Люксембург, който направи пробив в Европа и игра в групите на Лига Европа.", "date": "2019.06.26", "title": "Наш талант отиде в Белия"}
{"url": "https://www.standartnews.com/sport/mok-otne-litsenza-na-mezhdunarodnata-federatsiya-po-boks-395716.html", "text": "Международният олимпийски комитет (МОК) отне лиценза на Международната федерация по бокс (АИБА)на 134-ата си сесия на организацията в Лозана (Швейцария). Спортът все пак остава в олимпийската програма за Игрите в Токио догодина. През май Изпълкомът на МОК препоръча мярката, тъй като от АИБА не са изпълнили поетите ангажименти, свързани с управлението и финансите на централата, съдийството и етичния кодекс. Боксовата централа може да кандидатства отново за възстановяване на лиценза след Олимпиадата в Япония, която ще се състои от 24 юли до 9 август 2020. МОК пък ще поеме организацията на олимпийския боксов турнир в японската столица, като за целта беше създадена специална комисия с председател члена на МОК и президент на Международната федерация по гимнастика Моринари Ватанабе. Комисията вече представи проект за програма на олимпийския турнир, в който да бъдат включени 13 категории - 8 при мъжете и 5 при жените. Планът е на Игрите в Токио да участват общо 286 боксьори (186 мъже и 100 жени), а квалификациите ще се състоят от януари до май 2020 година. ", "date": "2019.06.26", "title": "МОК отне лиценза на Международната федерация по бокс"}
{"url": "https://standartnews.com/sport/gorchivo-za-final-na-amatorskata-liga-spl-video-395736.html", "text": "Третият сезон на аматьорската лига по минифутбол Sofia Premier League завърши със скандирания „Горчиво“. В последния мач за сезона, дори след награждаването, звездата на един от шампионите в турнира Bianchi coffee Дени Младенов предложи брак на своята любима Антония. Това стана в 7-ата минута на двубоя срещу Торпедо. Тогава играчите и на двата тима коленичиха, а фойерверки опушиха залата на „Царско село“. Дени мина покрай приятелите си, падна на коляно и зададе въпроса. Антония веднага се съгласи за радост на всички присъстващи. Иначе по-рано Дени и приятели получиха златото за шампиони в четвъртата дивизия от Антонио Минков, по-известен като Тони Найка. Той награди и другите шампиони на стилно подготвената сцена от Wonderland. В първото ниво след уникална драма ВМВ изпревари основния си конкурент Младо пиво след успех с 3:1 над ГДБОП във финалния ден. Шампионите пък получиха почивка на морето от организаторите. Във втората лига триумфът бе за Реал Суходол, които ще се сдобият с нови екипи от лигата. Същата ще е съдбата и на кръвожадните Акули, които спечелиха титлата в третото ниво. Всички шампиони и пиха бира и се веселиха в неделя вечер, като си обещаха да наблегнат на почивката, за да могат в началото на септември да се върнат с нови сили.", "date": "2019.06.26", "title": "„Горчиво“ за финал на аматьорската лига SPL (ВИДЕО)"}
{"url": "https://www.standartnews.com/sport/arda-privleche-natsional-395741.html", "text": "Отборът на Арда продължава със сериозната селекция. Следващото ново попълнение на новака в елита ще бъде национала на България Радослав Василев, съобщи \"Gong.bg Президентът на тима от Кърджали Петър Пешев е постигнал договорка с нападателя и се очаква утре футболистът да подпише договор. Василев доскоро бе играч на Черно море, но отказа да продължи контракта си с \"моряците\". Днес Арда се сдоби с трима нови играчи. Това са Румян Овсепян, Eлиша Сам и Емил Мартинов. Целта на клуба, който очевидно не жали средства за качествени състезатели, е да се утвърди в елита на родния футбол.", "date": "2019.06.26", "title": "Арда привлече национал"}
{"url": "https://standartnews.com/sport/arda-privleche-natsional-395741.html", "text": "Отборът на Арда продължава със сериозната селекция. Следващото ново попълнение на новака в елита ще бъде национала на България Радослав Василев, съобщи \"Gong.bg Президентът на тима от Кърджали Петър Пешев е постигнал договорка с нападателя и се очаква утре футболистът да подпише договор. Василев доскоро бе играч на Черно море, но отказа да продължи контракта си с \"моряците\". Днес Арда се сдоби с трима нови играчи. Това са Румян Овсепян, Eлиша Сам и Емил Мартинов. Целта на клуба, който очевидно не жали средства за качествени състезатели, е да се утвърди в елита на родния футбол.", "date": "2019.06.26", "title": "Арда привлече национал"}
{"url": "https://www.standartnews.com/sport/ministr-kralev-nagradi-medalistite-ot-evro-2019-po-borba-za-kadeti-395724.html", "text": "Министърът на младежта и спорта Красен Кралев награди с почетни плакети на ММС медалистите от Европейското първенство по борба за кадети, което се проведе от 17 май до 23 юни във Фаенца. В италианския град родните състезатели спечелиха 4 медала – 1 златен, 2 сребърни и 1 бронзов. Титла за България донесе Едмонд Назарян в категория до 51 кг  при класиците. Това е второ европейско злато за сина на Армен Назарян, който през миналата година триумфира в по-долната категория до 45 кг. Със сребърни отличия се окичиха Георги Иванов (кат. до 110 кг класически стил) и Диана Павлова (кат. до 43 кг), а бронз в свободния стил завоюва Мирослав Емилов (кат. до 45 кг). Министър Кралев поздрави борците за постигнатите успехи и им пожела здраве и успешно представяне на бъдещите първенства. На българските състезатели им предстои подготовка за Световното първенство за кадети, на което нашата страната е домакин. Шампионатът ще се проведе от 29 юли до 4 август в столичната зала „Арена Армеец“. Почетни плакети от спортния министър получиха и треньорите на националните отбори за кадети Иван Цонов, Тодор Кънев, Мариян Бяндов, Румен Христов, Никоай Дачев, както и личните треньори на борците Огнян Григоров и Емил Иванов. На срещата присъстваха още президентът на Българската федерация по борба Христо Маринов и генералният секретар на централата Валентин Райчев.", "date": "2019.06.26", "title": "Министър Кралев награди медалистите от Евро 2019 по борба за кадети"}
{"url": "https://www.standartnews.com/sport/gorchivo-za-final-na-amatorskata-liga-spl-video-395736.html", "text": "Третият сезон на аматьорската лига по минифутбол Sofia Premier League завърши със скандирания „Горчиво“. В последния мач за сезона, дори след награждаването, звездата на един от шампионите в турнира Bianchi coffee Дени Младенов предложи брак на своята любима Антония. Това стана в 7-ата минута на двубоя срещу Торпедо. Тогава играчите и на двата тима коленичиха, а фойерверки опушиха залата на „Царско село“. Дени мина покрай приятелите си, падна на коляно и зададе въпроса. Антония веднага се съгласи за радост на всички присъстващи. Иначе по-рано Дени и приятели получиха златото за шампиони в четвъртата дивизия от Антонио Минков, по-известен като Тони Найка. Той награди и другите шампиони на стилно подготвената сцена от Wonderland. В първото ниво след уникална драма ВМВ изпревари основния си конкурент Младо пиво след успех с 3:1 над ГДБОП във финалния ден. Шампионите пък получиха почивка на морето от организаторите. Във втората лига триумфът бе за Реал Суходол, които ще се сдобият с нови екипи от лигата. Същата ще е съдбата и на кръвожадните Акули, които спечелиха титлата в третото ниво. Всички шампиони и пиха бира и се веселиха в неделя вечер, като си обещаха да наблегнат на почивката, за да могат в началото на септември да се върнат с нови сили.", "date": "2019.06.26", "title": "„Горчиво“ за финал на аматьорската лига SPL (ВИДЕО)"}
{"url": "https://www.standartnews.com/sport/barsa-startira-pregovori-za-neymar-395745.html", "text": "Барселона започна да опипва почвата около завръщането на Неймар с разговори с клуба му Пари Сен Жермен. Те се водят от посредници, които защитават интересите и на двата клуба и които са приближени до самия играч. Това са \"старите кучета\" в бранша Киа Жоорабчиян и Пини Захави, съобщава вестник \"Спорт\".  Те трябва да направят така, че двата клуба да си стиснат ръцете по сделката, без тя да се превръща в сапунена опера и дългоседмична трансферна сага. Но тъй като отношенията между испанския и френския шампион са обтегнати от доста време насам, може да се наложи намесата и на самия играч, за да се форсира сделката.  Каталунците са казали на нападателя, че ще се наложи в даден момент да обяви публично намерението си в пресата, че иска да напусне \"Парк де Пренс\" и единствената опция пред него е \"Камп Ноу\". Той вече е имал подобен разговор на четири очи с президента Насер Ал Хелайфи и му е обявил точно това. Но може да се наложи историята да се раздуха, за да се ускори развръзката.  Той постъпи по именно подобен начин преди две години, когато трябваше да ускори преминаването си в Париж. Сега обаче е помолил единствено за отсрочка до края на участието на Бразилия на Копа Америка, за да не се нагнетява напрежението върху състава заради най-голямата му звезда, макар да не е част от турнира заради травма.  Иначе от Барса са категорични каква ще е офертата им към ПСЖ и няма да правят отстъпки от нея. Тя ще включва преминаването на Филипе Коутиньо в Париж, плюс някаква неособено огромна сума, която ще е от порядъка на максимум 35-40 млн. евро.  Преди две години каталунците получиха 222 млн. евро за Неймар и с огромен процент от тези пари ангажираха сънародника му от Ливърпул. Още тогава Пари Сен Жермен проявяваше интерес към Коутиньо, но нямаше как да пръсне толкова голяма сума, особено като се има предвид, че даде и 180 млн. евро за Килиан Мбапе.  Такава сделка към момента би изглеждала изгодна и за двата клуба. Въпросът е дали Насер ал Хелайфи е готов да преглътне омразата си към Барселона и да продаде директно играч на тима, при това най-скъпата си покупка в историята. Ако егото му не позволи това да се случи при подобно предложение, ще бъде активиран и Неймар, за да направи процеса необратим с изказването си. Крайният срок за това е 8 юли. ", "date": "2019.06.26", "title": "Барса стартира преговори за Неймар"}
{"url": "https://www.standartnews.com/sport/vtori-bronz-ot-evropeyskite-igri-za-antoaneta-boneva-395723.html", "text": "Антоанета Бонева донесе 11-и медал на България от вторите Европейски игри в Минск. Националката спечели бронзовия медал в стрелбата на 25 м пистолет. Тя загуби престрелката с Хайди Гербер. Шампионка е златната медалистка от игрите в Рио Ана Коракаки. Тя победи в престрелката за титлата Хайди Гербер (Швейц), която взе златото в дисциплината на първите европейски игри в Баку 2015. За Бонева това е втори бронз от игрите в Минск. ФОТО БОК/Костадин Андонов", "date": "2019.06.26", "title": "Втори бронз от Европейските игри за Антоанета Бонева"}
{"url": "https://www.standartnews.com/sport/nash-talant-otide-v-beliya-395743.html", "text": "Бившият младежки национал на България Едисон Йорданов подписа договор с белгийския ФК Виртон, който се завърна във второто ниво на местния футбол. Договорът на българина е за срок от 1 година. За последно Йорданов игра за Дюделанж от Люксембург, но контрактът му изтече. Българинът последва треньора Дино Топмьолер, който също премина от Дюделанж във Виртон. Йорданов се представи отлично с екипа на Дюделанж, който се превърна в първия тим от Люксембург, който направи пробив в Европа и игра в групите на Лига Европа.", "date": "2019.06.26", "title": "Наш талант отиде в Белия"}
{"url": "https://standartnews.com/sport/levski-podpisa-s-nov-napadatel-395752.html", "text": "Левски подписа договор с австрийския нападател Дени Алар. Играчът е преотстъпен за една година от Рапид (Виена), с опция за закупуване за още две години. Алар е роден на 18 януари 1990 г.  Юноша е на австрийския Целтвег, а през 2007 г. преминава в друг местен тим – Леобен. Две години по-късно облича екипа на Капфенберг, където за два сезона изиграва 63 мача и вкарва 21 гола.   В следващите пет години кариерата на Алар продължава в Рапид (Виена), където изиграва 116 мача и вкарва 35 гола. В средата на 2016 г. преминава в Щурм (Грац), и за две години изиграва 70 мача и отбелязва 36 гола. През 2018 г. печели и Купата на Австрия, а две години поред (2017 г. и 2018 г.) завършва на второ място в подреждането на голмайсториите в местната Бундеслига. През лятото на 2018 г. се завръща отново в Рапид (Виена). Новото попълнение на Левски има два мача за представителния тим на Австрия и 16 мача и 4 гола за младежката формация на страната си. Тази вечер Дени Алар се присъедини към новите си съотборници във Фюген, Австрия, а в четвъртък, 27 юни ще направи и първа тренировка със „синия“ екип.", "date": "2019.06.26", "title": "Левски подписа с нов нападател"}
{"url": "https://www.standartnews.com/sport/levski-podpisa-s-nov-napadatel-395752.html", "text": "Левски подписа договор с австрийския нападател Дени Алар. Играчът е преотстъпен за една година от Рапид (Виена), с опция за закупуване за още две години. Алар е роден на 18 януари 1990 г.  Юноша е на австрийския Целтвег, а през 2007 г. преминава в друг местен тим – Леобен. Две години по-късно облича екипа на Капфенберг, където за два сезона изиграва 63 мача и вкарва 21 гола.   В следващите пет години кариерата на Алар продължава в Рапид (Виена), където изиграва 116 мача и вкарва 35 гола. В средата на 2016 г. преминава в Щурм (Грац), и за две години изиграва 70 мача и отбелязва 36 гола. През 2018 г. печели и Купата на Австрия, а две години поред (2017 г. и 2018 г.) завършва на второ място в подреждането на голмайсториите в местната Бундеслига. През лятото на 2018 г. се завръща отново в Рапид (Виена). Новото попълнение на Левски има два мача за представителния тим на Австрия и 16 мача и 4 гола за младежката формация на страната си. Тази вечер Дени Алар се присъедини към новите си съотборници във Фюген, Австрия, а в четвъртък, 27 юни ще направи и първа тренировка със „синия“ екип.", "date": "2019.06.26", "title": "Левски подписа с нов нападател"}
{"url": "https://standartnews.com/biznes/petkova-otricha-vrzka-pravitelstvo-sdelka-za-chez-395700.html", "text": "Правителството няма отношение на кого ЧЕЗ ще продаде активите си в България. Това заяви министърът не енергетиката Теменужка Петкова в „Тази сутрин” по бТВ. Тя допълни, че следи информацията около сделката, но регулаторните органи в страната ще преценят дали купувачът е приемлив. „Трите ЕРП-та са приватизирани, те са частна собственост и могат да се продават. Според нашето законодателство, регулаторните органи трябва да се произнесат при подобен тип сделки. КФН вече прави проверка, следва да се произнесе КЗК и КЕВР”, каза енергийният министър. Теменужка Петкова заяви, че всяка една компания може да се опита да придобие ЧЕЗ, визирайки предишния купувач „Инерком”. Тя допълни, че сделката не е била одобрена от КЗК и темата е приключена. Енергийният министър каза още, че не коментира работата си с Гинка Върбакова, но се чуват по празници. По думите на Петкова, зад „Еврохолд” няма политически гръб. „Г-н Христов застана с лицето си, каза кой стои зад тази компания – той и акционерите. Това е сделка, която се реализира по чешкото законодателство. Няма как българската държава да оказва влияние на подобен тип сделка и трябва да се спре с подобен вид спекулации”, добави тя. Според енергийният министър, адекватно и бързо са реагирали всички при инцидента в ТЕЦ „Марица Изток 2”, където при планов ремонт се подпали комин на централата. Тя добави, че централата не се е отказа доброволно да поддържа студения резерв. Сега той е поверен на „ТЕЦ Варна”, където мажоритарен собственик е Ахмед Доган. „Тук става въпрос за едно смущение в електроенергийната система, което беше настъпило на 10 март 2018г. Тогава електроенергийната система беше застрашена и трябваше да се предостави възможност на Националната електрическа компания да гарантира своите доставки. Беше възложено на ТЕЦ „Марица Изток 2” да осигури електричество за регулирания пазар, бита, централата нямаше как да обслужва и студения резерв, и да предоставя електрическа енергия за битовите потребители”, уточни Петкова. Енергийният министър добави, че „ТЕЦ Варна” работи нормално и няма заплаха за енергийната сигурност на страната.  Тя каза още, че България ще продължи да използва ТЕЦ-овете си на въглища поне до 2030 г., с хоризонт до 2050 г., въпреки европейската практика те да се затварят.", "date": "2019.06.26", "title": "Петкова отрича връзка правителство-сделка за ЧЕЗ"}
{"url": "https://standartnews.com/biznes/arzhentinets-drzhi-nay-dobriya-restorant-v-sveta-395715.html", "text": "На церемония в Сингапур бяха обявени 50-те най-добри ресторанти в света за 2019-та година. За първи път френски ресторант застана начело на престижната класация, която се прави от 18 години. Ресторант \"Миразюр\" е най-добрият в света. Намира се във френския град Мантон и е известен не само с неповторимата си гледка към Лазурния бряг, но и със своя шеф-готвач. Аржентинецът Мауро Колагреко притежава три звезди \"Мишлен\", като третата му беше присъдена в началото на тази година. Сега неговият ресторант се изкачи на върха, измествайки миналогодишният победител - италианският \"Остерия Франческана\", който също е с три звезди \"Мишлен\". Менюто във френския ресторант е вдъхновено от морето и включва кулинарни шедьоври, като например солено цвекло от градината на ресторанта с крем от хайвер. „Невероятно! Нямам думи да го опиша! Ние виждаме нещата така - да работим с любов и да сме щастливи с работата си“, каза развълнуваният Колагреко. Мексиканката Даниела Сото-Инес беше отличена като най-добрата жена шеф-готвач: „Като мексиканска жена и ръководител на разнообразен екип, вярвам, че всеки ден, с всяко ястие и всеки гост можем да се борим срещу невежеството и предразсъдъците, според които щастието и мечтите ни нямат значение. Но ние можем да ги осъществим.“ На второ място в класацията за 2019-та е датският ресторант \"Нома\", а в първата десетка попадат още един френски ресторант, три испански, два от Перу и един от Тайланд.", "date": "2019.06.26", "title": "Аржентинец държи най-добрия ресторант в света"}
{"url": "https://standartnews.com/biznes/automobilwoche-blgariya-e-favorit-za-zavoda-na-vw-395726.html", "text": "България е фаворит за завода на Фолксваген в Източна Европа. Това съобщава  специализираното германско издание Automobilwoche, цитирано от investor.bg. Според него Турция е на второ място. Предварителното решение за изграждането на предприятието ще се вземе до края на юли, пише още в германското издание.  Информацията се различава значително от анализа на влиятелния германски вестник Handelsblatt, според който предварително решение вече има и то е в полза на Турция, преди всичко заради сериозни финансови стимули от страна на турската държава. Според  Automobilwoche вече има вътрешнофирмени разговори за продажбата на производствен имот до София, а мястото, което концернът разглежда в Турция, е край Измир. Изданието посочва, че огромно предимство в полза на България е мощното австрийско лоби, инвеститори и банки. Според баварското издание, решението ще се вземе от централата на концерна във Волфсбург, а не от подразделението Skoda. Лично ангажиран и водещ процеса по подбор е директорът по производството и член на Борда на директорите Оливер Блуме, поясняват източници на изданието. Досега шефът на Skoda Бернхард Майер ръководеше операцията. В завода се очаква да бъдат създадени между 4000 и 5000 работни места, а инвестицията от 1,3 млрд. евро го прави най-мащабния проект на Volkswagen за последните години.  Skoda би искала да задържи правото за вземане на решение, тъй като то е от голямо значение за дъщерната компания, за да получи тя капацитети в бъдещия завод. Наскоро от концерна заявиха, че капацитетите на марката в Чехия са натоварени на 120%, поради което Skoda спешно се нуждае от нови производствени линии. Смята се, че ако те бяха налични през мината година, чешкият бранд би могъл да продаде още 100 000 коли само през 2018 г. Наскоро Турция нееднозначно подчерта пред германски журналисти, че очаква да спечели надпреварата с България. В преговорите със София обаче участват немалко австрийски банки и инвеститори, твърди още Automobilwoche.  От българските власти няма информация по преговорите. България обаче може да се похвали със своята финансова стабилност и с добрия си кредитен рейтинг, които са добра атестация и привличат погледите на инвеститорите към страната ни.  Германският концерн Volkswagen Group обяви в края на миналата година, че търси място за нов свой завод в Източна Европа, който да стартира дейност през 2022 г. Директната капиталова инвестиция ще е над 1,4 млрд. евро и включва откриването на поне 5000 директно заети работни места. Впоследствие се очаква разкриване и на още хиляди допълнителни места в доставчици и обслужващи индустрии. Заводът ще е от т.нар. multi-brand вид, тоест ще произвежда автомобили от различни марки под шапката на групата, включваща Volkswagen, Audi, Skoda, SЕАТ и други. Идеята първоначално бе в него да се сглобяват два модела Skoda Karoq и SEAT Ateca, като бъде преместено сегашното им производство от завода на Skoda в Квасини, Чехия. В последните дни обаче се тиражира и информация, че в него може да се сглобяват и лимузините Volskwagen Passat. Капацитетът ще е 1000 коли на ден, което прави около 360 000 на година.    ", "date": "2019.06.26", "title": "Automobilwoche: България е  фаворит на VW"}
{"url": "https://standartnews.com/sport/ludogorets-s-prva-zaguba-v-kontrolite-395753.html", "text": "Българският шампион по футбол Лудогорец загуби с 0:3 от украинския Шахтьор (Донецк) в контролна футболна среща. Поражението бе първо за тимът от Разград в предсезонната подготовка. Темпото на мача не беше особено високо, но въпреки това украинците вкараха три гола след хубави атаки, а можеха да отбележат и още голове. Първото полувреме премина под тоталната доминация на украинските шампиони. Бързината в действията им се оказа трудна за приемане и още в 3-ата минута Шахтьор поведе в резултата. Тете получи топката зад гърба на неориентирания Сисиньо, овладя в наказателното поле и технично плъзна покрай вратаря в долния десен ъгъл. Пасът към Тете зад гърба на защитника беше на Жуниор Мораес, играл в България с екипа на ЦСКА. Първата добра атака за разградчани беше в 20-ата минута, когато топката стигна до Марселиньо и бразилският ветеран нанесе удар, но блокиран от защитата. Преди това на два пъти Мавис Чибота проби добре, но нямаше кой да засече пасовете му. Само две минути по-късно дойде и първата реална голова възможност за Лудогорец. Отново Мавис Чибота триково намери Дяков, който изпревари защитник и стреля. Топката беше отбита и се върна у Ковачев, който обаче не успя да запази равновесие при единоборство и стреля над гредата. В 28-ата минута Алан Патрик получи ново добро подаване от Жуниор Мораес, като топката мина между краката на Козмин Моци. А нападателят на украинците само я отклони с върха на обувката си в мрежата на Ренан дос Сантос. До края на първото полувреме пред отбора на Шахтьор се откри още една възможност, но в 34-ата минута Маркос Сиприано стреля от 10-ина метра в аут. В 70-ата минута превъзходството на Шахтьор стана още по-осезаемо с третото попадение, реализирано от младия талант на Шаптьор (Донецк) Данило Сикан. Той докопа топката след лоша намеса на вратаря на българите Ренан дос Сантос, който не успя да улови бомбен изстрел на Тайсон. В следващите две атаки украинските шампиони можеха да стигнат до нови попадения, но засада и добра намеса на Ренан предотвратиха попаденията. Четири минути преди края на срещата и разградчани вкараха топката във вратата, но съдията маркира засада при попадението на румънския нападател Кешерю. Утре е последната среща от лагера в Австрия, а съперник на разградчани е румънският Ботошани.", "date": "2019.06.26", "title": "Лудогорец с първа загуба в контролите"}
{"url": "https://standartnews.com/biznes/grtski-medii-sreshchu-blgarskite-tirove-v-grtsiya-395747.html", "text": "В напрегната предизборна кампания гръцките медии днес отново масово публикуват материали срещу тирове с българска регистрация, които извършват превози в Гърция на по-ниска цена, предаде БНР. Над 15 хиляди и 500 товарни камиони, чийто собственици са гърци с регистрирани транспортни фирми у нас, подбиват цената на гръцките фирми. „СИРИЗА не успя да овладее конкуренцията в транспортния сектор“, е едно от най-често срещаното заглавие в пресата. Тази тема премина от парламента, където опозицията яростно атакува правителството за високите данъци, и навлезе във фокуса на медиите. Причината за „миграцията“ на тировете е ясна на всички: в България данъкът е 10% срещу 29% в Гърция. Заплатите в България са много по-ниски и печалбата позволява и по-ниски цени на гръцкия пазар. Политическият оттенък на днешните коментари също е ясен – управляващата партия СИРИЗА не успя да се справи с българската конкуренция и София печели от данъците, които гръцките транспортни фирми внасят, подчертават коментарите в медиите. Министърът на финансите Цакалотос обясни високите данъци с метафора, че „те не са природно бедствие и могат да се коригират\". Но политическото време е изчерпано. А гръцките транспортни фирми не са конкурентни на българските. И понеже преди избори всичко се обещава, консерваторите, които се очаква да спечелят вота на 7 юли, също обещаха намаляваме данъците. Но транспортните фирми искат конкретен ангажимент - с ултиматум или въвеждате българско данъчно облагане, или всички ще прехвърлят фирмите в България.", "date": "2019.06.26", "title": "Гръцки медии срещу българските тирове в Гърция"}
{"url": "https://www.standartnews.com/sport/ludogorets-s-prva-zaguba-v-kontrolite-395753.html", "text": "Българският шампион по футбол Лудогорец загуби с 0:3 от украинския Шахтьор (Донецк) в контролна футболна среща. Поражението бе първо за тимът от Разград в предсезонната подготовка. Темпото на мача не беше особено високо, но въпреки това украинците вкараха три гола след хубави атаки, а можеха да отбележат и още голове. Първото полувреме премина под тоталната доминация на украинските шампиони. Бързината в действията им се оказа трудна за приемане и още в 3-ата минута Шахтьор поведе в резултата. Тете получи топката зад гърба на неориентирания Сисиньо, овладя в наказателното поле и технично плъзна покрай вратаря в долния десен ъгъл. Пасът към Тете зад гърба на защитника беше на Жуниор Мораес, играл в България с екипа на ЦСКА. Първата добра атака за разградчани беше в 20-ата минута, когато топката стигна до Марселиньо и бразилският ветеран нанесе удар, но блокиран от защитата. Преди това на два пъти Мавис Чибота проби добре, но нямаше кой да засече пасовете му. Само две минути по-късно дойде и първата реална голова възможност за Лудогорец. Отново Мавис Чибота триково намери Дяков, който изпревари защитник и стреля. Топката беше отбита и се върна у Ковачев, който обаче не успя да запази равновесие при единоборство и стреля над гредата. В 28-ата минута Алан Патрик получи ново добро подаване от Жуниор Мораес, като топката мина между краката на Козмин Моци. А нападателят на украинците само я отклони с върха на обувката си в мрежата на Ренан дос Сантос. До края на първото полувреме пред отбора на Шахтьор се откри още една възможност, но в 34-ата минута Маркос Сиприано стреля от 10-ина метра в аут. В 70-ата минута превъзходството на Шахтьор стана още по-осезаемо с третото попадение, реализирано от младия талант на Шаптьор (Донецк) Данило Сикан. Той докопа топката след лоша намеса на вратаря на българите Ренан дос Сантос, който не успя да улови бомбен изстрел на Тайсон. В следващите две атаки украинските шампиони можеха да стигнат до нови попадения, но засада и добра намеса на Ренан предотвратиха попаденията. Четири минути преди края на срещата и разградчани вкараха топката във вратата, но съдията маркира засада при попадението на румънския нападател Кешерю. Утре е последната среща от лагера в Австрия, а съперник на разградчани е румънският Ботошани.", "date": "2019.06.26", "title": "Лудогорец с първа загуба в контролите"}
