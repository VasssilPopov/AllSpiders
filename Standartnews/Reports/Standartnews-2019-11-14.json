{"url": "https://standartnews.com/balgariya/uvolnikha-piyaniya-shofor-ot-vlchi-dol-406660.html", "text": "Пияният шофьор, подложил на риск група деца във Вълчи дол, е бил уволнен, съобщи БНТ. Досието на шофьора е било изрядно и бил предпочитан за извозване на ученици и провеждане на екскурзии. Той обяснил, че предната вечер е празнувал рожден ден. Въпросният шофьор е заловен да превозва децата с 1,99 промила алкохол в кръвта.  По време на проверката в автобуса имало трима учители и трима ученици  Пътниците били извозени с друг превоз. Мъжът обслужвал две училища - едно във Вълчи дол и едно в село Черневци, където живее.", "date": "2019.11.13", "title": "Уволниха пияния шофьор от  Вълчи дол"}
{"url": "https://www.standartnews.com/sport/tiym-pobedi-i-dzhokovich-v-london-406594.html", "text": "Сензационното представяне на Доминик Тийм на финалите на ATP в Лондон продължава. Във втория си мач от Група \"Бьорн Борг\" той надделя над световния №2 Новак Джокович с 6:7(5), 6:3, 7:6(5). Така Тийм си гарантира класиране за 1/2-финалите за първи път в своята кариера. Той ще завърши на първото място в груповата фаза и става първият австриец, който достига до тази фаза на турнира. Това практически означава, че мачът в четвъртък между Новак Джокович и Роджър Федерер ще бъде решаващ и само един от двамата ще премине груповата фаза от надпреварата. Днес в група \"Андре Агаси\" световният №1 Рафа Надал излиза от 18,00 ч срещу Данийл Медведев. Двамата не са играли помежду си от историческия финал на US Open това лято, където испанецът спечели с 3:2 сета. Във втория мач от 22,00 ч се срещат талантите Стефанос Циципас и Александър Зверев.", "date": "2019.11.13", "title": "Тийм победи и Джокович в Лондон"}
{"url": "https://standartnews.com/balgariya/povreda-i-choveshka-greshka-veroyatno-sa-deraylirali-tramvaya-406666.html", "text": "Вероятните причини, поради които трамвай излезе от релсите и удари жена, са повреда в стрелките и човешка грешка.  Стефка Петрова, с дълъг стаж като ватман, обяснява, че стрелките на релсите блокират често. \"Блокират и при дъжд, и повече ток, ако се подаде, или дъжд, и се наводняват\", допълва тя. Затова е необходимо преди всяка смяна да спрат трамвая. При такива ситуации е нужно ватманът ръчно да смени посоката  При лошо време спирачките автоматично пускат пясък против буксуване. Тогава чисти ватманът. От Столичния електротранспорт допълват, че следи от пясък е имало и при вчерашния инцидент.", "date": "2019.11.13", "title": "Повреда и човешка грешка вероятно са дерайлирали трамвая"}
{"url": "https://www.standartnews.com/sport/real-madrid-goni-nov-rekord-s-mbape-406642.html", "text": "Испанският футболен гранд Реал Мадрид готви умопомрачителна оферта за Килиан Мбапе на стойност 400 милиона евро, твърди „Льо Паризиен“. \r\nКлубът от Мадрид е твърдо решен да привлече френската звезда и ако го направи ще счупи с огромен аванс рекорда на ПСЖ за най-скъп трансфер, след като през 2017-а французите платиха 222 милиона евро на Барса за Неймар. \r\nМбапе отдавна е свързван с испанския гранд, като още докато бе в Монако мадридчани го искаха. През лятото също имаше спекулации за евентуалното му преминаване на „Бернабеу“, което обаче не се осъществи. \r\nСега обаче се говори, че Реал няма да пести средства за привличането на национала, като в евентуална сделка ще използа Винисиус Жуниор, за когото се говори, че е в плановете на парижани. Младият бразилец напоследък играе все по-рядко и се говори, че Реал е готов да се раздели с него, като интересът от ПСЖ към него би бил идеален в стремежа да бъде взет Мбапе.", "date": "2019.11.13", "title": "Реал Мадрид гони нов рекорд с Мбапе"}
{"url": "https://www.standartnews.com/sport/sestri-stoevi-s-prva-pobeda-v-khonkong-406640.html", "text": "Габриела и Стефани Стоеви започнаха с бърза победа на двойки на турнира по бадминтон в Хонконг, който е от категорията Супер 500 и с награден фонд 400 хиляди долара, съобщи БНР. Българките се наложиха с 21:14, 21:11 над преминалите квалификациите представителки на домакините Нджи Шю Йе и Яу Мау Ин. Срещата продължи 31 минути като 11-ите в световната ранглиста сестри доминираха изцяло в мача. На осминафиналите европейските шампионки се изправят срещу седмите в схемата китайки Ду Ю и Ли Ин Хю. Стоеви играят успешно срещу този дует и водят с 2-1 победи в двубоите. За последно те играха през май в Нова Зеландия, когато азиатките спечелиха за първи път.", "date": "2019.11.13", "title": "Сестри Стоеви с първа победа в Хонконг"}
{"url": "https://www.standartnews.com/sport/modrich-izprevari-mesi-i-ronaldo-za-nova-nagrada-406611.html", "text": "Носителят на \"Златната топка\" за 2018 година Лука Модрид беше удостоен с едно от големите индивидуални отличия - Golden Foot. Наградата се връчва на футболисти над 29 години за особени заслуги. Отличените оставят “златен” отпечатъци от стъпалата си в Монако. Любопитното е, че Кристиано Роналдо все още не е увековечен с този приз, въпреки вече е на 34 години. Той отново беше сред номинираните, както и Лионел Меси от Барселона. Останалите, които се бориха за приза бяха Тиаго Силва (ПСЖ), Серхио Агуеро (Манчестър Сити), Роберт Левандовски (Байерн), Джорджо Киелини (Ювентус) и Жерар Пике (Барселона).", "date": "2019.11.13", "title": "Модрич изпревари Меси и Роналдо за нова награда"}
{"url": "https://standartnews.com/regionalni/startira-platformata-smart-burgas-406624.html", "text": "Редица интелигентни системи за управление на мобилността, управление на отпадъците, мониторинг на околната среда, рискове от бедствия, видеонаблюдение на градски пространства, публични и транспортни обекти въведе община Бургас през последните години. От днес стартира и новата платформа Смарт Бургас, която обединява всички предишни в една обща платформа. Бургас тръгва към модела СМАРТ СИТИ по примера на редица успешни европейски градове. Прави го с ясното съзнание, че ще изпита на гърба си всички негативи от несъвършенствата в процеса на внедряване и развитие на подобна интелигентна платформа. Но Бургас не се страхува да опитва, а е доказал, че може да успява. В първоначалния вариант на Смарт Бургас може да се наблюдава видео стрийминг в реално време, да се научи полезна информация за пътната обстановка, градския трафик, улиците в ремонт, обектите за спорт и здраве. Чрез нея може също така да се информирате за свободните места за паркиране и опциите за наем на велосипед, да видите подходящо ли е времето за плаж през лятото и разходка край морския бряг през зимата. В информационното табло има още данни за нивото на водните басейни, чистотата на въздуха, както и къде да изхвърляте разделно генерираните от вас отпадъци. Наборът от интерактивни карти визуализира многобройните обекти на интерес и дава възможност за избор и комбинации от теми, които могат да се видят на един екран. В платформата ще намерите още информация за културните и исторически забележителности, актуалните събития, както и списък с мобилните приложения, които могат да са ви от полза в Бургас. А в модула за допитвания и анкети жителите ще могат да споделят своята активна позиция, да дават своите препоръки и тежки оценки. За инвеститорите се предлага информация за свободните терени в индустриалните зони, статистически данни за фирмите от бизнес картата на Бургас, с местоположение, брой служители и вид дейност. Платформата е проект в развитие. Тя не е съвършена, нито пък изцяло завършена. Системата ще премине през редица подобрения и допълнения с нови модули и функционалности. С упорита работа и помощ от бургазлии под формата на градивни критики и коментари, Смарт Бургас може да придобие ключова роля в подобряване качеството на живот на гражданите и по-активното им включване в дейностите, касаещи градското планиране и развитие. Платформата е достъпна от днес на следния адрес: https://smartburgas.eu/bg  ", "date": "2019.11.13", "title": "Стартира платформата Смарт Бургас"}
{"url": "https://www.standartnews.com/sport/perfekten-start-na-andree-v-sashch-406641.html", "text": "Националът на България за Купа „Дейвис“ Адриан Андреев записа убедителна победа на старта на тенис турнира в Орландо, щата Флорида, който е с награден фонд 25 000 долара. 18-годишният софиянец разгроми с 6:1, 6:0 Жорди Арконада (САЩ). Мачът продължи 70 минути, а Андреев спечели последните девет гейма в нея. Така българинът си осигури една точка за световната ранглиста, където е на рекордното за него 677-о място в момента. Следващият съперник на Адриан ще бъде №2 в спемата Педро Сакамото (Бразилия).", "date": "2019.11.13", "title": "Перфектен старт на Андреев в САЩ"}
{"url": "https://standartnews.com/biznes/borisov-kharchim-pestelivo-pri-ogromen-risk-406592.html", "text": "Запазване на данъците, инвестиране в образование, здраве, спорт, култура и археология, обеща премиерът Бойко Борисов, който снощи взе участие в церемонията по връчването на наградите на КРИБ и на списание \"Икономика\" - \"Мистър и Мисис Икономика\" за 2019 година. Той изтъкна, че правителството внимателно и пестеливо харчи в условията на голямата задлъжнялост в световен мащаб на държавния и частния бизнес, като напомни, че тази задлъжнялост е огромен риск, особено за малките държави. „Събрали сме се на мероприятие за добри новини. Благодаря на всички вас, които със своите умения, воля, предприемчивост давате възможност икономиката да продължава да расте. В много държави, когато се прави статистиката, се започва от базови стойности, много лесно се проследява развитието на една държава и можете да видите кога е бил застоят на България. От последните 10 години вървим заедно и успоредно все нагоре. Няма такава задлъжнялост в историята на света, каквато има днес в световен мащаб. Това представлява огромен риск, особено за малки държави. Затова ние харчим внимателно и пестеливо: за образованието на първо място. Дуалното обучение все повече се развива и благодаря на всички вас, които издържате паралелки“, добави още премиерът. Той увери, че въпреки голямата задлъжнялост в световен мащаб, страната ни се стреми да харчи „внимателно и пестеливо“, но същевременно инвестира в основните си приоритети. За пример той даде големите инфраструктурни проекти в София, както и строежа на магистралите „Европа“ и „Хемус“. По този повод Борисов реши да се пошегува с факта, че дълго време хубавият път е стигал единствено до Правец, родното място на Тодор Живков: „Аз за Банкя го оставих последен“. „Два огромни газопровода – един за втечнен газ, за да ни даде реалната диверсификация и един транзитен, „Балкански поток“, продължи да изрежда премиерът. Той припомни, че само за последните няколко години страната ни е похарчила милиарди левове в различни проекти. „Всичко това и пак сме на излишък\", категоричен бе Борисов, който реши да се пошегува още веднъж, но този път с новите американски изтребители. „Нови, да си хвърчат“, каза той пред препълнената зала. \"Днес вашите фирми, българските работници сигурно още работят, в неделя работеха, и то истински здрави, жизнени хора\", отбеляза Борисов, който бе на инспекция на магистрала \"Хемус\" през почивния ден. Той не скри задоволството си, че строежът напредва. \"От Търговище чак Шумен се вижда вече по магистралата. И на мен ми е кеф\", каза премиерът. И обеща на предприемачите от името на правителството: \"Това мога да ви гарантирам - образованието, дуалното обучение, инфраструктурата\". После отново вкара чувството си за хумор, като си взе довиждане с бизнеса, но остави да го заместват на церемонията \"моя мистър и мисис - Мариана и Влади\", визирайки министрите си Мариана Николова и Владислав Горанов, които връчиха наградите. „Мистър и Мисис Икономика“ е конкурс важен не само за бизнеса, много хора биха казали, че това е конкурсът на бизнеса и индустриалците в България, но аз смятам, че той е много важен и за обществото, тъй като на този конкурс, който вече се провежда 29 години, награждаваме най-заслужилите в различни категории мениджъри – хора, които няма как в живота си да получат Орден „Стара планина“ или някаква друга правителствена награда. Това каза пред журналисти председателят на КРИБ Кирил Домусчиев. Той посочи, че конкурсът е начинът, по който може да се изрази уважението към хората, които дават хляб на немалко българи. „Те живеят с мисълта как трябва в края на месеца да платят заплати и как трябва да продължат да инвестират и развиват своите предприятия. Развивайки своите предприятия, те развиват и българския вътрешен продукт, българския стандарт на живот. Това е начинът ние да ги похвалим и наградим. Това е морално, а не парична награда, но в крайна сметка виждам в усмивките и сълзите очите им гордостта им, че това, което правят за България и нашето общество, е било възнаградено“, добави още той. Имаме съвместен план, точки, по които ние сме се обединили със синдикатите, и естествено ще настояваме правителството да извърши необходимите реформи и мерки, поправки в закони, обяви още Домусчиев. „Това е нещо европейско и похвално. Точките са доста на брой, като започнем от поправки в Кодекса на труда, който е морално остарял. Тук говорим за 30 години преход, а Кодексът на труда е на 50 и повече. Стигаме и до темите за енергетика, работна ръка – доста са точките, но важното е, че ние след една продължителна работа и години на спорове и дебати вървим по правилния път. Предполагам, че на специална конференция с най-близко бъдеще, когато му дойде времето, ние ще обявим нещата, върху които сме се обединили и би трябвало да бъдат приоритет на което и да било правителство. Нямам никакви съмнения, че сегашното правителство, което е ориентирано правилно към бизнеса и към проблемите на работещите, че това нещо ще се вземе предвид“, допълни още шефът на КРИБ. По мнението на Кирил Домусчиев през последните години отношенията и комуникацията между българските работодателски организации, каквато е КРИБ, и синдикатите, с правителството се подобряват.", "date": "2019.11.13", "title": "Борисов: Харчим пестеливо при огромен риск"}
{"url": "https://standartnews.com/biznes/bansko-e-1-sred-semeynite-ski-destinatsii-v-evropa-406597.html", "text": "Нова британска класация постави Банско на първо място сред най-изгодните семейни ски-дестинации в Европа. Това съобщиха две от най-популярните медии на Острова – „Дейли Мейл“ и „Дейли Телеграф“, позовавайки се на 13-ия годишен доклад на специализираната финансова онлайн платформа „Пост офис“.  В настоящото проучване за бюджетни фамилни ваканции участваха 25 топ локации на Стария континент. Експертите са взели под внимание разноските по места за лифт-карти, ски-екипировка, храна – калкулирани за седмица, без разходи за път и хотел. Анализът установява, че цените в Банско са паднали с 0,3 на сто от миналия сезон. В същото време вторият в класацията – Бардонекия, отбелязва поскъпване от 9,8%, а трети е друг курорт на Ботуша – Сестриере.  Топ 5 допълват още два италиански зимни центъра – Пасо Тонале и Клавиере. В десетката се нареждат победителят от 2017-а – словенският Кранска гора, австрийските Елмау и Раурис, Аринсал от Андора и Ла Тюил на Апенините.", "date": "2019.11.13", "title": "Банско е №1 сред семейните ски дестинации в Европа"}
{"url": "https://standartnews.com/biznes/otstoyaniya-i-parkomesta-stavat-usloviya-za-stroezh-406616.html", "text": "„Премахване на възможността за строителство на сгради с намалени отстояния и брой паркоместа чрез използване на по-ниските изисквания за общежития, ателиета и апартаметни хотели. Целта е да затворим вратичките в закона, които позволяват скриване на жилищни сгради зад фиктивни нежилищни сгради, към които изисквания за строителство са по-ниски. Това е първият пакет с промени в Закона за устройство на територията,  който внасям в Министерство на регионалното развитие и благоустройството“. Това каза кметът на Столична община Йорданка Фандъкова.  Практиката показва, че изискванията за общежития, ателиета и апартаментни хотели се използват от някои инвеститори за заобикаляне на правилата като зад тях се крие строителство на жилищни сгради. „По този начин се създават проблеми както за градската среда, така и за бъдещите собственици на апартаменти,  които не могат да се регистрират и плащат такси по промишлени тарифи. Затова настоявам да се премахне възможността за строителство на сгради изцяло с ателиета и продажба на самостоятелни обекти в сгради, които са предназначени за общежития и хотели. Разговарях с министър Аврамова и зам.-министър Нанков, с които ще сформираме работна група за изчистване на текстовете, които ще предложим на Народното събрание“ Кметът Фандъкова и главният архитект на Столична община арх. Здравков предлагат и създаване на регистър на системите за паркиране. „Констатираме злоупотреби със системите за гариране и паркиране. С тях се осигурява нужния по норматив брой паркоместа, а след въвеждане на сградата в експлоатация те се демонтират и продават на друг обект“, обясни арх. Здравков. „Това също е начин да се заобикалят правилата и затова настояваме тези системи за бъдат регистрирани и да подлежат на  ежегоден технически контрол. По този начин ще се повиши и безопасността при ползването на съоръженията“, каза Фандъкова. Следващият пакет от законодателни промени ще бъде за увеличаване на отстоянията за ново строителство в реализираните жилищни комплекси. „Заедно с екип от Университета по архитектура, строителство и геодезия вече работим по анализ на плановете и наредбите“, каза арх. Здравков. През 2018 г. по настояване на Фандъкова и арх. Здравков беше премахната възможността за строителство на сгради без ограничение на правилата в т.нар. ъглови имоти. С промени в Закона за устройство и застрояване на Столична община бяха въведени и горни граници за височините на сградите в различните зони на София. „Разчитам, че общинският съвет ще подкрепи предложението за промяна на Общия устройствен план на София. С него ще въведем  допълнителна защита на зелените площи, ред в строителството и развитието на териториите, които сега започват да се развиват“, каза Фандъкова.", "date": "2019.11.13", "title": "Отстояния и паркоместа стават условия за строеж"}
{"url": "https://standartnews.com/biznes/prodlzhava-rstt-na-naemite-po-bul-vitosha-406609.html", "text": "Софийският бул. „Витоша“ се изкачи с още една позиция в класацията на най-скъпите търговски улици в света през 2019 г. С месечен наем от 56 евро/кв. м най-популярната търговска дестинация в София достигна 46-о място в традиционното проучване “Main Streets around the World“ на консултантската компания Cushman & Wakefield, чийто стратегически партньор за България е Forton. Изследването обхваща 448 търговски дестинации в 68 страни по света. За последната година наемните цени на магазините на бул. „Витоша“ са нараснали с 12%, което затвърждава присъствието на булеварда в Топ 50 на най-скъпите търговски зони в света. Други балкански столици в извадката са Белград с „Кнеза Михаила“ на 36-а позиция с 90 евро/кв. м месечен наем, както и Загреб с улица Ilica на 40-а позиция с наем от 75 евро/кв. м. Румънската столица Букурещ остава на 49-о място с Calea Victoriei и месечен наем от 50 евро/кв. м. „Класацията е показателна, както за атрактивността на включените в нея локации за търговия, така и за степента на развитие на съответните пазари. В случая с бул. „Витоша“ имаме ограничено предлагане на площи, съпроводено с активност от страна на наемателите и навлизане на нови брандове през последната година. Комбинацията от тези фактори доведе до ръст на наемите, както на централните улици, така и в търговските центрове“, коментира Иван Граматиков, мениджър „Търговски площи“ в Cushman & Wakefield Forton. Според него зоната от бул. „Витоша“ между Съдебната палата и бул. „Патриарх Евтимий“ остава атрактивна за търговците и очакванията са в краткосрочен план плавният ръст на наемите да продължи. В Европа най-скъпата търговска локация остава New Bond Street в Лондон с месечен наем равняващ се на 1352 евро/кв. м. Следват я Avenue des Champs Elysees в Париж с 1166 евро/кв. м и Via Montenapoleone в Милано с 1142 евро/кв. м. Сред източноевропейските столици най-високи цени на търговските площи поддържа Прага с 235 евро/кв. м месечен наем и 18-а позиция в класацията. Най-скъпата търговска улица в света за поредна година е Causeway Bay в Хонконг с месечен наем равен на 2164 евро/кв. м. Втората позиция е за Ню Йорк с горната част на 5th Avenue и цена равняваща се на 1775 евро/кв. м. Според авторите на доклада резултатите от новото издание на класацията са окуражаващи и показват устойчиво търсене на площи на първокласни търговски локации в световен план.  „Онлайн продажбите също продължават да растат, но докато вниманието е приковано към предизвикателствата пред физическите магазини, ние разглеждаме по-комплексно отношенията между тях и електронната търговия. Физическите магазини остават на ключови места, както за продажбите на място, така и за тези онлайн, тъй като играят ролята на шоуруми и спомагат за цялостното пазарно присъствие на бранда“, обобщи Дарън Йейтс, мениджър „Проучвания на търговски площи“ в региона на Европа, Близкия Изток и Африка в Cushman & Wakefield. Според него най-успешните търговци ще са тези, които съумеят да интегрират различните канали за продажба в цялостна концепция с фокус върху потребителското преживяване.   Общо за Европа наемните нива на търговските улици остават стабилни или нарастват в сравнение с предходната година на 70% от локациите. По отношение на наемните цени се наблюдава отчетлива поляризация между установените пазари в Западна и Северна Европа и тези в централната, източната и южната част на континента, където предлагането на модерни площи е сравнително ограничено, а електронната търговия предстои да се разраства с бързи темпове. В Азиатско – Тихоокеанския регион около 80% от пазарите отбелязват ръст или стабилност на наемните нива. В САЩ и Канада се наблюдават големи разлики между представянето на отделните локации, но наемните нива в Ню Йорк остават стабилни. ", "date": "2019.11.13", "title": "Продължава ръстът на наемите по бул. Витоша"}
{"url": "https://standartnews.com/biznes/dva-novi-sluchaya-na-chuma-po-svinete-406658.html", "text": "Има опасност от възобновяване на кризата с чумата по свинете у нас.Нови два случая са констатирани в Разградска област. Става дума за отстреляни диви прасета, чиито проби са се оказали положителни  съобщи Нова телевизия, позовавайки се на БГНЕС. Установените заразени диви прасета са в две села - Белинци и Пчелина - на територията на Държавно горско стопанство \"Сеслав\" - Кубрат. След като са били отстреляни, от животните са взети проби, които се оказали положителни за африканска чума. По думите на Евгени Драганов, заместник-областен управител на Област Разград, е създадена необходимата организация за информиране и координиране на действията на всички нива по кметства и горски стопанства.", "date": "2019.11.13", "title": "Два нови случая на чума по свинете"}
{"url": "https://www.standartnews.com/sport/georgi-dermendzhiev-ne-e-priyatno-da-te-khokat-406655.html", "text": "Националният селекционер Георги Дерменджиев даде пресконференция преди контролата с Парагвай утре. Двубоят е от 19:00 часа на Националния стадион \"Васил Левски\". Това ще бъде официален дебют за специалиста начело на представителния ни тим. Дерменджиев сподели, че Кирил Десподов и Пламен Илиев ще бъдат на линия за срещата, въпреки че напоследък се заговори, че съществува голяма вероятност двамата да пропуснат мача заради леки контузии. Бившият наставник на Лудогорец и Левски допълни, че в отбора има натрупано психологическо напрежение заради многото слаби резултати напоследък. Той също така обясни, че не е приятно постоянно да бъдеш критикуван, тъй като това не помага по никакъв начин на представянето на отбора. \"Всеки знае Парагвай какъв отбор  е - това е силен тим, и аз съм доволен, че ще играем срещу тях. Гледаме напред, пък каквото се случи. Резултатите са довели до този негативизъм към тима. Не е добре, когато губиш, но не е добре и когато те хокат постоянно. В крайна сметка това са нашите момчета. Ситуацията не е лека. Всеки национален отбор има тежки загуби и добри моменти. Най-лошото е, че има сериозно психологическо натоварване върху тима заради загубите. Искам възможно най-бързо това да отмине\", добави той. \"Има момент, в който футболистите играят с притеснение. Искам да им вдъхна увереност. Това не е потенциала на отбора. Искам играчите да са по-спокойни и да играят по-освободено. Да се надяваме, че за в бъдеще ще върнем хората по трибуните. Честата смяна на треньорите не се отразява добре на играчите\", каза Дерменджиев.", "date": "2019.11.13", "title": "Георги Дерменджиев: Не е приятно да те хокат"}
{"url": "https://www.standartnews.com/sport/ventsi-stefanov-kasabov-e-prezident-na-bfs-406653.html", "text": "Президентът на Славия и член на Изпълкома към БФС Венцеслав Стефанов заяви, че не разбира решението на Йордан Лечков да внесе жалба против вписването на Касабов с желание обявяване в нелигитимност на решението. „На Изпълкома всички единодушно взехме решение Мишо Касабов да вземе управлението до насрочването на новия Конгрес. Новият Конгрес ще бъде извънреден и ще бъде за една година и нещо. До края на мандата“, коментира Стефанов пред dsport.bg. „Йордан Лечков си подаде оставката. Това негово действие, което е в момента не го разбирам. Прави грешка, защото един футболен човек трябва да се съобразява. В момента във футбола е нужно спокойствие. Сътресенията във футбола никъде не са желани“, добави той. „За мен в момента президент на БФС е Михаил Касабов и той трябва да продължи до избирането на нов президент.“ „Всички сме хора с достойнство и в никакъв случай няма да се занимаваме с такива евтини трикове.“ „Един нов Конгрес дано да бъде за добро на българския футбол. Футболът трябва да се управлява от можещи хора. Трябва да бъде авторитетен човек, който има своите контакти в чужбина и може да допринесе максимално за развитието на българския футбол“, продължи президентът на Славия. „Аз съм за лигата да управлява местното първенство, а президентът да управлява националния футбол.“ „Михаил Касабов е избран и той да продължи до насрочването на нов Конгрес. Който го е страх от Конгрес, няма място във футбола. Важното е как следващите управници на футбола ще третират клубовете“, каза още Венцеслав Стефанов.", "date": "2019.11.13", "title": "Венци Стефанов: Касабов е президент на БФС"}
{"url": "https://standartnews.com/biznes/3500-domakinstva-v-sukhodol-i-gorna-banya-bez-tok-406632.html", "text": "Несъобразени изкопни работи на строителни фирми в сряда сутринта скъсаха два кабела 20 киловолта на ЧЕЗ Разпределение, в резултат на което за общо 90 минути прекъсна електрозахранването на около 3500 клиенти в столичните квартали Горна баня и Суходол.   фирмите да координират с  компанията поне две седмици предварително къде и кога ще извършват изкопни дейности. Това може да става на телефон 0700 10 010 или на имейл  .    ", "date": "2019.11.13", "title": "3500 домакинства в Суходол и Горна баня без ток"}
{"url": "https://www.standartnews.com/lifestyle/nay-seksapilniyat-mzh-se-pokhvali-na-zhena-si-406643.html", "text": "  \"Най-накрая направих впечатление на жена си\". Това призна певецът Джон Леджънд, малко след като разбра, че е станал най-сексапилния мъж на планетата за 2019 г., съобщи Асошиейтед прес. Музикантът има две деца от манекенката и телевизионна водеща Криси Тайгън. Той каза още, че съпругата му много се гордее с него. Джон Леджънд е на 40 години. Той е лауреат на 10 награди \"Грами\". Награда \"Оскар\" печели през 2015 г. като съавтор на песента \"Glory\" от филма \"Селма\". Сега попълва колекцията си с приза от списание „Пийпъл“.", "date": "2019.11.13", "title": "Най-сексапилният мъж  се похвали на жена си"}
{"url": "https://www.standartnews.com/sport/fibank-nagradi-prizorite-ot-plazhnite-igri-406638.html", "text": "Нови признания получиха днес тримата български участници в първото издание на Световните плажни игри. Спечелилата бронз Миглена Селишка и останалите на косъм от медалите Александър Бачев и София Георгиева бяха отличени от Български олимпийски комитет и от генералния му спонсор Първа инвестиционна банка (Fibank) за представянето си на завършилия преди месец в Катар глобален спортен форум под егидата на Асоциацията на националните олимпийски комитети. В дебютното издание на надпреварата с \r\nучастието на 97 държави Селишка се нареди трета в плажната борба в кат. 50 кг., а Георгиева остана шеста в кат. 60 кг. Александър Бачев завърши 4-ти в дисциплината кайт фойл рейсинг. \r\nНа церемонията днес спортистите бяха поздравени от председателя на БОК Стефка Костадинова, която им благодари за представянето и им пожела нови успехи. С топли думи към присъстващите се обърна и изпълнителният директор на FiBank Чавдар Златев, който заяви, че един от приоритетите на банката си остава мощната подкрепа за българския спорт. На награждаването присъства и президентът на Българска федерация борба Христо Маринов, както и Белчо Горанов, генерален секретар на БОК и Илона Станева, директор \"Маркетинг и реклама\" на Fibank. \r\nСред отличените бяха и треньорите Петър Касабов (на Селишка и Георгиева) и Виктор Жеков (на Бачев). Състезатели и наставници получиха специални сребърни юбилейни монети, посветени на Годината на прасето, часовници Garmin с РayWatch функция и възпоменателни дипломи за участието им в първите Световни плажни игри. От името на наградените благодари Петър Касабов, който заяви, че всяка подкрепа за българския спорт е ценна и вдъхва увереност на състезатели и треньори при подготовката и \r\nпредставянето им в големи шампионати. \r\n \r\nСелишка участва с \"уайлд карт\" в Доха, след като от БОК издействаха две наши състезателки да има в турнира по плажна борба. Родно присъствие на игрите не бе планирано, за да не се натоварват финансово федерациите ни. \r\nВъпреки, че не взе отличие 22-годишният софиянец Александър Бачев предивзиха фурор със силното си представяне, като по пътя до финала изпревари сърфисти от  силните школи на Нова Зеландия, Уругвай, САЩ...  \r\nНа олимпийските игри в Париж през 2024-а дисциплината кайт фойл рейсинг ще бъде олимпийска и Бачев отсега е амбициран да покаже истинките си възможности във френската столица. Треньор на таланта, който преди месец завърши магистратура по физика в Мюнхен, е Виктор Жеков – баща на звездата ни в сноуборда Александра Жекова.", "date": "2019.11.13", "title": "Fibank награди призьорите от световните плажни игри"}
{"url": "https://www.standartnews.com/sport/akademik-pd-s-uspekh-v-balkanskata-liga-406606.html", "text": "Баскетболистите на Академик (Пд) започнаха успешно новия сезон в Балканската лига за мъже, след като победиха Раховеци (Косово) с 95:78 (25:21, 27:12, 21:23, 22:22) като домакин. Така пловдивчаните са с максимума от две точки, докато косоварите загубиха първите си три мача. \r\n \r\nАкадемик започна бавно и изоставаше с пет точки в първата четвъртина след две поредни тройки на гостите, но Седрик Боуен завърши частта с точна стрелба от далечно разстояние, която даде преднина на пловдивчаните. Във втората четвъртина Академик нанесе и решаващия удар в мача, след като Васил Бачев вкара пет поредни точки и сложи началото на серия, завършила при 14:1. Българите затвориха полувремето с преднина от 19 точки и косоварите повече не се доближиха до изравняване. \r\n \r\nШакир Смит бе най-резултатен в мача с 20 точки за Академик, докато Бачев завърши с 19 точки, шест борби и седем асистенции.", "date": "2019.11.13", "title": "Академик (Пд) с успех в Балканската лига"}
{"url": "https://standartnews.com/kultura/otdavame-posledna-pochit-na-pavel-vasev-406599.html", "text": "Поклонението пред паметта на дългогодишния директор на Народен театър \"Иван Вазов\" Павел Васев ще се състои на 13 ноември, от 11:00 до 12:30 часа, в Централно фоайе на театъра, съобщиха от театъра. Павел Васев почина на 68-годишна възраст в петък след продължително боледуване. Той бе директор на Народния театър \"Иван Вазов\" от 2009 до началото на 2015 година. След пенсионирането си Васев стана изпълнителен директор на Националния филмов център до провеждането на конкурс. Васев беше ръководител на Българския културен център в Москва. Носител е и на национални и международни награди за документално кино, отличия за професионална дейност, както и на орден \"Кирил и Методий\" - първа степен.", "date": "2019.11.13", "title": "Отдаваме последна почит на Павел Васев"}
{"url": "https://standartnews.com/biznes/geografskite-infosistemi-pomagat-na-ikonomikata-406649.html", "text": "За 21-а поредна година днес България отбелязва Световния ден на Географските информационни системи (ГИС). Събитието беше официално открито от Росен Желязков, министър на транспорта, информационните технологии и съобщенията, Мария Габриел, еврокомисар \"Иновации и младеж\" в Европейската комисия, Джъстин П. Фридман, заместник-посланик на САЩ в България, Красимир Живков, заместник-министър на околната среда и водите и Евгения Караджова, управител на ЕСРИ България – водещата компания в сферата на ГИС у нас и официален организатор на форума в страната. В рамките на официалното откриване министър Желязков подчерта ключовата роля на Географските информационни системи за развитието на различни сектори на икономиката. „В наши дни не можем дори и да си представим какъв би бил животът без географските информационни системи. Те са не просто приложения, но и инструмент за взимане на информирани, отговорни и важни политически решения на държавно и местно ниво.“ каза министър Желязков. Той също така припомни, че Министерството на транспорта, информационните технологии и съобщенията през тази година завърши голям ГИС проект „Единна информационна точка“, където са събрани огромни масиви от данни за електронните съобщителни мрежи и физическата инфраструктура на страната, което подпомага не само по-ефективното планиране,  но и по-доброто управление на обществените ресурси. „Предизвикателствата пред околната среда са изключително големи и именно ГИС се явява основна и необходима ИТ платформа“, коментира заместник-министър Живков в рамките на официалното откриване. МОСВ е сред първите институции в България, които са внедрили Географски информационни системи в практиката си. ГИС технологии се използват за създаване на информационна система за защитените територии НАТУРА 2000 в страната, както и за управление на водните ресурси, за нуждите на природните и националните паркове, борбата с наводненията и други, отбеляза заместник-министър Живков. В момента Министерството на околната среда и водите разработва проект за управление на водите на река Искър в реално време, който се явява пъpвa фaзa нa Haциoнaлнaтa cиcтeмa зa yпpaвлeниe нa вoдитe в peaлнo вpeмe в Бългapия, подчерта той. Световният ГИС Ден продължи с пленарна сесия, в рамките на която Адриано Баптиста, директор „Операции“ в Сателитния център на Европейския съюз и Франциско Нобре, заместник-председател на Европейската асоциация на спешните повиквания (112) споделиха своя международен опит и демонстрираха иновативни ГИС приложения на двете организации за анализ, планиране и взимане на информирани решения за нуждите на сигурност, управление при кризи, търсене и спасяване, спешни повиквания 112 и правоприлагане.", "date": "2019.11.13", "title": "Географските инфосистеми помагат на икономиката"}
{"url": "https://standartnews.com/biznes/davat-pod-naem-tsentralata-na-korporativna-banka-406652.html", "text": "Синдиците  нa Kopпopaтивнa тъpгoвcĸa бaнĸa Aнгeл Дoнoв и Kpиcти Mapинoвa oбявиxa, чe зaпoчвaт пpoцeдypa пo oтдaвaнeтo пoд нaeм нa cгpaдaтa нa плoщaд \"Джyзeпe Гapибaлди\" в Coфия, в ĸoятo ce нaмиpaшe цeнтpaлaтa нa бaнĸaтa. Cгpaдaтa e мacивнa и нa пpecтижнo мяcтo в цeнтъpa нa Coфия, нo cлeд ĸaтo в нeя ce пoмeщaвaxa двe фaлиpaли бaнĸи - пъpвo Meждyнapoднa бaнĸa зa инвecтиции и paзвитиe, a cлeд тoвa и KTБ, мнoгo финaнcoви инвecтитopи мoгaт дa peшaт, чe тя нocи лoш ĸъcмeт. Уcпeшнoтo oтдaвaнe пoд нaeм нa тaзи cгpaдa бeзcпopнo щe ocигypи нa cиндицитe нa KTБ eдни cepиoзни тeĸyщи пocтъплeния, Разходите по несъстоятелността на банката са сериозни, а също така ще се помогне и за разпределянето на средствата към кредиторите й.", "date": "2019.11.13", "title": "Дават под наем централата на Корпоративна банка"}
{"url": "https://standartnews.com/biznes/google-zapochva-da-deystva-i-kato-banka-406650.html", "text": "Технологичният гигант Google ще започне да действа и като банка. Това ще стане съвсем скоро, Щe зaпoчнe дa пpeдлaгa бaнĸoви cмeтĸи нa cвoитe пoтpeбитeли, пpeвpъщaйĸи ce в пopeдния тexнoлoгичeн гигaнт oт Cилициeвaтa дoлинa, ĸoйтo нaвлизa в cвeтa нa финaнcoвитe ycлyги. Според медиите в САЩ ,пpoeĸтът нocи ĸoдoвoтo имe Сасhе и нaй-вepoятнo щe зapaбoти пpeз cлeдвaщaтa гoдинa. Cмeтĸитe щe бъдaт yпpaвлявaни oт Сіtіgrоuр Іnс. Гoлeмитe тexнoлoгични ĸoмпaнии виждaт във финaнcoвитe ycлyги нaчин дa ce пpиближaт oщe пoвeчe дo пoтpeбитeлитe, дa ги зaдъpжaт в cвoитe eĸocиcтeми и в няĸoи cлyчaи дa пoлyчaт цeнни дaнни. Примерите вече са няколко. Аррlе Іnс. пycнa ĸpeдитнa ĸapтa тoвa лятo, a Аmаzоn.соm Іnс. cъщo вoди пpeгoвopи зa бaнĸoви cмeтĸи. Fасеbооk Іnс. paбoти пo дигитaлнa вaлyтa, a днec пpeдcтaви възмoжнocт зa изпpaщaнe нa пapи пpeз cвoитe пpилoжeния.", "date": "2019.11.13", "title": "Google започва да действа и като банка"}
{"url": "https://standartnews.com/balgariya/ochakvano-prokuraturata-protestira-osvobozhdavaneto-na-stomatologa-406647.html", "text": "Прокуратурата изрази категорично желанието си да протестира оправдателната присъда на стоматолога д-р Валентин Павлов, подсъдим за причиняване на смъртта на 14-годишния Алекс от Перник, съобщиха от държавното обвинение. Скандалното признаване на Павлов за невинен при немарливо изпълнение на правно регламентирана дейност, представляваща източник на повишена опасност, може да претърпи промяна. Протестират се и изменените присъди спрямо другите двама подсъдими по делото - анестезиолога д-р Филипова и управителя на клиниката и съпруга на д-р Павлов - д-р Венета Павлова. По време на операцията Алекс развива малигнена хипертермия - рядко и животозастрашаващо състояние, което се предизвиква от някои медикаменти, използвани за обща анестезия  По думите на родителите, стоматолозите не са извикали Спешна помощ, а детето им е откарано в \"Пирогов\" с близо час закъснение с частна линейка и в състояние на сърдечен арест.  . Прокуратурата предлага делото да бъде върнато за ново разглеждане от друг състав на съда. Мотивите към оправдателната присъда все още не са изготвени, когато бъдат публикувани прокуратурата ще допълни протеста си.,", "date": "2019.11.13", "title": "Очаквано - прокуратурата протестира освобождаването на стоматолога"}
{"url": "https://standartnews.com/regionalni/trudno-izbrakha-shef-na-obshchinskiya-svet-v-yambol-406593.html", "text": "Новият кмет на община Ямбол Валентин Ревански положи клетва, а на първото заседание на новоизбрания Общински съвет бе постигнат труден компромис за избора на негов председател. Новият кмет на община Ямбол Валентин Ревански положи клетва заедно с избраните 37 общински съветници на първото заседание на Общинския съвет, предаде БТА. В Съвета влизат 13 съветници от партията \"Пряка демокрация\", по девет от \"БСП за България\" и от ГЕРБ, трима от \"Българска нова демокрация\", по един от \"Атака\", Местната коалиция СДС и ЗНС, и от ЗС \"Александър Стамболийски\". В първото си обръщение след встъпването в длъжност Валентин Ревански обяви, че учредява дарителски фонд за благоустрояване на Ямбол и че той и екипът му първи ще дарят средства. След четирикратно гласуване с два балотажа за председател на Общинския съвет беше избран софтуерният инженер Антон Шиков. Шиков е от „Пряка демокрация“, от която е и кметът Ревански. Предложенията за председател бяха три – Антон Шиков, Катя Георгиева на „БСП за България“ и Татяна Петкова на ГЕРБ, което създаде и почти патовата ситуация, в която се вкараха общинските съветници, защото за избор на председател бяха необходими 19 гласа, отбелязва местният вестник „Делник“. При първия избор за Антон Шиков бяха гласували 14 съветници, за Катя Георгиева и за Татяна Петкова по 9 съветници и имаше 5 невалидни бюлетини. Според правилата на балотаж отиват първите двама с най-висок резултат, но вторият и третият бяха с равни гласове и затова и тримата отидоха на балотаж. При второто гласуване Антон Шиков получи 15 гласа, Катя Георгиева – 10, а Татяна Петкова – 8, имаше и 4 недействителни гласа. Това наложи цялата процедура по избора да се повтори, като се започне с нови номинации. Трите партии отново издигнаха същите кандидати. При третото гласуване Антон Шиков  получи пак 14 гласа, Катя Георгиева –  10, а Татяна Петкова – 12, имаше и една невалидна бюлетина. Това определи на втория балотаж да отидат Антон Шиков и Татяна Петкова. При четвъртото гласуване за Антон Шиков гласуваха 22 съветници, за Татяна Петкова – 11, невалидните бюлетини бяха 4. По този начин едва на четвъртото гласуване беше избран председател на Съвета. Антон Шиков благодари за доверието и заяви: „За мен ще бъде изключителна отговорност и голяма чест да изпълнявам ролята на председател на този пъстър Общински съвет“. Според него е съвсем логично Катя Георгиева и Татяна Петкова да заемат зам.- председателските места. Той пожела здраве, успешен мандат на колегите си и всеки ден да работят така, все едно изборите са идната неделя и закри сесията.", "date": "2019.11.13", "title": "Трудно избраха шеф на общинския съвет в Ямбол"}
{"url": "https://www.standartnews.com/sport/nadal-s-neveroyaten-obrat-v-london-406661.html", "text": "Пореден шедьовър в тениса изнесоха Рафа Надал и Даниил Медведев. Този път битката бе от група „Андре Агаси“ на финалите на АТР в Лондон. Испанският левичар записа първи успех в турнира, като се наложи в изключителен мач с 6:7(3), 6:3, 7:6(4) след повече от два часа и половина игра в зала „О2“ в повторение на финала на Откритото първенство на САЩ. Втората загуба лиши руснака от шансове да продължи на полуфинал. Първата точка за пробив дойде в седмия гейм след двойна грешка на Рафа. Последва разиграване от над 30 удара, в което младоженецът от Манакор спечели след изумителен минаващ удар, а по-късно взе и подаването си за 4:3. \r\nСтигна се до тайбрек. Медведев поведе с 6:3 точки след неубедителна игра на водача в ранглистата. Руснакът спечели още първия сетбол след отличен сервис. Надал реагира като ужилен след връщането си от съблекалнята и проби в откриващия гейм на следващата част. В деветия гейм той стигна до два сетбола, но съперникът ги „изтри“ с мощни начални удари. При третата възможност, дошла след двойна грешка, обаче испанецът успя, след топка в аут на Медведев. Третата част започна с пробив на руснака, който дойде, когато сечената топка на Рафа не намери очертанията на корта. В следващия гейм Надал имаше точка за рибрейк, но не успя и Медведев затвърди за 2:0. Веднага след това шампионът от София проби отново. Испанецът прекъсна негативната серия при 1:4, след като отрази още два брейкбола. В седмия гейм руснакът стигна до мачбол, но опонентът му го отрази с прекрасна къса топка. При 5:2 Медведев сервираше за успеха, но напрежението го скова и Рафа върна единият пробив. Руснакът повтори упражнението при 5:4 и отново беше пробит от Надал. Рафа взе пети пореден гейм си и вече водеше с 6:5. Четвъртият в света прекъсна серията и вкара мача във втори тайбрек. В него смяната на полетата дойде при 3:3 точки. При 6:4 Надал имаше вече два мачбола след форхенд в аут на Медведев и реализира още първия. В другия мач от група „Андре Агаси“ от 22 часа наше време ще играят Стефанос Циципас и шампионът от 2018 г. Александер Зверев.", "date": "2019.11.13", "title": "Надал с невероятен обрат в Лондон"}
{"url": "https://standartnews.com/svyat/zhena-poema-za-prvi-pt-faynenshl-tayms-406596.html", "text": "Новият главен редактор на британското финансово издание \"Файненшъл таймс\" ще бъде Рула Халаф. Така за първи път в над 130-годишната история на британския всекидневник, смятан за Библията на финансовите среди, жена застава начело на неговата редакция, предаде \"Франс прес\". Настоящият директор на редакцията на вестника Лайънъл Барбър заемаше поста от 14 години, но обяви, че се оттегля. Досега Рула Халаф беше негова заместничка. Рула Халаф стана фигура номер две в редакцията на вестника през 2016 г. Преди това тя беше ръководител на отдела за международни новини. Рула Халаф е родена в Ливан и е работила като журналист в Близкия изток по времето на Арабската пролет. \"Файненшъл таймс\" е притежаван от японската група Никей от 2015 г. Президентът на групата Цунео Кита каза, че има пълно доверие в Рула Халаф, която ще продължи мисията на изданието, а именно да \"гарантира качествена журналистика без страх и без сервилност\".", "date": "2019.11.13", "title": "Жена поема за първи път Файненшъл таймс"}
{"url": "https://standartnews.com/svyat/buryata-viktoriya-udari-grtsiya-406631.html", "text": "Бурята \"Виктория\", която удари вчера Гърция, наводни улици, затвори училища, има паднали дървета и свлачища в много части на страната. Бурята е засегнала и остров Крит, както и островите в Йонийско море. Най-потърпевш обаче е остров Корфу, където днес училищата са затворени, съобщава МИА. Корабите на острова останаха закотвени в пристанищата поради силните ветрови, а силният дъжд наводни улиците и създаде проблеми с придвижването. На извънредно заседание късно снощи кметовете на общини на остров Корфу в координация с директорите на училищата, решиха днес основните и средните училища да останат затворени, предаде БГНЕС. Бурята е засегнала и други острови в Йонийско море, Закинтос и Кефалония, причинявайки проблеми и щети по улиците и на домовете. Най-голямо количество дъжд е било регистрирано от Гръцката национална обсерватория на остров Итака вчера, където за около 8 часа са паднали 71 литра на квадратен метър. Вчерашната буря засегна остров Крит и Атина късно снощи. Проливен дъжд тази сутрин създаде проблеми по улиците на гръцката столица.", "date": "2019.11.13", "title": "Бурята \"Виктория\" удари Гърция"}
{"url": "https://standartnews.com/sport/akademik-pd-s-uspekh-v-balkanskata-liga-406606.html", "text": "Баскетболистите на Академик (Пд) започнаха успешно новия сезон в Балканската лига за мъже, след като победиха Раховеци (Косово) с 95:78 (25:21, 27:12, 21:23, 22:22) като домакин. Така пловдивчаните са с максимума от две точки, докато косоварите загубиха първите си три мача. \r\n \r\nАкадемик започна бавно и изоставаше с пет точки в първата четвъртина след две поредни тройки на гостите, но Седрик Боуен завърши частта с точна стрелба от далечно разстояние, която даде преднина на пловдивчаните. Във втората четвъртина Академик нанесе и решаващия удар в мача, след като Васил Бачев вкара пет поредни точки и сложи началото на серия, завършила при 14:1. Българите затвориха полувремето с преднина от 19 точки и косоварите повече не се доближиха до изравняване. \r\n \r\nШакир Смит бе най-резултатен в мача с 20 точки за Академик, докато Бачев завърши с 19 точки, шест борби и седем асистенции.", "date": "2019.11.13", "title": "Академик (Пд) с успех в Балканската лига"}
{"url": "https://standartnews.com/svyat/boliviya-ima-nov-prezident-406636.html", "text": "Сенаторката от опизиционното в Боливия дясноцентристко Демократично социално движение Янине Анес се обяви за временен президент, след като президентът Ево Моралес подаде оставка и замина в изгнание в Мексико, съобщават информационните агенции. 52-годишната Анес обеща, че възможно най-скоро ще бъдат свикани избори и обясни решението си да се обяви за временен президент с необходимостта „да се създаде атмосфера на социален мир“ в затъналата в тежка политическа криза страна. Моралес подаде в неделя оставка след седмици на бурни протести срещу предполагаеми нередности на президентските избори на 20 октомври, които той твърдеше, че е спечелил още на първи тур. Командването на въоръжените сили на Боливия призна втория заместник-председател на Сената Янине Анес за временен държавен глава и се обяви в нейна подкрепа. Това става ясно от изявление на главнокомандващия генерал Уилямс Калиман, уточнява БТА. Така сенаторка става втората жена, оглавила Боливия, откакто Лидия Гейлер, управлявала през 1978-1980 г., бе свалена с военен преврат. Почти неизвестната 52-годишна адвокатка и критик на Моралес, се закле във вторник с ръка на Библията и увери, че избори ще има преди 22 януари 2020 г. По-рано тя е била директор на тв Тоталвижън, а сенатор става през 2010 г. Тя замести Моралес след като във вторник вицепрезидентът и председателите на долната и горната камара подадоха оставки. Конституционният съд одобри заемането на поста от Янине Анес.", "date": "2019.11.13", "title": "Боливия има нов президент"}
{"url": "https://standartnews.com/sport/modrich-izprevari-mesi-i-ronaldo-za-nova-nagrada-406611.html", "text": "Носителят на \"Златната топка\" за 2018 година Лука Модрид беше удостоен с едно от големите индивидуални отличия - Golden Foot. Наградата се връчва на футболисти над 29 години за особени заслуги. Отличените оставят “златен” отпечатъци от стъпалата си в Монако. Любопитното е, че Кристиано Роналдо все още не е увековечен с този приз, въпреки вече е на 34 години. Той отново беше сред номинираните, както и Лионел Меси от Барселона. Останалите, които се бориха за приза бяха Тиаго Силва (ПСЖ), Серхио Агуеро (Манчестър Сити), Роберт Левандовски (Байерн), Джорджо Киелини (Ювентус) и Жерар Пике (Барселона).", "date": "2019.11.13", "title": "Модрич изпревари Меси и Роналдо за нова награда"}
{"url": "https://standartnews.com/kultura/art-gildiyata-izprati-pavel-vasev-406648.html", "text": "Близки, приятели и колеги си казаха последно сбогом с Павел Васев. Поклонението пред кинорежисьора и шеф на Българския културен център в Москва се състоя в Народния театър „Иван Вазов“, чийто дългогодишен директор беше Васев. Да се простят дойдоха Вежди Рашидов, Илка Зафирова, Владимир Пенев, Деян Донков, Стефан Мавродиев, Георги Чапкънов, Иван Тенев, Теди Москов, Йорданка Христова, Ивайло Знеполски, Валерий Тодоров, Мирослав Пашов, Георги Мамалев и други. Теди Москов сподели: „Павел Васев беше страшно готин човек, бохем, симпатяга, веселяк и беладжия в театъра. Затова си допадахме. Бог да го прости!“ „Той е мой приятел и е много скъп на сърцето ми. Извън човешките качества, Павел е един от малкото хора, които наистина правеха всичко възможно, за да помагат на българската култура“, допълни Илка Зафирова. „Даваше надежда, даваше опора, имаше чудесно чувство за хумор и беше ренесансова личност“, каза Владо Пенев. Павел Васев така и не излезе от многомесечната кома и си отиде в петък на 68. Той претърпя четири инсулта в руската столица. През май беше транспортиран с правителствения „Фалкон“ и настанен в неврохирургичната реанимация на „Пирогов“, а после беше преместен в „ИСУЛ“. Васев е носител на национални и международни награди за документално кино, отличия за професионална дейност, както и на орден „Кирил и Методий“ - първа степен.", "date": "2019.11.13", "title": "Арт гилдията изпрати Павел Васев"}
{"url": "https://standartnews.com/sport/fibank-nagradi-prizorite-ot-plazhnite-igri-406638.html", "text": "Нови признания получиха днес тримата български участници в първото издание на Световните плажни игри. Спечелилата бронз Миглена Селишка и останалите на косъм от медалите Александър Бачев и София Георгиева бяха отличени от Български олимпийски комитет и от генералния му спонсор Първа инвестиционна банка (Fibank) за представянето си на завършилия преди месец в Катар глобален спортен форум под егидата на Асоциацията на националните олимпийски комитети. В дебютното издание на надпреварата с \r\nучастието на 97 държави Селишка се нареди трета в плажната борба в кат. 50 кг., а Георгиева остана шеста в кат. 60 кг. Александър Бачев завърши 4-ти в дисциплината кайт фойл рейсинг. \r\nНа церемонията днес спортистите бяха поздравени от председателя на БОК Стефка Костадинова, която им благодари за представянето и им пожела нови успехи. С топли думи към присъстващите се обърна и изпълнителният директор на FiBank Чавдар Златев, който заяви, че един от приоритетите на банката си остава мощната подкрепа за българския спорт. На награждаването присъства и президентът на Българска федерация борба Христо Маринов, както и Белчо Горанов, генерален секретар на БОК и Илона Станева, директор \"Маркетинг и реклама\" на Fibank. \r\nСред отличените бяха и треньорите Петър Касабов (на Селишка и Георгиева) и Виктор Жеков (на Бачев). Състезатели и наставници получиха специални сребърни юбилейни монети, посветени на Годината на прасето, часовници Garmin с РayWatch функция и възпоменателни дипломи за участието им в първите Световни плажни игри. От името на наградените благодари Петър Касабов, който заяви, че всяка подкрепа за българския спорт е ценна и вдъхва увереност на състезатели и треньори при подготовката и \r\nпредставянето им в големи шампионати. \r\n \r\nСелишка участва с \"уайлд карт\" в Доха, след като от БОК издействаха две наши състезателки да има в турнира по плажна борба. Родно присъствие на игрите не бе планирано, за да не се натоварват финансово федерациите ни. \r\nВъпреки, че не взе отличие 22-годишният софиянец Александър Бачев предивзиха фурор със силното си представяне, като по пътя до финала изпревари сърфисти от  силните школи на Нова Зеландия, Уругвай, САЩ...  \r\nНа олимпийските игри в Париж през 2024-а дисциплината кайт фойл рейсинг ще бъде олимпийска и Бачев отсега е амбициран да покаже истинките си възможности във френската столица. Треньор на таланта, който преди месец завърши магистратура по физика в Мюнхен, е Виктор Жеков – баща на звездата ни в сноуборда Александра Жекова.", "date": "2019.11.13", "title": "Fibank награди призьорите от световните плажни игри"}
{"url": "https://standartnews.com/sport/real-madrid-goni-nov-rekord-s-mbape-406642.html", "text": "Испанският футболен гранд Реал Мадрид готви умопомрачителна оферта за Килиан Мбапе на стойност 400 милиона евро, твърди „Льо Паризиен“. \r\nКлубът от Мадрид е твърдо решен да привлече френската звезда и ако го направи ще счупи с огромен аванс рекорда на ПСЖ за най-скъп трансфер, след като през 2017-а французите платиха 222 милиона евро на Барса за Неймар. \r\nМбапе отдавна е свързван с испанския гранд, като още докато бе в Монако мадридчани го искаха. През лятото също имаше спекулации за евентуалното му преминаване на „Бернабеу“, което обаче не се осъществи. \r\nСега обаче се говори, че Реал няма да пести средства за привличането на национала, като в евентуална сделка ще използа Винисиус Жуниор, за когото се говори, че е в плановете на парижани. Младият бразилец напоследък играе все по-рядко и се говори, че Реал е готов да се раздели с него, като интересът от ПСЖ към него би бил идеален в стремежа да бъде взет Мбапе.", "date": "2019.11.13", "title": "Реал Мадрид гони нов рекорд с Мбапе"}
{"url": "https://standartnews.com/sport/sestri-stoevi-s-prva-pobeda-v-khonkong-406640.html", "text": "Габриела и Стефани Стоеви започнаха с бърза победа на двойки на турнира по бадминтон в Хонконг, който е от категорията Супер 500 и с награден фонд 400 хиляди долара, съобщи БНР. Българките се наложиха с 21:14, 21:11 над преминалите квалификациите представителки на домакините Нджи Шю Йе и Яу Мау Ин. Срещата продължи 31 минути като 11-ите в световната ранглиста сестри доминираха изцяло в мача. На осминафиналите европейските шампионки се изправят срещу седмите в схемата китайки Ду Ю и Ли Ин Хю. Стоеви играят успешно срещу този дует и водят с 2-1 победи в двубоите. За последно те играха през май в Нова Зеландия, когато азиатките спечелиха за първи път.", "date": "2019.11.13", "title": "Сестри Стоеви с първа победа в Хонконг"}
{"url": "https://standartnews.com/sport/perfekten-start-na-andree-v-sashch-406641.html", "text": "Националът на България за Купа „Дейвис“ Адриан Андреев записа убедителна победа на старта на тенис турнира в Орландо, щата Флорида, който е с награден фонд 25 000 долара. 18-годишният софиянец разгроми с 6:1, 6:0 Жорди Арконада (САЩ). Мачът продължи 70 минути, а Андреев спечели последните девет гейма в нея. Така българинът си осигури една точка за световната ранглиста, където е на рекордното за него 677-о място в момента. Следващият съперник на Адриан ще бъде №2 в спемата Педро Сакамото (Бразилия).", "date": "2019.11.13", "title": "Перфектен старт на Андреев в САЩ"}
{"url": "https://standartnews.com/sport/ventsi-stefanov-kasabov-e-prezident-na-bfs-406653.html", "text": "Президентът на Славия и член на Изпълкома към БФС Венцеслав Стефанов заяви, че не разбира решението на Йордан Лечков да внесе жалба против вписването на Касабов с желание обявяване в нелигитимност на решението. „На Изпълкома всички единодушно взехме решение Мишо Касабов да вземе управлението до насрочването на новия Конгрес. Новият Конгрес ще бъде извънреден и ще бъде за една година и нещо. До края на мандата“, коментира Стефанов пред dsport.bg. „Йордан Лечков си подаде оставката. Това негово действие, което е в момента не го разбирам. Прави грешка, защото един футболен човек трябва да се съобразява. В момента във футбола е нужно спокойствие. Сътресенията във футбола никъде не са желани“, добави той. „За мен в момента президент на БФС е Михаил Касабов и той трябва да продължи до избирането на нов президент.“ „Всички сме хора с достойнство и в никакъв случай няма да се занимаваме с такива евтини трикове.“ „Един нов Конгрес дано да бъде за добро на българския футбол. Футболът трябва да се управлява от можещи хора. Трябва да бъде авторитетен човек, който има своите контакти в чужбина и може да допринесе максимално за развитието на българския футбол“, продължи президентът на Славия. „Аз съм за лигата да управлява местното първенство, а президентът да управлява националния футбол.“ „Михаил Касабов е избран и той да продължи до насрочването на нов Конгрес. Който го е страх от Конгрес, няма място във футбола. Важното е как следващите управници на футбола ще третират клубовете“, каза още Венцеслав Стефанов.", "date": "2019.11.13", "title": "Венци Стефанов: Касабов е президент на БФС"}
{"url": "https://standartnews.com/svyat/zapochna-izslushvaneto-za-impiychmnt-na-trmp-406656.html", "text": "Процедурата по импийчмънт на президента на САЩ Доналд Тръмп вече стартира. Комисията по разузнаване към Камарата на представителите започна първите публични изслушвания, които са част от разследването. Адам Шиф, председателят на комисията от Демократическата партия, и Девин Нунес от Републиканската партия ще излязат с встъпителни изказвания, а след това комисията ще разпита топ дипломата на СА,Щ в Украйна Уилям Тейлър и Джордж Кент, високопоставен представител на Държавния департамент. Шиф обяви, че \"нашите отговори на тези въпроси ще засегнат не само бъдещето на това президентство но и бъдещето на самото президентство и какво ръководство или неправилно поведение американският народ може да очаква от техния главнокомандващ\". Девин Нунес, топ републиканецът в комисията, използва встъпителното си слово, за да атакува колегите си от Демократическата партия за \"потресаващия несправедлив процес\".", "date": "2019.11.13", "title": "Започна изслушването за импийчмънт на Тръмп"}
{"url": "https://standartnews.com/sport/georgi-dermendzhiev-ne-e-priyatno-da-te-khokat-406655.html", "text": "Националният селекционер Георги Дерменджиев даде пресконференция преди контролата с Парагвай утре. Двубоят е от 19:00 часа на Националния стадион \"Васил Левски\". Това ще бъде официален дебют за специалиста начело на представителния ни тим. Дерменджиев сподели, че Кирил Десподов и Пламен Илиев ще бъдат на линия за срещата, въпреки че напоследък се заговори, че съществува голяма вероятност двамата да пропуснат мача заради леки контузии. Бившият наставник на Лудогорец и Левски допълни, че в отбора има натрупано психологическо напрежение заради многото слаби резултати напоследък. Той също така обясни, че не е приятно постоянно да бъдеш критикуван, тъй като това не помага по никакъв начин на представянето на отбора. \"Всеки знае Парагвай какъв отбор  е - това е силен тим, и аз съм доволен, че ще играем срещу тях. Гледаме напред, пък каквото се случи. Резултатите са довели до този негативизъм към тима. Не е добре, когато губиш, но не е добре и когато те хокат постоянно. В крайна сметка това са нашите момчета. Ситуацията не е лека. Всеки национален отбор има тежки загуби и добри моменти. Най-лошото е, че има сериозно психологическо натоварване върху тима заради загубите. Искам възможно най-бързо това да отмине\", добави той. \"Има момент, в който футболистите играят с притеснение. Искам да им вдъхна увереност. Това не е потенциала на отбора. Искам играчите да са по-спокойни и да играят по-освободено. Да се надяваме, че за в бъдеще ще върнем хората по трибуните. Честата смяна на треньорите не се отразява добре на играчите\", каза Дерменджиев.", "date": "2019.11.13", "title": "Георги Дерменджиев: Не е приятно да те хокат"}
{"url": "https://standartnews.com/sport/tiym-pobedi-i-dzhokovich-v-london-406594.html", "text": "Сензационното представяне на Доминик Тийм на финалите на ATP в Лондон продължава. Във втория си мач от Група \"Бьорн Борг\" той надделя над световния №2 Новак Джокович с 6:7(5), 6:3, 7:6(5). Така Тийм си гарантира класиране за 1/2-финалите за първи път в своята кариера. Той ще завърши на първото място в груповата фаза и става първият австриец, който достига до тази фаза на турнира. Това практически означава, че мачът в четвъртък между Новак Джокович и Роджър Федерер ще бъде решаващ и само един от двамата ще премине груповата фаза от надпреварата. Днес в група \"Андре Агаси\" световният №1 Рафа Надал излиза от 18,00 ч срещу Данийл Медведев. Двамата не са играли помежду си от историческия финал на US Open това лято, където испанецът спечели с 3:2 сета. Във втория мач от 22,00 ч се срещат талантите Стефанос Циципас и Александър Зверев.", "date": "2019.11.13", "title": "Тийм победи и Джокович в Лондон"}
{"url": "https://standartnews.com/sport/nadal-s-neveroyaten-obrat-v-london-406661.html", "text": "Пореден шедьовър в тениса изнесоха Рафа Надал и Даниил Медведев. Този път битката бе от група „Андре Агаси“ на финалите на АТР в Лондон. Испанският левичар записа първи успех в турнира, като се наложи в изключителен мач с 6:7(3), 6:3, 7:6(4) след повече от два часа и половина игра в зала „О2“ в повторение на финала на Откритото първенство на САЩ. Втората загуба лиши руснака от шансове да продължи на полуфинал. Първата точка за пробив дойде в седмия гейм след двойна грешка на Рафа. Последва разиграване от над 30 удара, в което младоженецът от Манакор спечели след изумителен минаващ удар, а по-късно взе и подаването си за 4:3. \r\nСтигна се до тайбрек. Медведев поведе с 6:3 точки след неубедителна игра на водача в ранглистата. Руснакът спечели още първия сетбол след отличен сервис. Надал реагира като ужилен след връщането си от съблекалнята и проби в откриващия гейм на следващата част. В деветия гейм той стигна до два сетбола, но съперникът ги „изтри“ с мощни начални удари. При третата възможност, дошла след двойна грешка, обаче испанецът успя, след топка в аут на Медведев. Третата част започна с пробив на руснака, който дойде, когато сечената топка на Рафа не намери очертанията на корта. В следващия гейм Надал имаше точка за рибрейк, но не успя и Медведев затвърди за 2:0. Веднага след това шампионът от София проби отново. Испанецът прекъсна негативната серия при 1:4, след като отрази още два брейкбола. В седмия гейм руснакът стигна до мачбол, но опонентът му го отрази с прекрасна къса топка. При 5:2 Медведев сервираше за успеха, но напрежението го скова и Рафа върна единият пробив. Руснакът повтори упражнението при 5:4 и отново беше пробит от Надал. Рафа взе пети пореден гейм си и вече водеше с 6:5. Четвъртият в света прекъсна серията и вкара мача във втори тайбрек. В него смяната на полетата дойде при 3:3 точки. При 6:4 Надал имаше вече два мачбола след форхенд в аут на Медведев и реализира още първия. В другия мач от група „Андре Агаси“ от 22 часа наше време ще играят Стефанос Циципас и шампионът от 2018 г. Александер Зверев.", "date": "2019.11.13", "title": "Надал с невероятен обрат в Лондон"}
