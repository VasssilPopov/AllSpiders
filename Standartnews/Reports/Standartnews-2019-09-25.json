{"url": "https://standartnews.com/kultura/zvezdi-ot-stara-zagora-gostuvat-v-narodniya-s-opera-402326.html", "text": "Операта на Стара Загора ще представи на 13 октомври в Народния театър своята впечатляваща постановка на росиниевия шедьовър „Италианката в Алжир“ – това е втори гастрол на трупата на академичната сцена за 2019-а. На 30 май оперно-кукленият спектакъл „Турандот“ преживя своя триумф в столицата, а сега е ред на  рядко поставяната творба в БГ афиша, дълбоко свързана със знакови постижения на националната традиция. „Италианката в Алжир“ предлага забавно и оригинално пресъздаване на вечните теми за любовта и оспорваната свобода на жената и нейното право на избор. Действието е пренесено в първите десетилетия на 20-ти век – времето на новите технологични и модни открития, които навлизат в света на Ориента. Оригиналните сценични решения на италианската художничка Мартина Сеня и костюмите на Мария Пупучевска, както и уникалните хрумвания и артистични подходи на режисьорката Урсула Хорнер, обещават незабравимо преживяване с героите на класическата опера-буфа на неподражаемия майстор на комедията Росини. Предстои много смях, веселие и истинска наслада от виртуозните изпълнения на солистите-изпълнители на главните роли Петя Петрова, Родриго Тросино /Италия/, Валери Турманов, Ивайло Джуров, Деси Стефанова, Емилия Джурова, на хора и оркестъра на Старозагорската опера под диригентството на главния диригент Ивайло Кринчев. „При мен няма статично стоене и пеене на сцената. Постановката следва темпа на времето, в което сме, а в това време в една секунда има няколко кадъра. 21 век е и ние сме бързи, шарени, весели. Нашият основен режисьор е Росини. Аз мога да измислям мизансцени, но те трябва задължително да имат връзка с гениалната му музика. Той води, най-важен е неговият темпоритъм. Музиката за мен е най-големият режисьор на постановката“, категорична е Урсула Хорнер.", "date": "2019.09.24", "title": "Звезди от Стара Загора гостуват в Народния с опера"}
{"url": "https://standartnews.com/kultura/tom-khanks-ss-zlaten-globus-na-imeto-na-sesil-b-de-mil-402357.html", "text": "Том Ханкс ще бъде почетен със „Златен глобус“ на името на Сесил Б. Де Мил на церемонията догодина. Статуетката, която се връчва за цялостен принос в киноиндустрията, е наречена на големия режисьор, който става първият й притежател  на 9-та церемония на 21 февруари 1952-а. „За нас е чест да предоставим почетната награда на Том Ханкс. Над три десетилетия той завладява зрителите с богати и закачливи герои, които обичаме и на които се възхищаваме. Той е толкова сръчен зад камерата, колкото е и пред нея. Неговият ранг го включва в списъка със знаменитости - Опра Уинфри, Джордж Клуни, Мерил Стрийп, Мартин Скорсезе и други“, заяви президентът на Асоциацията на чуждестранните медии в Холивуд Лоренцо Сориа. Миналата година Джеф Бриджес получи наградата. Сред постиженията на Ханкс са два „Оскар“-а, седем „Еми“-та и четири „Глобус“-а.", "date": "2019.09.24", "title": "Том Ханкс със „Златен глобус“ на името на Сесил Б. Де Мил"}
{"url": "https://standartnews.com/kultura/marius-kurkinski-ludostta-ne-e-naprazna-402325.html", "text": "Мариус Куркински е във вихъра на почти денонощен маратон покрай две нови знакови събития в блестящата си кариера. На 14 ноември за старта на Киномания гледаме дебютния му филм „Засукан свят“ по едноименния разказ на Николай Хайтов.  „Никога не съм познавал писателя, но той ме заземи - чрез творбите му открих най-прекия път до публиката. В неговите герои разпознах най-близките си хора“, сподели известният артист пред „Стандарт“. Мариус е съсценарист и режисьор на драмата, играе и Милю – човек космос, в чиито живот се оглежда българският модел. Куркински влиза в кожата му за период от 40 години – от 28 до 68. Те са изпълнени с тъга, сълзи, ирония, мъдрост, невъзможност да избягаш от себе си... „Посипваме си главите с пепел и продължаваме да грешим“, обобщава Мариус с прецизна точност един от най-големите ни грехове. С него пред камерите в „Засукан свят“ са Камен Донев, Ани Пападопулу, Велислав Павлов, Димитър Николов... Със сигурност можем да очакваме силна драма, разтърсваща с вселенските въпроси, които, естествено, ще останат без отговор. Не по-малко вдигащо адреналина зрелище подготвя Мариус за 4 декември, навръх Света Варвара. Тогава в Двореца на културата и спорта във Варна той ще представи сборен  моноспектакъл от всичките си солови акции досега  – от „Дон Жуан“ до „Черното пиле“ по Хайтов.  „Отдавна го замислям, а и публиката го иска. Ако е рекъл Господ, трябва да се получи“, надява се Куркински. „Целият август бях при баща ми във Варна. Беше много приятно. Благодарен съм за това. През ноември пак отивам“, разкрива Марус, който в повечето от проектите си работи с продуцента Кирил Кирилов. Скоро ще трябва да избере и заглавие за следващата си постановка в Народния театър. Може би гравитира около Лермонтов, но все още не е решил финално. За съжаление на зрителите, Мариус вече не играе в хитовите „Хамлет“ на Явор Гърдев и в своя „Ревизор“ на академична сцена. Всичките му режисьорски  представления обаче се въртят със страхотен успех из нашенския „Бродуей“. „Може би в началото не очаквах, че „Рибарят и неговата душа“ на Оскар Уайлд ще продължи да се играе толкова сезони в „199“. Той е висок текст, в него няма нито една смешка. „С любовта шега не бива“ в Народния е романс, чиста поезия - казах на актьорите да не се съобразяват с публиката, тя да ги догонва. „Балкански синдром“ в „Зад канала“, „Отворена брачна двойка“ - всички те са доказателство, че лудостта и крайното отдаване не са били напразни. Въпреки че като гледам „Дамата с кученцето“ и по-старите си моноспектакли, си мисля: „Боже мой, това е безумие“, откровен е Куркински. Но не крие, че да е сам на сцената, за него е равно на пълна свобода. Вярно е, че в моноспектаклите прозира и известна доза егоизъм, но Мариус го тълкува като нормална човешка и актьорска слабост.  Въпреки че има и друга дефиниция за тях – каторга на чувствата.  „Знаех, че ще стана артист от съвсем малък. Просто чаках детството да свърши, училището да свърши, за да стъпя на сцената. Исках по-бързо да дойде истинското актьорстване. Това е повик, зов. Не ние избираме театър, той избира нас. Той сочи хората, които да бъдат в него. Обладан съм и не си представям живота по друг начин“, никога не е спирал да разголва арт душата си Куркински.    Всъщност фанатизмът в името на изкуството е неговата запазена марка. „През 2002-а трябваше да гостуваме на международния театрален фестивал в Санкт Петербург с „Кралят елен“. Но Кръстю /Лафазанов/, много го обичам, се разболя – слава Богу, отдавна няма и следа от проблема. Но тогава беше тежко и реших да отменя гастрола. Започнаха да ме навиват да вляза вместо него. А аз „не“, та „не, няма да играя“, а и по това време репетирах в Пловдив „Малки комедии“ на Чехов. Сашо Морфов, Василка Бумбарова, всички ме убеждаваха – заради театъра. Най-накрая се съгласих, Митко Рачков влезе вместо Филип Аврамов и излетяхме. Научих текста, но напрежението беше огромно. Стана много добре, колегите бяха прекрасни, започнах да импровизирам. На другия ден никой не вярваше, че за първи път играя тази роля. И получих три награди – за актьор, за режисьор, за най-добро представление. Тогава разбрах, че наистина има дуенде – идва, хваща те, получава се. Но да не се фукам, само съм горд. Струвало си е“, беше откровен Мариус пред „Стандарт“. И понеже  вече сме в обсега  на зодията му Везни, няма как да не стане дума за 15 октомври, когато ще черпи за 50. „Време за равносметки ли? По-скоро – не. А и те не са дадени на човека – не той трябва да ги прави. На друго място става ясно дали си преборил демоните си или не“, убеден е Мариус. За злободневие не му се говори. „Българите са умни хора – особено обикновените. Честните, които не са се забъркали в нещо, които не са тръгнали да се продават. Може би и сред тези, които се бутат непрекъснато в политиката и бизнеса има умни личности – но не съм ги срещал. Интересни са ми тези, които и втори път да живеят, пак ще изберат това запазване в себе си. Хората усещат, че с простотия, шок и дивотия просто не върви“, коментира Куркински.", "date": "2019.09.24", "title": "Мариус Куркински: Лудостта не е напразна"}
{"url": "https://standartnews.com/kultura/five-finger-death-punch-zabivat-u-nas-dogodina-402332.html", "text": "Five Finger Death Punch добавиха България към най-голямото си европейско турне до момента, което ще се проведе през януари и февруари 2020-а. Към невероятното шоу, което американците са подготвили, ще се включат и мултиплатинените легенди Мегадет, както и изгряващата рок банда Bad Wolves, успяла да се задържи начело на класациите цели 18 месеца, а през октомври ще излезе нейният втори албум. Five Finger Death Punch са глобална метъл сензация. С четири платинени и шест златни записa, те надминават три милиарда слушания онлайн и продължават да разбиват всякакви рекорди. Групата има 24 парчета в топ 10 през последните години, а през 2018-а стават най-слушаният артист на U.S. Rock Radio. Последният им албум \"And Justice For None\" става най-слушаният хард рок/хеви метъл албум онлайн за 2018-а и оглавява още няколко класации. \r\n \r\nНай-голямото европейско турне на Five Finger Death Punch включва 16 държави - началото е на 20 януари в Хелзинки, а заключителният концерт ще бъде на 22 февруари в Арена Армеец, София. Билетите за концерта ще бъдат на цени от 60 до 110 лева.", "date": "2019.09.24", "title": "Five Finger Death Punch забиват у нас догодина"}
{"url": "https://standartnews.com/kultura/varna-gleda-v-krg-na-1-oktomvri-402323.html", "text": "След като направи своята световна премиера и взе две от най-престижните награди на 25-то издание на международния кинофестивал в Сараево, идва моментът за срещата между българската публика и „В кръг“ – новият хит на Стефан Командарев.  Лентата ще бъде представена за първи път у нас на „Златна роза“ във Варна, прожекцията е на 1 октомври. „Имахме страхотен старт и то на толкова силен фестивал като този в Сараево. Сега нямаме търпение от срещата ни с най-важната за нас публика, а именно родната“, споделя Стефан Командарев. „В кръг“ вече има и своя плакат за България. „За световната дистрибуция използваме друга визия, но за у нас, разбира се, наблягаме на актьорския състав, който е страхотен“, коментира продуцентът Катя Тричкова. Да припомним, че в Сараево „В кръг“ спечели две от общо шестте награди за пълнометражно игрално кино - „Сърцето на Сараево“ за най-добра актриса за Ирини Жамбонас и за изключително постижение в европейската аудиовизуална култура. Отзивите на журито са „за дълбоко и многопластово изпълнение, за детайлност и прецизност„. „Филмът се отличава не само с безспорните си артистични качества, но и промотира идеята за европейски диалог и интеграция“, е друг щрих от мотивацията. „В кръг“ на Стефан Командарев е дълго пътуване през едно общество, което още търси своята идентичност след три десетилетия на преход. Ставаме свидетели на оцеляване и пропадания, на спасени и загубени животи, на благородство, потъващо в социалната жестокост и безразличие. Журито специално е оценило тона на черен хумор, с който филмът прави 360-градусова критика на обществото. Когато всичко изглежда загубено, достойнството на героите ни дава надежда за бъдещето. „В кръг“ вече получи покани за участие в основните конкурсни програми на още престижни международни фестивали. Първите участия в следващите два месеца са в международните кинофестивали в Хихон (Испания), Тирана (Албания) и Стокхолм (Швеция). Филмът събра отлични рецензии в престижни световни медии. Ето и някои от тях. Във Variety: \"Стефан Командарев се завръща с поредната амбициозна картина на динамичното българско общество, този път през невдъхващите доверие очи на полицаите. Безспорен хит за публиката след премиерната си прожекция на фестивала в Сараево, където филмът спечели наградата на Cineuropa и за най-добра женска роля, връчена на Ирини Жамбонас за изключителното й постижение. “В кръг” смело се заиграва със социални послания и емоционални въздействия. Едновременно ироничен и сериозен, филмът следва три патрулиращи двойки полицаи през динамична нощна обиколка из центъра на София и свързва истории за трафик на хора, евтаназия, корупция и други съществени въпроси по естествен и увлекателен начин с достатъчно мелодрама и провокация, каквито едва ли сте очаквали в рамките на 106 минути. В него има и политически конфликти и противоречиви герои, които държат интереса на зрителя, но тези, които очакват просто заклеймяване или възхвала на момчетата (и жената) в сини униформи, ще останат разочаровани. Леко хапливата популистка жилка може да направи “В кръг“ най-харесвания филм на Командарев след хита “Светът е голям и спасение дебне отвсякъде”, който попадна в краткия списък на номинациите за чуждоезичен „Оскар“ през 2009-а.“ Cineuropa пише: „Две години, след като ни показа жителите на София през очите на таксиметрови шофьори във филма „Посоки“, номиниран за Un Certain Regard, българският режисьор Стефан Командарев се гмурка още по-дълбоко в социалните проблеми на родината си с „В кръг. Филмът се опитва да покрие огромен списък  от теми и представя въздействаща комбинация от емоция и връзка с настоящето. „В кръг“ не е просто каталог от социални предизвикателства и се превръща във филм за достойнството, надеждата и как да отстоим на трудностите с високо вдигната глава. С изключителния принос на Иван Бърнев, Асен Блатечки, Ирини Жамбонас, Стефан Денолюбов, Стоян Дойчев и Васил Василев-Зуека – и това са само актьорите, изиграли ролята на полицаи – този филм е огледало на българското общество, огледало, в което много хора ще видят отражението си. Всъщност „В кръг“ е огледало за всяка от бившите комунистически страни от региона, които – всяка по свой начин – са били изправени пред сходни трудности.“ Филмът тръгва по кината в България на 8 ноември", "date": "2019.09.24", "title": "Варна гледа „В кръг“ на 1 октомври"}
{"url": "https://standartnews.com/kultura/furii-prevzemat-bg-stsenata-402333.html", "text": "Легендарни, отскорошни и изгряващи секс символи ще използват славата си в киното и  телевизията, за да привлекат публиката и в театъра, който винаги има нужда от нови и нови зрители. Голяма изненада подготвя Тони Димитрова. Бургаската Бони Тейлър, която е силно пристрастена към Мелпомена, репетира в Бургас ролята на Джуди Гарланд в „Краят на дъгата“ по Питър Куилтър. Тя ще пее, танцува и страда като майката на Лайза Минели – изключително талантлива дама, която се предава пред алкохола, наркотиците и развратните мъже. Режисьор е Борислав Чакринов – шефът на морската трупа, който преди няколко години успя да спечели певицата за каузата на театъра.    Като съпруга на Джуди ще се изявява Веселин Плачков, който се оказа супер отрицателен персонаж в „Пътят на честта“. В предишната версия на „Краят на дъгата“ Бойко Илиев събра примата на Оперетата Деница Шопова и Ники Сотиров.  В друг бродуейски евъргрийн се пробва Яна Маринова - „Любовни писма“ от Артър Р. Гърни е сред новите заглавия в морската столица.  Георги Михалков е обявил за нейн кавалер Свежен Младенов от „Възраждане“. Както може да се очаква, двойката ще бъде твърде гореща в страстите и в екшъна около тях. Такава е Яна и в „Диви и щастливи“ – филма на Валери Макариев, който се очаква да излезе през късната есен. Маринова вече може да се похвали и с гастрол на екрана във Венеция – тя е сред бг групата в „Кръвта на пеликана“ на германката Катерине Гебе. Драмата за две осиновени нашенчета шества на фестивала край лагуната в секцията „Хоризонти“. Гергана Змийчарова -  друга млада надежда на родното седмо изкуство в копродукцията, ще гледаме в Народния, където тя работи усилено, за да се впише сред баш майсторките. Да се докаже пред столичани пък е поредното предизвикателство пред Елена Атанасова – една от най-известните и тачени дами на пловдивската трупа.  Хубавата жена вече играе в Сатирата. Да припомним, че има „Аскеер“ за своята Бриджит Джоунс в мултимедииния моноспектакъл, а още в зората на кариерата си се появи в сниманата у нас „Черната далия“ на Брайън де Палма. С уан мен шоуто „Секс без захар“ Елена, която в Драмата се превъплъщава от Жулиета до Дулсинея, за пореден път стана фаворит на познавачите под тепетата. След като всички я аплодираха в „Двама на люлката“ с Геро, сега тя влиза в „Пет пъти за една нощ“ на американката Киара Атик. Ще бъде повече от интересно, защото под прожекторите с нея е Мартин Гяуров, който реши да се премести в Сатирата, въпреки че, естествено, ще си играе образите и театър „София“, където в продължение на повече от десетилетие натрупа опит и популярност. Рада Кайрякова е другото нежно присъствие в представлението на Ивайло Ненов, към чиито екип се присъединява и Кирил Бояджиев /“Откраднат живот“/. „Пет пъти за една нощ“ – перипетиите на няколко любовни двойки – дава старт на „Хепи“ – третата сцена в Сатирата. Другите нови сред подопечните на Калин Сърменов са Борислав Захариев, който хич не си пада да му викат Боби Турбото, както и младоците Симеон Гълъбов и Васил Грънчаров. Първата премиера на изцяло обновената голяма сцена - след седалките идва ред и на климатиците, така че вече всичко е като по ноти, както обича Сърменов – е „Абе, много любов“ по Шекспир. В основата е „Сън в лятна нощ“, като Димитър Еленов режисира не само малките възпитаници от своята школа „Дефисто“, но и Боян Арсов /“Икар“ за Сихизмундо в „Животът е сън“/, Стефан Рядков, Тео Елмазов, който акостира при комиците от академиците. Публиката ще види Ромео и Жулиета и кажи-речи всички любовни двойки от драмите на великия бард сред феерия и разкошни декори. Ефектната и правеща много добро впечатление Стефания Кочева пък получи страхотния шанс да блесне като главната героиня във „Ветрилото на лейди Уиндърмиър“ на великия Оскар Уайлд в трактовка на Бойка Велкова. Като нейната майка ще видим самата Силвия Лулчева, която от миналия сезон е сред звездите на Сатирата, след като петилетки наред беше в Младежкия. Фокусът е върху потребността ни да бъдем искрени  и истински, а – проблемите на днешния ни свят са поднесени с много естетика. За класиката в Сатирата ще влязат Александър Кадиев от „Зад канала“ и Стефан Попов – асът на Драмата в Пловдив. Стела Ганчева и Рада Кайрякова са „Без задръжки“ по световноизвестния каталунски драматург Жорди Галсеран, режисирани от Антон Угринов. Йорданка Стефанова пък е дует с Тео Елмазов в „Глобална комедия“ на Йордан Плевнеш – прочутия македонски писател със 17 пиеси, който от години живее в Париж. Оттам ще дойде и Патрик Вершурен, за да постави историята с аромат на Балканите. През 90-те в Народния имаше силен бум на югославска драматургия и тогава хит беше „Ер“ на Плевнеш и Любиша Георгиевски. Андрей Аврамов пък ще прави в Сатирата „Телевизионна мрежа“ по Сидни Лъмет. Текстът е най-новата и последна редакция, която е валидна и за най-новия проект на „Бродуей“. Така че Калин Сърменов, Малин Кръстев и компания на 18 и 19 декември влизат в пряк двубой с колегите от Ню Йорк.  Откровено пловдивско нашествие има и в Младежкия. В „По-полека“ – мюзикъла, наречен на супер култовото парче на Стефан Вълдобрев и „Обичайните заподозрени“ и с негови песни – се вихрят Троян Гогов, Радина Думанян, която би трябвало да се върне в „Откраднат живот“, след като екранният й съпруг Алекс Алексиев нахлува отново в сериала, Тодор Дърлянов, Александър Секулов – младши, Мая Бабурска, Маргита Гошева... Специалното участие е на Филип Аврамов, който пее като супер рокаджия. Автори на текста са Ваня Щерева и Стайко Мурджев. В ролята на режисьор влиза директорът на Младежкия Владимир Люцканов, който е подписал сума ти шлагери в афиша  – „Вятърът в тополите“, „Кухнята“, „Летище“, „Страхотни момчета“ и „Красиви тела“. Сценографията е на Венелин Шурелов, който работи за „Дондуков“. Музикален продуцент е Веселин Веселинов-Еко, а хореограф е Теодора Попова. Докато чакаме да разберем дали Дария Симеонова ще изгрее обратно в „Откраднат живот“, след като нейният мъж в сериала, д-р Генадиев, подсилва докторския фланг в „Света Анастасия“, талантливата млада дама репетира във „Вечерята“ по Херман Кох в родния й театър „София“. Пламен Марков режисира Ивайло Герасков, Лилия Маравиля, Михаил Милчев, Пламен Манасиев и студенти от НАТФИЗ. Премиерата е на 22 октомври. Неда Спасова и Ирина Митева, други чаровници от „Откраднат живот“, както и Силвия Петкова, която е с най-силно присъствие в премиерния сериал на Нова „Пътят на честта“, както и Невена Калудова дърпат конците в „Съгласие“, където техни кавалери са Росен Белов, Мартин Гяуров и Мартин Димитров. Всички те са успели, но страшно объркани хора... Човеци, загубили основните си ориентири - разяждани от съмнения, обзети от гняв, тревожни и напрегнати в центробежна въртележка. Умни млади циници от средната класа, изкачващи се към лондонския елит. Анастасия Ингилизова ще блесне в „Жена без значение“ – един от твърде амбициозните скорошни спектакли в Армията по Оскар Уайлд, който е в ръцете на Стоян Радев. Тя е двойка с Иван Радоев, с когото на сцената са заедно от доста време насам. Участват още Елена Райнова, Радосвета Василева, Георги Къркеланов, Гергана Плетньова, Луизабел Николова, големият Иван Налбантов, както и младата Евелин Костова, известна от сериала „Столичани в повече“, на която Анастасия Ингилизова миналата година стана кръстница. Ще гледаме талантливата и обаятелна Ася и в „Като за последно“ – новата кинокомедия на Ивайло Пенчев („Летовници“), тя ще се изяви и в поредния филм на Стефан Командарев „В кръг“.", "date": "2019.09.24", "title": "Фурии превземат БГ сцената"}
{"url": "https://standartnews.com/kultura/blgariya-e-v-top-10-na-evroviziya-402302.html", "text": "България се нарежда на 8-мо място в класацията за най-успешните страни на междунардония песенен конкурс Евровизия за последните 10 години. Това стана ясно от обявената официална подредба, включваща всички 46 държави, участвали в престижната  надпревара от 2010 насам. Резултатът се формира на база от получените точки в десетте големи финала на шоуто – от този в Осло през 2010 до финала в Тел Авив през 2019.  На първо място в класацията логично е Швеция, където конкурсът е в центъра на креативната индустрия, която заема значителен дял от брутния вътрешен продукт на страната. Второтo място е за Италия, а топ 8 допълват още Русия, Азербайджан, Украйна, Холандия, Австралия и България. Осмото място на България е изключително впечатляващо, защото страната ни реално има само три финала през това десетилетие - второто място на Кристиан Костов през 2017-а в Киев с песента „Beautiful Mess”, четвъртото място на Поли Генова през 2016-а с „If Love Was A Crime” в Стокхолм и 14-то място на групата Equinox през 2018-а в Лисабон. В периода 2016-а до 2018-а БНТ е на практика най-успешната телевизия, участвала в конкурса и българските песни събират най-много точки, изпреварайки страни с по-големи музикални индустрии като Швеция, Русия, Холандия, Италия, Германия, Франция и Великобритания. 65-то издание на конкурса ще се проведе в холандския град Ротердам. Големият финал на Евровизия 2020 е на 16 май в залата Rotterdam Ahoy, а първият и вторият полуфинал – на 12 и 14 май.  Холандия спечели правото да домакинства Евровизия 2020 след победата на младия и дотогава неизвестен изпълнител Дънкан Лорънс с песента „Arcade“. Дънкан беше избран с вътрешна селекция от Холандската телевизия. Всяка година Евровизия събира пред екрана над 200 милиона зрители от цял свят. Конкурсът се излъчва без прекъсване от 1956-а насам, което го прави една от най-дълго съществуващите телевизионни програми в света. Все още се очаква потвърждение дали България ще участва в конкурса през 2020 година.  ", "date": "2019.09.24", "title": "България е в топ 10 на Евровизия"}
{"url": "https://standartnews.com/regionalni/tsenko-chokov-otnovo-iska-da-e-kmet-402352.html", "text": "Бившият кмет на врачанското село Галиче е подсъдим по няколко дела. Този път той се кандидатира в Бяла Слатина. Подал е документи в Общинската избирателна комисия за участие в местните избори. Съпругата му Цветелина Нелова пък ще е кандидат за градоначалник на село Галиче. И двамата ще се явят на изборите като независими кандидати. \r\nЦенко Чоков беше кмет на врачанското село в продължение на четири мандата, последният беше прекратен предсрочно, докато беше в ареста. Той е подсъдим като лидер на престъпна група за палежи, рекет и побой. Бившият кмет на Галиче е осъден от Специализирания наказателен съд на 4 години и половина затвор за отвличане, побой и палеж на автомобил. Чоков обаче обжалва и е под домашен арест, докато чака присъдата на Апелативния наказателен съд.", "date": "2019.09.24", "title": "Ценко Чоков иска да става кмет на Бяла Слатина"}
{"url": "https://standartnews.com/biznes/kipr-se-grchi-zaradi-provala-na-tomas-kuk-402348.html", "text": "Неосъществени приходи в размер на над 200 млн. евро и загуба на близо 250 000 туристи – така се измерва икономическият ефект от фалита на „Томас Кук” върху туристическата индустрия на Кипър, която е водещият отрасъл в икономиката на страната, предаде БНР. Значителните неблагоприятни последици от срива на британската компания и търсенето на възможни решения бяха обсъдени на спешна среща в Министерството на туризма с представители на всички заинтересовани участници в бранша. „Доста тежък удар за туризма в Кипър”, нарече възникналата ситуация заместник-министърът по туризма Саввас Пердиос. Очакваните загуби в краткосрочен и в средносрочен план са значителни, защото досега „Томас Кук” е един от основните авиопревозвачи и туроператори с голямо пазарно присъствие на острова. Годишно през него минаваха близо 5-6% от туристическите пристигания. С предлаганите си ваканционни пакети компанията осигуряваше годишно около 250 000 туристи от Великобритания, от скандинавските страни и от Германия, като генерираше приходи от близо 190 млн. евро. Само задълженията на „Томас Кук” към хотели на острова към този момент са около 50 млн. евро. Те са натрупани през трите пикови месеци на туризма – юли, август и септември. Според Кипърската асоциация на хотелиерите парите няма да бъдат изплатени. Освен това до края на годината заради фалита на компанията няма да пристигнат още 45 000 туристи, както беше планирано, а местата им трудно ще бъдат компенсирани с резервации в последната минута. Големите опасения обаче са за активния летен сезон на следващата година, когато Кипър може да се лиши от 250 хиляди туристи, идващи на почивка досега чрез „Томас Кук”. Има надежда тези огромни загуби да бъдат смекчени, смята заместник-министърът Саввас Пердиос. Той съобщи във вторник, че половината от този поток може да се запази, тъй като се очаква дъщерното дружество на „Томас Кук” в скандинавските страни да бъде спасено и да продължи да оперира, както и евентуално и дружеството в Германия. Крахът на „Томас Кук” остави на остров Кипър без полети 15 000 пътници, от които 8000 трябваше да летят тази седмица. Днес и утре са насрочени първите 10 полета от двете кипърски летища в Ларнака и в Пафос, с които ще започне тяхното изтегляне.", "date": "2019.09.24", "title": "Кипър се гърчи заради провала на Томас Кук"}
{"url": "https://standartnews.com/biznes/top-10-na-rabotodatelite-u-nas-402350.html", "text": "Казанлъшкият оръжеен производител \"Арсенал\" е най-големият работодател в България към 2018 година с общо 9502 служители към края на миналата година. Дружеството е първенец, въпреки че в сравнение с предходната година броят на заетите е намалял с 10% от 10 561 души през 2017 година. На втора позиция по брой служители в страната е \"Кауфланд България\" със 7138 души, следвана от \"Язаки България\", която прави части за автомобилната индустрия и има екип от 6269 души у нас. Това показва тазгодишното издание на класацията за топ 500 на най-големите компании на българския пазар по брой на персонала, изготвяно от ICAP, цитирано от money.bg. След тези три дружества сред 10-те най-големи работодатели се нарежда още една търговска верига, по две банки и фирми от охранителния бизнес, както и две от трите телекомуникационни компании, опериращи на българския пазар. \"Българска телекомуникационна компания\" (БТК) е на 4-та позиция с 5465 души, докато А1 е на 9-тd с 4104 души. Пета в класацията за 2018 година е \"Билла България\" с 4744 служители, а непосредствено след нея се нареждат \"СОТ\" и \"Вик Секюрити\" със съответно 4662 и 4257 служители. \"Банка ДСК\" и \"УниКредит Булбанк\" са на 8-мо и 10-то място с 4335 души и 3990 души. Следват компании от индустрията като \"Сенсата Технолоджис България\", \"Идеал Стандарт-Видима\", \"АББ България\", както и още няколко банки - ОББ, \"Първа инвестиционна банка\" и \"Райфайзенбанк България\". Всички те имат над 720 души персонал.    ", "date": "2019.09.24", "title": "Топ 10 на работодателите у нас"}
{"url": "https://standartnews.com/biznes/iskat-danchni-oblekcheniya-za-zasegnati-ot-tomas-kuk-402353.html", "text": "Туристическият министър Николина Ангелкова ще обсъжда с министъра на финансите Владислав Горанов възможността за даване на данъчни облекчения за хотелите, засегнати от фалита на британския оператор „Томас Кук“. Това обяви самата Ангелкова на брифинг днес, в който участва и посланикът на Великобритания Ема Хопкинс. По думите й обаче става въпрос за частни търговски взаимоотношения и всеки един хотел има самостоятелен договор с „Томас Кук“. „Съответно условията, които са поели голяма част от хотелиерите, са плащанията да се осъществяват от „Томас Кук“ към хотелиерите 60 дни след като туристите са напуснали страната. Това означава, че в пиковите месеци нашите хотелиери рискуват да не получат заплащане за услугата, която вече са осъществили. Това означава, че близо 50 хотела има риск да не получат дължимото им платено и да бъдат подредени по общия ред като кредитори в масата на несъстоятелността при обявения вече фалит на „Томас Кук““, обясни Николина Ангелкова. „Ситуацията е тревожна и сложна. Това, което ни предстои оттук нататък е индивидуални срещи по желание на хотелиерите. Някои искат заедно, други поотделно. Ние сме поели ангажимент да съдействаме максимално, ако е необходим колективен иск, съответно да ги насочим така че да бъдат правилно представени исковете за техните вземания. Има специална форма, която посланик Хопкинс представи. Ние като министерство максимално ще съдействаме“, допълни още Ангелкова. „Това, което ние следим изключително внимателно и което се надявам да бъде избегнато е да няма ефект на доминото по останалите пазари. Тогава вече със сигурност ще имаме много по-сериозен проблем. Това ще се отрази на туристите, които идват от Германия през „Томас Кук“, Полша, Скандинавия и Франция. За момента само по отношение на британските туристи имаме тези правила, защото „Томас Кук“ – Великобритания е обявила фалит. Всички останали дъщерни компании са подчинени на законодателството, където оперират и извършват своята дейност“, изтъкна още министърът. Тя посочи, че ежедневно са в контакт с търговските и туристически аташета, за да може да се реагира адекватно. Христо Гълъбачев, който е посредник на „Томас Кук“ за България посочи, че в момента има 5940 туристи в България, от тях по-малко от 10 % са англичани. \"В момента имаме 500 английски туристи, които \"Томас Кук\" и нашата фирма имат поетия ангажимент да върнат обратно. Останалите туристи са на Белгия, Полша, Чехия и над 4000 са германските. Докрая на тази седмица има потвърдени полети за английските, по два полета са на ден, с изключение на петък. След понеделник имаме само 10 туриста, които трябва да извозим. По-основният въпрос е какво правим с останалите?\", коментира още Гълъбачев. За два дни 894 пътници се прибраха у дома от почивка в България след фалита на \"Томас Кук\", информира посланикът на Великобритания Ема Хопкинс. \"Вчера 350 пътници от Бургас се прибраха у дома на два полета, а днес имаше още два полета с 394 пътници\", каза н. пр. Хопкинс. Тя посочи, че още един полет е заминал във Варна със 150 пътници. \"Това ще са общо 894 души за два дни\", допълни тя. \"Искам да кажа, че сме натъжени от фалита на \"Томас Кук\" и за туристите и за служителите на компанията. Всички полети на \"Томас Кук\" са отменени и британската агенция за гражданска авиация и британското правителство работят заедно и правят всичко възможно, за да може всички хора да се приберат у дома. Всички клиенти на \"Томас Кук\", които трябва да пътуват обратно за Великобритания следващите две седмици ще бъдат върнати у дома възможно най-близо до планираната от тях дата за пътуване\", заяви още Хопкинс. Тя посочи, че правителството предприема извънредна операция за репатрирането на повече от 150 хил. пътници, останали в чужбина. \"Това е най-голямото репатриране в мирно време в историята на Обединеното кралство и много комплексна операция. Работим да осигурим самолети от целия свят, за да откарат хората вкъщи. Молим пътниците да се подготвят за сериозни закъснения. Полетите започнаха от вчера. Всички детайли за тях ще бъдат публикувани на специалния уебсайт\", допълни още Хопкинс. Тя допълни, че Британската агенция за гражданска авиация се е свързала с хотели и клиенти на \"Томас Кук\", че цените на престоя при тях ще бъдат покрити от британското правителство през фонд. \"Вчера операцията започна положително и 95% от клиентите стигнаха у дома. Остават още 135 хил. В България има около 2500 клиенти, които трябва да се приберат в идните две седмици. Има представител на британското правителство на летището в Бургас и Варна\", допълни още Хопкинс.", "date": "2019.09.24", "title": "Искат данъчни облекчения за засегнати от Томас Кук"}
{"url": "https://standartnews.com/svyat/8-bebeta-zaginakha-pri-pozhar-v-rodilno-otdelenie-402305.html", "text": "Осем бебета са загинали при пожар в родилно отделение в болница в източната част на Алжир, съобщи АФП. Пожарът е избухнал рано тази сутрин около 4 часа в болницата в град Куед Суф на около 500 км югоизточно от столицата Алжир. Огнеборците са спасили 11 бебета и 107 пациентки и 28 души персонал, съобщи говорителят на пожарната капитан Насим Бернауи. „За съжаление осем бебета починаха, някои от тях от изгаряния, други от вдишване на дим“, каза той. ", "date": "2019.09.24", "title": "8 бебета загинаха при пожар в родилно отделение"}
{"url": "https://standartnews.com/svyat/5-po-rikhter-kray-ostrov-krit-402309.html", "text": "Земетресение със сила 5.0 по Рихтер беше регистрирано днес в 10.49 край бреговете на гръцкия остров Крит. Епицентърът на труса е на 62 км южно от Заркос, на дълбочина 20 км, съобщи гръцкия Институт по геодинамика. До момента няма данни за жертви, пострадали и нанесени материални щети.", "date": "2019.09.24", "title": "5 по Рихтер край остров Крит"}
{"url": "https://standartnews.com/svyat/silni-zemetreseniya-kray-istanbul-i-ostrov-krit-402313.html", "text": "Земетресение от 5,6 по Рихтер беше регистрирано край остров Крит в 10:49 часа местно време, съобщават от Европейския сеизмологичен център. Епицентърът на труса е на 477 км югоизточно от Атина на дълбочина 20 км. Същевременно земетресение със сила 4,7 по Рихтер беше регистрирано на 64 км от Истанбул в 11.00 часа тази сутрин. Трусът е бил с дълбочина 10 км.", "date": "2019.09.24", "title": "Силни земетресения край Истанбул и остров Крит"}
{"url": "https://standartnews.com/svyat/otkradnakha-skpotsennosti-ot-trump-tower-402314.html", "text": "Ювелирни украшения за над 350 000 долара са откраднати от апартаменти в небостъргача \"Тръмп тауър\" в Ню Йорк, предаде ТАСС. \r\n \r\nПърва жертва на обира станала жена, която напуснала Ню Йорк и не е посещавала жилището си в небостъргача от 21 юни до 9 септември. Когато се върнала в апартамента си, тя констатирала, че са били откраднати скъпоценности за 236 хиляди долара. \r\n \r\nОбитател на друго жилище в \"Тръмп тауър\" не бил в Ню Йорк от 4 до 10 септември. На 11 септември той заявил в полицията, че от жилището му е откраднато ювелирно украшение за 117 хиляди долара. \r\n \r\nЗапочнало е разследване. Задържани засега няма. Полицията установила, че в двете жилища е било проникнато с взлом.", "date": "2019.09.24", "title": "Откраднаха скъпоценности от Trump Tower"}
{"url": "https://standartnews.com/regionalni/detsa-se-radvat-na-novi-ploshchadki-v-blagoevgrad-i-riltsi-402378.html", "text": "Три нови детски площадки бяха открити официално днес от кмета на община Благоевград  д-р Атанас Камбитов. Едната от тях е в село Рилци, а другите две са в града – в квартал „Бялата висота” и в квартал „Орлова чука”.   „Сега откриваме тези три детски площадки, общият им брой е 17. Останалите са завършени на 70-80%, до 20 дни всички ще бъдат готови – те са и в селата, и в градските квартали. Всички са направени по иниицативата „Ти предложи! Кмете, направи!” и са изградени там, където хората са пожелали. Финансирането е изцяло от общинския бюджет. Абсолютно всички отговарят на изискванията за безопасно използване”, заяви кметът д-р Атанас Камбитов.    Детските площадки са предназначени за деца от 3 до 12 години.   Кметът Камбитов уточни, че състоянието на изградените детски площадки е добро, общината води регистър. При констатирани посегателства се реагира веднага и съоръженията се ремонтират. „Почти ежедневно се правят такива ремонти. Не се пази имуществото, но по този проблем трябва да работим всички, трябва граждански контрол, няма как общината да има служител до всяка площадка. Този въпрос ще бъде решен с видеонаблюдението. Засега покриваме целия град, на по-късен етап ще включим парковете и селата”, каза още Камбитов.                  ", "date": "2019.09.24", "title": "Деца се радват на нови площадки в Благоевград и Рилци"}
{"url": "https://standartnews.com/balgariya-krimi/misteriozna-smrt-na-mlad-blgarin-v-bryuksel-402319.html", "text": "Мистериозна смърт на млад българин в Брюксел. Майката на 36-годишен мъж от Русе дни наред търси отговори за кончината на сина си. Единственото, което роднините знаят е, че Искрен Йорданов се е самоубил и тялото е намерено в гаража на китайското посолство в белгийската столица. 36-годишният Искрен живеел от години в Германия и работил като строител. На 13 септември казал на майка си, че заминава при приятелка в Брюксел. Последното обаждане  било два дни по-късно. „Каза, че има някакви проблеми, спомена за някакви пакистанци и търсеше помощ”, сподели майката на Искрен Елена Дочева.Тогава телефонът замлъква, майката няма връзка със сина си и през социалните мрежи. Търси приятелката му, с която е бил в Брюксел. „Казва, че последно го оставила на гарата, на някаква северна гара и е имало 7 часа до автобуса му-да се прибира в Германия”, допълни Елена Дочева. На 20 септември от русенската полиция се свързали с брата на Искрен, за да го уведомят за самоубийство. От дирекцията на полицията  в Русе казаха за NOVA, че нямат повече информация по случая. Трябвало само да уведомят роднитите за трагичната кончина. От писмото информацията е получена по линия на Интерпол.  Близките на Искрен са се обаждали в посолствата ни в Белгия и в Германия, но повече информация за случая не получили. „Особеността на случая, че се развива в 4 държави това действие. Става въпрос за България, Белгия, Германия и за Китай, заради това,че е намерен на китайска територия”, коментира Илияна Йорданова, снаха на починалия мъж. Близките са категорични, че няма са спрат да търсят отговори за смъртта на своя син и брат.Недоумяват как Искрен е попаднал в гаража на китайското посолство в Брюксел. Не и че се е самоубил. „Няма начин да не е убийство, не може, той не се е самоубил, аз съм на 100 процента сигурна, на 100”, заяви майката на Искрен. От Външното ни министерство съобщиха за NOVA, че посолството ни в Белгия  работи по случая още от момента, в който е бил получен сигнала. Установен е контакт с местните власти, отправено е запитване към белгийската полиция  за получаване на повече информация и изясняване на обстоятелствата около смъртта. Към момента консулството ни в Брюксел очаква информация от белгийските власти по случая.", "date": "2019.09.24", "title": "Мистериозна смърт на млад българин в Брюксел"}
{"url": "https://standartnews.com/regionalni/kmett-na-blagoevgrad-inspektira-svetofarna-oredba-402335.html", "text": "Кметът д-р Атанас Камбитов инспектира на място изградената светофарна уредба на кръстовището при квартал „Струмско\" в Благоевград. Днес светлинната сигнализация ще бъде въведена в експлоатация, за да облекчи автомобилния трафик и да улесни шофьорите, които преминават през едно от най-натоварените кръстовища в областния център.   \"Откриваме светофарната уредба на входа на квартал Струмско и следим трафика. Този проект е изключително важен за всички жители и гости на Благоевград. Много пъти получавахме такива молби от граждани, това беше едно от основните желания на хората и в инициативата \"ТИ ПРЕДЛОЖИ! КМЕТЕ, НАПРАВИ!\", каза кметът д-р Атанас Камбитов. Той призна, че Община Благоевград е обсъждала многократно идеята за монтиране на подобна светофарна уредба на въпросното кръстовище, но съгласуването с други институции отнело време.   \"Днес, след дълги съгласувателни процедури, откриваме тази светофарна уредба. Вярвам, че тя ще облекчи трафика и ще допринесе за сигурността на шофьорите\", допълни д-р Камбитов.   Той увери, че през следващите 15 дни ще бъде направен подробен анализ на работата на светофарите.   \"Ще следим трафика и натоварванията в час пик, за да сме сигурни, че няма да се образуват тапи. Този анализ ще ни помогне да организираме най-оптимално работата на светофарите\", бе категоричен кметът на Благоевград.          ", "date": "2019.09.24", "title": "Кметът на Благоевград инспектира светофарна оредба"}
{"url": "https://standartnews.com/regionalni/blagoevgrad-ima-nay-modernata-sistema-za-videonablyudenie-v-stranata-402379.html", "text": "Най-мащабната и най-модерната система за видеонаблюдение, която има в България, функционира в община Благоевград. Целта на инвестицията, която е изцяло от общинския бюджет, е да гарантира спокойствието на гражданите и гостите на града. „Преди 6 години заявихме намерението си да имаме такава система за сигурност. Тя вече е факт, макар че Благоевград е спокоен град, проблем са само вандалските прояви. С това видеонаблюдение решаваме този проблем, повишаваме сигурността, според експерти битовата престъпност при въвеждането на такива смарт сити технологии намалява между 30% и 50%”, заяви кметът на община Благоевград – д-р Атанас Камбитов, при откриването на новата придобивка.                                                                                                     Той подчерта, че подобна система няма в страната. „Както обикновено, ние сме първи. Тя е нещо и чисто имиджово, защото дава знак на гостите, че градът ни е спокоен и сигурен. Монтирани са на този етап 179 видеокамери, вярвам, че това ще има и превантивен ефект. Всеки, които реши да наруши закона или да разруши имущество, трябва да знае, че е наблюдаван. Не е случайно, че такава система има в Дубай, горди сме, че и тук я има”, каза още кметът Камбитов.   Той уточни, че тази системата ще помага и при бедствени ситуации, ако има такива. Платформата може да се надгради с допълнителни модули при появила се необходимост. Системата има два пункта за наблюдение – в сградата на общината и в сградата на ОД на МВР в Благоевград. Общинските служители основно ще наблюдават, а реакцията и мерките ще са приоритет на полицията. Предстои да бъдат обучени хора, които да работят с модерната електронна платформа.   Никола Гечев, директор „Корпоративни продажби” във „Виваком” честити на благоевградчани новата придобивка и благодари на общинското ръководство за амбицията да инвестира в толкова модерна система за видеонаблюдение. Мирослав Петров от фирмата-подизпълнител, която ще поддържа системата, подчерта ,че модулът „Сигурност” е сред най-важните за всеки град. Записите ще се пазят в продължение на 60 дни, камерите могат да различават лица на хора, номера на коли. „Поздравявам община Благоевград за иновативната визия за бъдещето”, допълни Петров. Директорът на ОД МВР-Благоевград – Дойчин Дойчинов, похвали общината и изпълнителя, тъй като системата ще подпомогне много дейността на полицията за предотвратяване на престъпления и нарушения, както и за тяхното разкриване.    „Видеонаблюдението вече дава своите резултати, имаме разкрити криминални престъпления. С поставянето на камерите драстично намаляха конфликтите в училищата,  наблюдаваме входовете и изходите на града, както и детските градини и около тях.”, допълни  Дойчин Дойчинов.                  ", "date": "2019.09.24", "title": "Благоевград има най-модерната система за видеонаблюдение в страната"}
{"url": "https://standartnews.com/regionalni/kmett-na-blagoevgrad-dade-start-na-remontni-deynosti-na-vodoprovod-402336.html", "text": "Дейностите са част от Инвестиционната програма на Община Благоевград за 2019 година.   \"От доста време очаквате да започне този ремонт, но ето че Община Благоевград спази обещанието си и днес полагаме началото. Ще се постараем да създадем минимални неудобства на жителите, обещаваме да се справим максимално бързо\", обърна се към хората, живеещи на ул. \"Стара планина\" кметът д-р Камбитов.   Той благодари на управителя на ВиК ЕООД - инж. Росица Димитрова, за партньорството по този проект.   \"След този обект продължаваме с улица \"Мелник\". Поетапно трябва да направим програма, така че в цялата Централна градска част да се подмени водопроводът. Заедно с Регионалното депо и Индустриалната зона, това е един от най-сериозните проблеми на града - Централна градска част се нуждае от изграждане на нов водопровод и и канализация\", заяви кметът д-р Атанас Камбитов.   Той подчерта, че няма да може да се разчита на европейските средства по Оперативните програми, заради отказа на община Кресна да стане част от ВиК Асоциацията, която в Благоевградска област остана неконсолидирана.   \"Имаме готов проект и за подмяна на подземната инфраструктура в ЦГЧ са необходими между 90 и 100 милиона лева. Така че оттук насетне ще търсим финансиране през централния бюджет или ще разчитаме на собствени средства. Колкото и да ни е трудно, ще действаме поетапно, за да подменим тази стара водопроводна система в центъра на Благоевград\", подчерта кметът.                  ", "date": "2019.09.24", "title": "Кметът на Благоевград даде старт на ремонтни дейности на водопровод"}
{"url": "https://standartnews.com/svyat/megan-v-afrika-tuk-sm-kato-mayka-402321.html", "text": "Принц Хари и съпругата му Меган започнаха първата си официална визита като семейство заедно със сина си Арчи в понеделник в Южна Африка. \r\n \r\nПред кралските фенове херцогинята на Съсекс каза: \"Тук съм като майка, жена, цветнокожа жена и ваша сестра.\" \r\n \r\nПрез първия ден на визитата Меган се появи с два тоалета - единият бе черна рокля със смесен принт, съчетаващ различни форми, напомнящи елементи, вдъхновени от биологията, а отдалеч приличаха на анималистични мотиви. Тя бе с къс ръкав и премятане. Другият тоалет бе едноцветна рокля в синьо с копчета по цялата дължина, съчетана с черни еспадрили на платформа. Тя бе със същия тоалет миналата година през октомври по време на посещението в Тонга. \r\n \r\n10-дневната визита на представителите на британското кралско семейство започна в Кейп Таун със среща с представителите на проекти, които обувават жени и момичета за техните права и самозащита. Хари потанцува по време музикалния поздрав в град Нианга. Локацията не бе обявена публично предварително от съображения за сигурност. \r\n \r\n\"Като човек, който е посещавал тази прекрасба страна много пъти и като човек, който гледа на Кейп Таун като уникално и специално място в Африка, бих искал да ви уверя, че първата ни визита като семейство - със съпругата ми - е фокусирана върху значимите предизвикателства, с които милиони южноафриканци се сблъскват и да признаем, че се чувствае силни тук\", каза принц Хари. \r\n \r\nПо-късно тази седмица Хари ще замине за Ботсвана, Ангола и Малави. \r\n \r\nДвойката пристига в Южна Африка в момент, в който страната е разтърсена от изнасилването и убийството на студентка. Това отключи недоволството на хиляди жени, уморени от насилието в страна, в която всеки ден се регистрират повече от 100 изнасилвания. \r\n \r\nВъпреки че кралската визита не предизвика голямо въодушевление, както в други части на общността, имаше и хора, които се зарадваха на визитата на Меган, която често говори за правата на жените.", "date": "2019.09.24", "title": "Меган в Африка: Тук съм като майка"}
{"url": "https://standartnews.com/svyat/razpuskaneto-na-britanskiya-parlament-e-nezakonno-402328.html", "text": "Решението на британския премиер Борис Джонсън да суспендира парламента за 5 седмици е незаконно, постанови Върховният съд на Великобритания. Първоначално магистратите посочиха, че решението е в тяхната компетентност, като с това обориха предишно решение на Английския върховен съд, който се произнесе, че спирането на работата на парламента не е прерогатив на съда. Всичките 11 съдии от Върховния съд са подписали единодушно решението, че Борис Джонсън не е имал законово право да спре работата на Камарата на общините за 5 седмици. Незаконно е бил и съветът на Джонсън към кралица Елизабет II да подпише закона за суспендирането на парламента, постановиха още магистратите. „Суспендирането на парламента е недействително юридически и няма ефект“, заяви председателят на съда лейди Хейл. „Парламентът не е суспендиран“. Председателите на Камарата на общините и Камарата на лордовете могат да предприемат незабавни стъпки всяка една от двете камари да се събере на заседание възможно най-бързо“, е записано в решението на съда. Магистратите постановиха още, че зависи от парламента какво да прави по-нататък. Решението на съда беше посрещнато с аплодисменти от множеството в залата. Говорителят на Камарата на общините Джон Бъркоу заяви, че ще свика заседание незабавно. Анализатори коментират, че това е възможно най-лошия сценарий за премиера Борис Джонсън по стратегията му за Брекзит. Правителството обяви, че ще се съобрази с решението на съда.", "date": "2019.09.24", "title": "Разпускането на британския парламент е незаконно"}
{"url": "https://standartnews.com/regionalni/kmett-na-blagoevgrad-napravi-prva-kopka-v-kvartal-gramada-402334.html", "text": "Кметът на Благоевград д-р Атанас Камбитов днес направи първа копка на мащабния проект за изграждане на подлез под жп линията в квартал \"Грамада\". Съоръжението ще реши половинвековен проблем не само за жителите на квартала, но и за всички благоевградчани.   \"Поставяме началото на дългоочакван проект. Подлезът ще облекчи автомобилния трафик и ще допринесе за повишаване сигурността на всички пешеходци. Знам, че жителите на Грамада чакаха с нетърпение това съоръжение. Пътят по подготовката на проекта беше дълъг и труден, това е тежък проект, но служителите на Община Благоевград работиха неуморно и се справиха. Днес съм щастлив, че даваме старт на строителството\", заяви кметът д-р Атанас Камбитов.   Проектът за изграждане на подлез към квартал \"Грамада\" е част от цялостен проект \"Интегриран градски транспорт\" по ОП \"Региони в растеж\", чийто срок на изпълнение е 30 месеца.   Освен подлез, който да облекчи трафика в района, ще бъдат изградени над 80 информационни табла. Те ще дават информация за графика на движение на автобусите, които пък ще бъдат снабдени с джипиеси. Електронната система за контролиране на движението ще оптимизира градския транспорт за удобство на жителите.   Кметът д-р Атанас Камбитов направи първата копка на обекта заедно с председателя на Общинския съвет-Радослав Тасков. Гости на събитето бяха народният представител от ПП ГЕРБ Даниела Савеклиева, целият ръководен състав на Община Благоевград, общински съветници, общественици, много жители на квартал \"Грамада\".   Трима свещеници отслужиха тържествен водосвет за здраве и благословиха начинанието.                  ", "date": "2019.09.24", "title": "Кметът на Благоевград направи първа копка в квартал \"Грамада\""}
{"url": "https://standartnews.com/svyat/radev-i-zakharieva-s-vazhni-sreshchi-predi-oon-402322.html", "text": "До часове ще бъде открита 74-тата сесия на Общото събрание на ООН. България е представена от президента Румен Радев и вицепремиера Екатерина Захариева. Двамата вече проведоха някои важни срещи. „Нашата амбиция е да започнем да възобновяваме българското присъствие. Ирак има нужда от подкрепа. Повторната дестабилизация ще засегне и нашия регион и по отношение на сигурност, и по отношение на увеличаване на мигрантските и бежанските потоци”, заяви президентът Румен Радев. „Една от най-важните срещи, които имах, според мен беше с Индия- държава, към която гледа целият свят. Компаниите от Индия търсят и други места за инвестиции и гледат на Централна и Източна Европа, както и на България, като на надежден партньор, държава, в която се прави лесно бизнес, в която има много талант”, заяви Екатерина Захариева. До момента форумът се отличи с 16-годишната Грета Тумберг, която се изправи срещу световните политици и изненадващата поява на американския президент Доналд Тръмп. ", "date": "2019.09.24", "title": "Радев и Захариева с важни срещи преди ООН"}
{"url": "https://standartnews.com/svyat/v-grtsiya-zalovikha-grupa-za-nelegalni-osinovyavaniya-ot-blgariya-402351.html", "text": "Полицията в Солун е разкрила престъпна група, която се е занимавала с нелегални осиновявания от България, съобщи АНА-МПА. В рамките на полицейската операция са задържани 12 души, сред които адвокат и лекар, а цялата преписка включва повече от шейсет лица. Според съдебни източници сред арестуваните са и три грузинки, за които се смята, че са имали ръководна роля в престъпната група, предава БТА. Според същите източници многомесечното разследване е извадило на светло цяла „фабрика“ за нелегални осиновявания. В преписката са описани десетки случаи на жени от България, които са пътували до Гърция, съпровождани от членове на престъпната група, за да родят, а новородените са били давани срещу заплащане на бездетни двойки. Цената на нелегалното осиновяване е достигала до 25 хиляди евро, в която, освен цената на новороденото са били включени и разходите по раждането. Цената е варирала според пола на детето и останалите му характеристики. В хода на разследването е разкрита и друга, също толкова доходна дейност на престъпната група, а именно - търговия с яйцеклетки. В преписката са описани случаи на млади жени, чужди гражданки, които са давали срещу заплащане яйцеклетки, а престъпната група ги е продавала. В случая с яйцеклетките изглежда, че са замесени частни клиники, които се занимават с асистирана репродукция.", "date": "2019.09.24", "title": "В Гърция заловиха група за нелегални осиновявания от България"}
{"url": "https://standartnews.com/svyat/daymler-otnese-globa-ot-870-miliona-evro-402347.html", "text": "\r\nГерманският автомобилостроител „Даймлер“ (Daimler) ще трябва да плати глоба от 870 милиона евро, защото е пуснал на пазара от 2008 година дизелови автомобили, които не са отговаряли на законовите норми за замърсяващите емисии, съобщи прокуратурата в Щутгарт, цитирана от световните агенции. Прокуратурата е установила „нарушение поради немарливост“ в отдела на „Даймлер“, отговарящ за сертификациите. Това е довело до сертифициране на дизелови коли от властите, въпреки че емисиите им от азотен диоксид не са отговаряли на нормативните изисквания. През 2018 г. Федералната служба за автомобилен транспорт (KBA) поиска да бъдат изтеглени 700 000 автомобила в цял свят, от които 280 000 в Германия, заради инсталирани манипулиращи емисиите софтуери. Четирима ръководители на „Даймлер“ все още са обвинени в измама и лъжлива реклама във връзка с манипулираните емисии на дизеловите автомобили. Автомобилната компания изтъкна, че глобата няма да се отрази на тримесечните й резултати и че продължава да поддържа прогнозите си.", "date": "2019.09.24", "title": "„Даймлер“ отнесе глоба от 870 милиона евро"}
{"url": "https://standartnews.com/sport/mesi-vze-priza-za-1-na-fifa-402285.html", "text": "Звездата на Барселона и Аржентина Лионел Меси получи наградата ФИФА за най-добър играч през годината. Той взе приза на официална церемония в Милано, която не беше уважена с присъствие от Кристиано Роналдо, който заедно с Вирджил ван Дайк от Ливърпул беше номиниран за отличието. От 31 юли до 19 август журналисти, селекционери, капитани и фенове участваха в гласуването, което определи кой са най-добрите футболисти и треньори за изминалите 12 месеца. Мениджърът на победителят в Шампионската лига Ливърпул Юрген Клоп спечели наградата за \"Най-добър треньор\". Призът за \"Вратар №1\" в Европа пък отиде при стража на Ливърпул Алисон.", "date": "2019.09.24", "title": "Меси взе приза за №1 на ФИФА"}
{"url": "https://standartnews.com/sport/udilzhikha-sanktsiiite-na-ruskata-federatsiya-po-leka-atletika-402286.html", "text": "Международната федерация по лека атлетика (ИААФ) продължи санкцията на Руската федерация (ВФЛА), която остава отстранена от структурата на организацията. Решението бе взето на заседание  на Съвета на ИААФ, което се проведе в Доха (Катар). Така 30-ете руски състезатели ще участват на световното първенство на открито, което започва на 27 септември, със статут на неутрални спортисти. „Съветът взе единодушно решение, че в настоящата ситуация правата на Руската лекоатлетическа федерация не могат да бъдат възстановени“, обясниха от ръководството на ИААФ. Членството на ВФЛА в ИААФ бе замразено през ноември 2015-а заради допинг скандала с манипулирани проби от Московската лаборатория. За новото решение на Международната федерация повлияха и последните съмнения за нови фалшификации в базата данни на Руската антидопингова агенция на спортисти в периода 2012-2015 г.", "date": "2019.09.24", "title": "Удилжиха санкцииите на руската федерация по лека атлетика"}
{"url": "https://www.standartnews.com/sport/mesi-vze-priza-za-1-na-fifa-402285.html", "text": "Звездата на Барселона и Аржентина Лионел Меси получи наградата ФИФА за най-добър играч през годината. Той взе приза на официална церемония в Милано, която не беше уважена с присъствие от Кристиано Роналдо, който заедно с Вирджил ван Дайк от Ливърпул беше номиниран за отличието. От 31 юли до 19 август журналисти, селекционери, капитани и фенове участваха в гласуването, което определи кой са най-добрите футболисти и треньори за изминалите 12 месеца. Мениджърът на победителят в Шампионската лига Ливърпул Юрген Клоп спечели наградата за \"Най-добър треньор\". Призът за \"Вратар №1\" в Европа пък отиде при стража на Ливърпул Алисон.", "date": "2019.09.24", "title": "Меси взе приза за №1 на ФИФА"}
{"url": "https://www.standartnews.com/sport/udilzhikha-sanktsiiite-na-ruskata-federatsiya-po-leka-atletika-402286.html", "text": "Международната федерация по лека атлетика (ИААФ) продължи санкцията на Руската федерация (ВФЛА), която остава отстранена от структурата на организацията. Решението бе взето на заседание  на Съвета на ИААФ, което се проведе в Доха (Катар). Така 30-ете руски състезатели ще участват на световното първенство на открито, което започва на 27 септември, със статут на неутрални спортисти. „Съветът взе единодушно решение, че в настоящата ситуация правата на Руската лекоатлетическа федерация не могат да бъдат възстановени“, обясниха от ръководството на ИААФ. Членството на ВФЛА в ИААФ бе замразено през ноември 2015-а заради допинг скандала с манипулирани проби от Московската лаборатория. За новото решение на Международната федерация повлияха и последните съмнения за нови фалшификации в базата данни на Руската антидопингова агенция на спортисти в периода 2012-2015 г.", "date": "2019.09.24", "title": "Удилжиха санкцииите на руската федерация по лека атлетика"}
{"url": "https://standartnews.com/sport/avstraliets-shche-igrae-sreshchu-kobrata-402342.html", "text": "Стана ясен евентуалният съперник на Кубрат Пулев за галвечерта във Фресно на 9 ноември. Това е австралиецът Марк де Мори, който впечатлява с визитката си на професионалния ринг до момента, съобщава сайтът boxen.de. Все още нищо не е обявено официално, но живеещият в Хърватия Де Мори е сред основните варианти, посочва изданието. А 37-годишният австралиец изобщо не е за подценяване, тъй като има 37 победи (33 с нокаут) и само 2 загуби в 41 мача като професионалист. Той е спечелил последните си седем мача с нокаут след поражението си от британеца Дейвид Хей на 16 януари 2016 година в Лондон. Пулев, който е задължителен претендент за световната титла във версия Международна боксова федерация (IBF), няма да може да се бори за шампионския колан до края на годината заради планирания за 7 декември реванш между световния шампион Анда Руис (Мексико) и Антъни Джошуа (Великобритания). Поради тази причина от щаба на българина му търсят сериозен, но преодолим съперник, за да се поддържа игровата форма на софиянеца, коментира още boxen.de. Именно такъв е 37-годишният Де Мори - боксьор със сериозна визитка от победи, макар и постигнати срещу по-слаби противници, който обаче се оценява като аутсайдер с минимални шансове за успех срещу Пулев.", "date": "2019.09.24", "title": "Австралиец ще играе срещу Кобрата"}
{"url": "https://www.standartnews.com/sport/finalt-na-ntl-mina-po-voda-402307.html", "text": "Завърши тенис надпреварата в деветия сезон на НТЛ.Лигата, безрезервно подпомагана от Спиди и през тази година, излъчи своите победители. Преди девет години, на първия турнир от НТЛ заваля силен дъжд. Тогава си казахме – дано да ни върви по вода ! Сега в последния финален мач дъждът отново заваля. Дано това да е добър знак, че  юбилейната десета година на НТЛ ще бъде изпълнена с тенис от високо качество  и много хубави моменти!       На кортовете водещия спортен комплекс “ДЕМА“ се решаваше и крайното класиране в годишната ранглиста.  Срещите имаха огромен заряд и тенисистите показаха прекрасен тенис в трите дни на турнира. Победители в различните формати и възрасти станаха Светослав Господинов /18-40/, Ивайло Стоянов/40+/,Румен Макавеев/55+/, Георги Илов и Георги Куков  - двойки. Накрая всички си пожелахме заедно да направим десетата година на НТЛ незабравима!          ", "date": "2019.09.24", "title": "Финалът на НТЛ мина по вода"}
{"url": "https://standartnews.com/sport/nakazakha-grgorov-za-izbukhvaneto-sreshchu-refer-402343.html", "text": "Полузащитникът на Витоша Бистрица Емил Гъргоров беше санкциониран да пропусне 1 мач и с глоба в размер на 4 хиляди лева след вчерашния си акт на агресия срещу главния съдия Владимир Вълков. Неприятният инцидент се разигра минути преди края на срещата между Етър и „бистришките тигри”, която завърши с победа 1:0 в полза на великотърновци. В 86-ата минута Вълков изгони 38-годишния Гъргоров с втори жълт картон, след което опитният ветеран започна да блъска с гърди рефера и също така му нанесе удар с коляно. Той трябваше да бъде озаптяван от свои и противникови футболисти преди най-сетне да напусне терена. На този етап Дисциплинарната комисия към БФС наказа Гъргоров с глоба и санкцията, която следва автоматично за двата му жълти картона. Ситуацията обаче може да се промени на 27 септември, когато Дисципът повика рефера Вълков, Гъргоров, единият от асистент-съдиите и делегата на срещата за следващото си заседание.", "date": "2019.09.24", "title": "Наказаха Гъргоров за избухването срещу рефер"}
{"url": "https://standartnews.com/sport/pochinaliyat-boksor-izpil-ampula-predi-macha-v-albaniya-402359.html", "text": "Починалият български боксьор Борис Станчов е изпил ампула с неизвестно съдържание преди мача си в Албания. Това разказа пред „Хоризонт“ неговият съотборник Руслан Николов. В Осмо РПУ в София се провеждат разпити по случая. Съотборникът на Станчов не знае какво е било съдържанието на ампулата, но обясни, че според него починалият боксьор не за първи път пие подобни медикаменти: „Треньорът му даде нещо като една ампулка, искаше да му бие инжекция и това да му даде повече агресия и мотивация на ринга. Той не поиска изобщо да го пие, обаче треньорът му каза: „Айде, бе, женчо“, и му го сипа във водата и той изпи половината вода. Не искам да лъжа. Просто това, което знам, мога да ви кажа“, разказа Руслан Николов.. Тоя обясни как се е стигнало до подмяната на личните карти - на самоличността на Борис Станчов и Исус Величков: „Треньорът му е казал, че не може да се бие с неговата лична карта и с неговото истинско име, при положение че не може да му изкара лиценз. Ние се познаваме с Боби от една година, от една година го познавам много добре. Много добър човек. Реално на мен ми го изкараха този лиценз за три дни“. На разпит в полицията ще бъдат извикани всички, които имат касателство по случая.", "date": "2019.09.24", "title": "Починалият боксьор изпил ампула преди мача в Албания"}
{"url": "https://standartnews.com/sport/pochinaliyat-boksor-bil-ss-zabrana-da-se-sstezava-402304.html", "text": "Българският боксьор Борис Станчов, който в края на миналата седмица почина след боксов в мач в Шкодра, Албания, е имал забрана да се състезава и поради това е участвал на турнира в Албания с фалшива самоличност. Веднага след инцидента в събота се разпространи информация, че починалият боксьор е Исус Величков, но в последствие стана ясно, че всъщност починалият е Борис Станчов, който е втори братовчед на Величков. Именно Величков е дал своите данни на Станчев, за да може да участва той на турнира в Шкодра, като това не е първият такъв случай. \"Аз му дадох документите. Той имаше забрана да играе. Има шест мача с моите данни. Доколкото знам, му плащат, за да пада\", разкри Величков пред NOVA. От Българския професионален боксов съюз потвърдиха, че Станчов е българският боксьор, починал в Албания, но заявиха, че той е участвал на турнира без тяхно знание. \"От няколко източника постъпи информация, че лицето участвало в събитието с трагичен край, е Борис Александров Станчов. Към момента Българският професионален боксов съюз има обосновани предположения, че Борис Александров Станчов е ползвал чужди документи за получаването на професионален лиценз, с които с чужда самоличност е пътувал в чужбина и участвал нееднократно в спортни събития. Изясняват се причините и обстоятелствата относно вкарването в заблуждение на Българския Професионален Боксов Съюз и официалните органи. Веднага щом получи необходимата информация по случая, Български Професионален Боксов Съюз ще излъчи официално становище за случилото се\", се казва в официално съобщение от Съюза. В същото време бившият президент на Българския професионален боксов съюз д-р Георги Езекиев счита, че издаването на фалшив лиценз на Станчов няма как да стане без знанието на Съюза. \"Проблемът е, че това момче е имало забрана. За да я избегне, е играл с чужда самоличност. Изваден му е фалшив лиценз със съдействието на федерацията, предполагам, защото няма как да стане по друг начин\", коментира Езекиев. Членът на УС на боксовия съюз Даниел Дамянович обаче е категоричен, от Съюза не са знаели, че Станчов е с подменена самоличност. \"Отношенията между състезателя и Съюза – 99% минават през мениджъра\", обясни Дамянович. Той не може да си обясни защо Борис е сменял самоличността си. \"Ситуацията е страшно неприятна. Ние сме подведени\", коментира Дамянович пред NOVA. Все още не е ясна причината за смъртта на Станчов, като една от версиите е, че той е получил инфаркт на ринга. ", "date": "2019.09.24", "title": "Починалият боксьор бил със забрана да се състезава"}
{"url": "https://standartnews.com/sport/finalt-na-ntl-mina-po-voda-402307.html", "text": "Завърши тенис надпреварата в деветия сезон на НТЛ.Лигата, безрезервно подпомагана от Спиди и през тази година, излъчи своите победители. Преди девет години, на първия турнир от НТЛ заваля силен дъжд. Тогава си казахме – дано да ни върви по вода ! Сега в последния финален мач дъждът отново заваля. Дано това да е добър знак, че  юбилейната десета година на НТЛ ще бъде изпълнена с тенис от високо качество  и много хубави моменти!       На кортовете водещия спортен комплекс “ДЕМА“ се решаваше и крайното класиране в годишната ранглиста.  Срещите имаха огромен заряд и тенисистите показаха прекрасен тенис в трите дни на турнира. Победители в различните формати и възрасти станаха Светослав Господинов /18-40/, Ивайло Стоянов/40+/,Румен Макавеев/55+/, Георги Илов и Георги Куков  - двойки. Накрая всички си пожелахме заедно да направим десетата година на НТЛ незабравима!          ", "date": "2019.09.24", "title": "Финалът на НТЛ мина по вода"}
{"url": "https://standartnews.com/sport/levski-plashcha-5300-leva-i-pokriva-shchetite-na-st-slaviya-402341.html", "text": "Левски бе наказан от Дисциплинарната комисия с общо 5300 лева, като и отделно да възстанови щетите по ст. \"Славия\" след успеха над \"белите\" с 2:0 в най-старото столично дерби. Както е известно част от \"сините\" фенове строшиха 863 седалки на почивката на двубоя. По 2000 лева Левски ще плаща за увреждане на материална база и хвърлени многобройни предмети. Още 1000 са за нецензурни скандирания, а 300 за използване на факли и димки. Славия също ще плати глоба - 3300 лева. По 1000 за хвърлени предмети, използване на бомбичка и обидни и нецензурни скандирания. \r\n   За нерегламентирано използване на факли, на основание чл.37, ал.1, т.22.2, б. А от ДП /2019/2020/ – ДК наказва  ПФК \"ЦСКА-София\" гр. София с имуществена санкция в размер на 300 лева. За нерегламентирано използване на факли, на основание чл.37, ал.1, т.22.2, б. А от ДП /2019/2020/ – ДК наказва  ПФК \"Славия\" гр. София с имуществена санкция в размер на 300 лева. За хвърлени предмети, на основание чл. 37, ал. 1, т.4 б. А предложение 1 от ДП /2019-2020/ ДК наказва ПФК \"Славия\" гр. София с имуществена санкция в размер на 1000 лева. За нерегламентирано използване на бомбичка, на основание чл.37, ал.1, т.22.2, б. Б от ДП /2019/2020/ – ДК наказва  ПФК \"Славия\" гр. София с имуществена санкция в размер на 1000 лева.             За обидни и нецензурни скандирания, на основание чл.37, ал.1, т.26 от ДП /2019/2020/ – ДК наказва ПФК \"Славия\" гр. София  с имуществена санкция в размер на 1000 лева. За нерегламентирано използване на факли, на основание чл.37, ал.1, т.22.2, б. А от ДП /2019/2020/ – ДК наказва  ПФК \"Левски\" гр. София с имуществена санкция в размер на 300 лева.             За хвърлени многобройни предмети, на основание чл.37, ал.1, т.4, б. А, предложение 2 от ДП /2019-2020/ ДК наказва ПФК \"Левски\" гр. София с имуществена санкция в размер на 2000 лева.             За увреждане на материална база, на основание чл. 37, ал.1, т. 6, б. А от ДП /2019-2020/ ДК наказва ПФК \"Левски\" гр. София с имуществена санкция в размер на 2000 лева.             За обидни и нецензурни скандирания, на основание чл.37, ал.1, т.26 от ДП /2019/2020/ – ДК наказва ПФК \"Левски\" гр. София  с имуществена санкция в размер на 1000 лева.             ДК задължава ПФК „Левски” София да възстанови щетите на стадион „Славия” гр. София съгласно чл.38, ал.1. За нерегламентирано използване на факли, на основание чл.37, ал.1, т.22.2, б. А от ДП /2019/2020/ – ДК наказва  ПФК \"Берое\" гр. Стара Загора с имуществена санкция в размер на 300 лева.             За хвърлени факли на пистата, на основание чл.37, ал.1, т.4, б. А, предложение 1 от ДП /2019-2020/ ДК наказва ПФК \"Берое\" гр. Стара Загора с имуществена санкция в размер на 1000 лева.             За обидни и нецензурни скандирания, на основание чл.37, ал.1, т.26 от ДП /2019/2020/ – ДК наказва ФК Арда\" гр. Кърджали  с имуществена санкция в размер на 1000 лева.             ДК призовава гл. съдия, ас.съдията и делегата от срещата ФК „Етър” Велико Търново – ФК „Витоша” Бистрица и Емил Гъргоров – състезател на ФК „Витоша” на следващо свое заседание, което ще се проведе на 27.09.2019 г. от 12:00 часа, БФС - ул. “Цар Иван Асен II” № 26.", "date": "2019.09.24", "title": "Левски плаща 5300 лева и покрива щетите на ст. \"Славия\""}
{"url": "https://www.standartnews.com/balgariya-obshtestvo/kralev-za-boksora-tova-e-prestplenie-402298.html", "text": "Спортният министър Красен Кралев коментира скандала с починалия български боксьор в Албания. „За мен това си е чисто престъпление – криминална проява, крадене на чужда самоличност и явяване с нея. Това е извършено от починалия боксьор. Тук има няколко въпроса, които сериозно трябва да се разгледат. Те не могат да се коментират в детайли преди да е приключено разследването в Албания”. Това коментира в Нова тв той. Според него трябва да се изясни здравословното състояние на Борис Станчов, както и каква е била причината за смъртта му. „Другият въпрос е кой е бил преглеждан? Исус или другия състезател. Ние ще извършим проверка”, каза спортният министър. Според Красен Кралев случаят е изключение и такова нещо не се е случвало досега. Той допълни, че трябва да се види какви са били мотивите за смяната на самоличността. Според него починалият може да е имал някакви проблеми, излизайки извън България преди това. „Трябва да се провери дали има криминално минало. Има много работа, която разследващите трябва да свършат. При всички случаи имаме неприятен прецедент”, коментира той. В студиото на „Здравей, България” гостува и Тайбе Юсеин, която преди няколко дни спечели сребърен медал от Световното първенство по борба. „Исках да дублирам златото от миналата година. Радвам се, че успях да спечеля квота. В същото време е трудно, когато си постигнал целта си, да продължиш да се бориш и печелиш”, сподели тя. Боркинята допълни, че й предстои подготовка за европейско първенство и други турнири.", "date": "2019.09.24", "title": "Кралев за боксьора: Това е престъпление"}
{"url": "https://standartnews.com/balgariya-obshtestvo/kralev-za-boksora-tova-e-prestplenie-402298.html", "text": "Спортният министър Красен Кралев коментира скандала с починалия български боксьор в Албания. „За мен това си е чисто престъпление – криминална проява, крадене на чужда самоличност и явяване с нея. Това е извършено от починалия боксьор. Тук има няколко въпроса, които сериозно трябва да се разгледат. Те не могат да се коментират в детайли преди да е приключено разследването в Албания”. Това коментира в Нова тв той. Според него трябва да се изясни здравословното състояние на Борис Станчов, както и каква е била причината за смъртта му. „Другият въпрос е кой е бил преглеждан? Исус или другия състезател. Ние ще извършим проверка”, каза спортният министър. Според Красен Кралев случаят е изключение и такова нещо не се е случвало досега. Той допълни, че трябва да се види какви са били мотивите за смяната на самоличността. Според него починалият може да е имал някакви проблеми, излизайки извън България преди това. „Трябва да се провери дали има криминално минало. Има много работа, която разследващите трябва да свършат. При всички случаи имаме неприятен прецедент”, коментира той. В студиото на „Здравей, България” гостува и Тайбе Юсеин, която преди няколко дни спечели сребърен медал от Световното първенство по борба. „Исках да дублирам златото от миналата година. Радвам се, че успях да спечеля квота. В същото време е трудно, когато си постигнал целта си, да продължиш да се бориш и печелиш”, сподели тя. Боркинята допълни, че й предстои подготовка за европейско първенство и други турнири.", "date": "2019.09.24", "title": "Кралев за боксьора: Това е престъпление"}
{"url": "https://www.standartnews.com/sport/pochinaliyat-boksor-izpil-ampula-predi-macha-v-albaniya-402359.html", "text": "Починалият български боксьор Борис Станчов е изпил ампула с неизвестно съдържание преди мача си в Албания. Това разказа пред „Хоризонт“ неговият съотборник Руслан Николов. В Осмо РПУ в София се провеждат разпити по случая. Съотборникът на Станчов не знае какво е било съдържанието на ампулата, но обясни, че според него починалият боксьор не за първи път пие подобни медикаменти: „Треньорът му даде нещо като една ампулка, искаше да му бие инжекция и това да му даде повече агресия и мотивация на ринга. Той не поиска изобщо да го пие, обаче треньорът му каза: „Айде, бе, женчо“, и му го сипа във водата и той изпи половината вода. Не искам да лъжа. Просто това, което знам, мога да ви кажа“, разказа Руслан Николов.. Тоя обясни как се е стигнало до подмяната на личните карти - на самоличността на Борис Станчов и Исус Величков: „Треньорът му е казал, че не може да се бие с неговата лична карта и с неговото истинско име, при положение че не може да му изкара лиценз. Ние се познаваме с Боби от една година, от една година го познавам много добре. Много добър човек. Реално на мен ми го изкараха този лиценз за три дни“. На разпит в полицията ще бъдат извикани всички, които имат касателство по случая.", "date": "2019.09.24", "title": "Починалият боксьор изпил ампула преди мача в Албания"}
{"url": "https://www.standartnews.com/sport/levski-plashcha-5300-leva-i-pokriva-shchetite-na-st-slaviya-402341.html", "text": "Левски бе наказан от Дисциплинарната комисия с общо 5300 лева, като и отделно да възстанови щетите по ст. \"Славия\" след успеха над \"белите\" с 2:0 в най-старото столично дерби. Както е известно част от \"сините\" фенове строшиха 863 седалки на почивката на двубоя. По 2000 лева Левски ще плаща за увреждане на материална база и хвърлени многобройни предмети. Още 1000 са за нецензурни скандирания, а 300 за използване на факли и димки. Славия също ще плати глоба - 3300 лева. По 1000 за хвърлени предмети, използване на бомбичка и обидни и нецензурни скандирания. \r\n   За нерегламентирано използване на факли, на основание чл.37, ал.1, т.22.2, б. А от ДП /2019/2020/ – ДК наказва  ПФК \"ЦСКА-София\" гр. София с имуществена санкция в размер на 300 лева. За нерегламентирано използване на факли, на основание чл.37, ал.1, т.22.2, б. А от ДП /2019/2020/ – ДК наказва  ПФК \"Славия\" гр. София с имуществена санкция в размер на 300 лева. За хвърлени предмети, на основание чл. 37, ал. 1, т.4 б. А предложение 1 от ДП /2019-2020/ ДК наказва ПФК \"Славия\" гр. София с имуществена санкция в размер на 1000 лева. За нерегламентирано използване на бомбичка, на основание чл.37, ал.1, т.22.2, б. Б от ДП /2019/2020/ – ДК наказва  ПФК \"Славия\" гр. София с имуществена санкция в размер на 1000 лева.             За обидни и нецензурни скандирания, на основание чл.37, ал.1, т.26 от ДП /2019/2020/ – ДК наказва ПФК \"Славия\" гр. София  с имуществена санкция в размер на 1000 лева. За нерегламентирано използване на факли, на основание чл.37, ал.1, т.22.2, б. А от ДП /2019/2020/ – ДК наказва  ПФК \"Левски\" гр. София с имуществена санкция в размер на 300 лева.             За хвърлени многобройни предмети, на основание чл.37, ал.1, т.4, б. А, предложение 2 от ДП /2019-2020/ ДК наказва ПФК \"Левски\" гр. София с имуществена санкция в размер на 2000 лева.             За увреждане на материална база, на основание чл. 37, ал.1, т. 6, б. А от ДП /2019-2020/ ДК наказва ПФК \"Левски\" гр. София с имуществена санкция в размер на 2000 лева.             За обидни и нецензурни скандирания, на основание чл.37, ал.1, т.26 от ДП /2019/2020/ – ДК наказва ПФК \"Левски\" гр. София  с имуществена санкция в размер на 1000 лева.             ДК задължава ПФК „Левски” София да възстанови щетите на стадион „Славия” гр. София съгласно чл.38, ал.1. За нерегламентирано използване на факли, на основание чл.37, ал.1, т.22.2, б. А от ДП /2019/2020/ – ДК наказва  ПФК \"Берое\" гр. Стара Загора с имуществена санкция в размер на 300 лева.             За хвърлени факли на пистата, на основание чл.37, ал.1, т.4, б. А, предложение 1 от ДП /2019-2020/ ДК наказва ПФК \"Берое\" гр. Стара Загора с имуществена санкция в размер на 1000 лева.             За обидни и нецензурни скандирания, на основание чл.37, ал.1, т.26 от ДП /2019/2020/ – ДК наказва ФК Арда\" гр. Кърджали  с имуществена санкция в размер на 1000 лева.             ДК призовава гл. съдия, ас.съдията и делегата от срещата ФК „Етър” Велико Търново – ФК „Витоша” Бистрица и Емил Гъргоров – състезател на ФК „Витоша” на следващо свое заседание, което ще се проведе на 27.09.2019 г. от 12:00 часа, БФС - ул. “Цар Иван Асен II” № 26.", "date": "2019.09.24", "title": "Левски плаща 5300 лева и покрива щетите на ст. \"Славия\""}
{"url": "https://www.standartnews.com/sport/avstraliets-shche-igrae-sreshchu-kobrata-402342.html", "text": "Стана ясен евентуалният съперник на Кубрат Пулев за галвечерта във Фресно на 9 ноември. Това е австралиецът Марк де Мори, който впечатлява с визитката си на професионалния ринг до момента, съобщава сайтът boxen.de. Все още нищо не е обявено официално, но живеещият в Хърватия Де Мори е сред основните варианти, посочва изданието. А 37-годишният австралиец изобщо не е за подценяване, тъй като има 37 победи (33 с нокаут) и само 2 загуби в 41 мача като професионалист. Той е спечелил последните си седем мача с нокаут след поражението си от британеца Дейвид Хей на 16 януари 2016 година в Лондон. Пулев, който е задължителен претендент за световната титла във версия Международна боксова федерация (IBF), няма да може да се бори за шампионския колан до края на годината заради планирания за 7 декември реванш между световния шампион Анда Руис (Мексико) и Антъни Джошуа (Великобритания). Поради тази причина от щаба на българина му търсят сериозен, но преодолим съперник, за да се поддържа игровата форма на софиянеца, коментира още boxen.de. Именно такъв е 37-годишният Де Мори - боксьор със сериозна визитка от победи, макар и постигнати срещу по-слаби противници, който обаче се оценява като аутсайдер с минимални шансове за успех срещу Пулев.", "date": "2019.09.24", "title": "Австралиец ще играе срещу Кобрата"}
{"url": "https://standartnews.com/biznes/prevozvat-turistite-pristignali-u-nas-s-tomas-kuk-402331.html", "text": "Стартира транспортирането на британските туристи, които са пристигнали на почивка у нас с полети на авиокомпания „Томас Кук“, съобщават от летищата във Варна и в Бургас, предаде БНР. Над 500 души заминаха с три полета на други авиокомпании до Лондон и Манчестър. Предстои неголяма група туристи да бъде транспортирана от Бургас до британската столица, а за други почиващи се прави преценка дали да бъдат върнати временно в хотелите, в които са били настанени. От Летище Варна съобщават още, че до 1 октомври има само един планиран полет на „Томас Кук“. За летище Бургас полетите са 10, като в момента се преценява коя друга авиокомпания ще ги поеме.", "date": "2019.09.24", "title": "Превозват туристите, пристигнали у нас с Томас Кук"}
{"url": "https://www.standartnews.com/sport/nakazakha-grgorov-za-izbukhvaneto-sreshchu-refer-402343.html", "text": "Полузащитникът на Витоша Бистрица Емил Гъргоров беше санкциониран да пропусне 1 мач и с глоба в размер на 4 хиляди лева след вчерашния си акт на агресия срещу главния съдия Владимир Вълков. Неприятният инцидент се разигра минути преди края на срещата между Етър и „бистришките тигри”, която завърши с победа 1:0 в полза на великотърновци. В 86-ата минута Вълков изгони 38-годишния Гъргоров с втори жълт картон, след което опитният ветеран започна да блъска с гърди рефера и също така му нанесе удар с коляно. Той трябваше да бъде озаптяван от свои и противникови футболисти преди най-сетне да напусне терена. На този етап Дисциплинарната комисия към БФС наказа Гъргоров с глоба и санкцията, която следва автоматично за двата му жълти картона. Ситуацията обаче може да се промени на 27 септември, когато Дисципът повика рефера Вълков, Гъргоров, единият от асистент-съдиите и делегата на срещата за следващото си заседание.", "date": "2019.09.24", "title": "Наказаха Гъргоров за избухването срещу рефер"}
{"url": "https://www.standartnews.com/sport/pochinaliyat-boksor-bil-ss-zabrana-da-se-sstezava-402304.html", "text": "Българският боксьор Борис Станчов, който в края на миналата седмица почина след боксов в мач в Шкодра, Албания, е имал забрана да се състезава и поради това е участвал на турнира в Албания с фалшива самоличност. Веднага след инцидента в събота се разпространи информация, че починалият боксьор е Исус Величков, но в последствие стана ясно, че всъщност починалият е Борис Станчов, който е втори братовчед на Величков. Именно Величков е дал своите данни на Станчев, за да може да участва той на турнира в Шкодра, като това не е първият такъв случай. \"Аз му дадох документите. Той имаше забрана да играе. Има шест мача с моите данни. Доколкото знам, му плащат, за да пада\", разкри Величков пред NOVA. От Българския професионален боксов съюз потвърдиха, че Станчов е българският боксьор, починал в Албания, но заявиха, че той е участвал на турнира без тяхно знание. \"От няколко източника постъпи информация, че лицето участвало в събитието с трагичен край, е Борис Александров Станчов. Към момента Българският професионален боксов съюз има обосновани предположения, че Борис Александров Станчов е ползвал чужди документи за получаването на професионален лиценз, с които с чужда самоличност е пътувал в чужбина и участвал нееднократно в спортни събития. Изясняват се причините и обстоятелствата относно вкарването в заблуждение на Българския Професионален Боксов Съюз и официалните органи. Веднага щом получи необходимата информация по случая, Български Професионален Боксов Съюз ще излъчи официално становище за случилото се\", се казва в официално съобщение от Съюза. В същото време бившият президент на Българския професионален боксов съюз д-р Георги Езекиев счита, че издаването на фалшив лиценз на Станчов няма как да стане без знанието на Съюза. \"Проблемът е, че това момче е имало забрана. За да я избегне, е играл с чужда самоличност. Изваден му е фалшив лиценз със съдействието на федерацията, предполагам, защото няма как да стане по друг начин\", коментира Езекиев. Членът на УС на боксовия съюз Даниел Дамянович обаче е категоричен, от Съюза не са знаели, че Станчов е с подменена самоличност. \"Отношенията между състезателя и Съюза – 99% минават през мениджъра\", обясни Дамянович. Той не може да си обясни защо Борис е сменял самоличността си. \"Ситуацията е страшно неприятна. Ние сме подведени\", коментира Дамянович пред NOVA. Все още не е ясна причината за смъртта на Станчов, като една от версиите е, че той е получил инфаркт на ринга. ", "date": "2019.09.24", "title": "Починалият боксьор бил със забрана да се състезава"}
{"url": "https://standartnews.com/biznes/ispaniya-porazena-nay-mnogo-ot-falita-na-tomas-kuk-402337.html", "text": "Най-големи щети от фалита на британския туроператор „Томас Кук“ ще понесе Испания, а туристическите сектори на Кипър, Гърция, Турция, България, Тунис, Египет и Мексико също ще пострадат, прогнозира Асоциацията на туроператорите на Русия (АТОР). Проучване на асоциацията показва, че „Томас Кук“ е продала 2,38 милиона туристически пакета за Испания миналата година, превръщайки се в третия по големина туроператор във Великобритания. От 1 май до 31 декември 2018 г. „Томас Кук“ е запазил общо 966 549 легла в хотели в Испания. Според прогнозите на АТОР Испания няма да осъществи около 400 хиляди настанявания по линия на „Томас Кук“ тази година. А от януари до август 2020 г. загубите ще възлизат на 830 хиляди настанявания. \"На Канарските острови има хотели, в които довчера за зимата са били заети 90% от местата, а днес, поради затварянето на „Томас Кук“, заетостта е паднала до само 30%. Ние сме дестинацията, която е най-зависима от туроператорите. Повече от 70% от британските туристи идват на нашите курорти като част от пакетни турове \", цитира АТОР президента на Федерацията на предприемачите от индустрията на хотелиерството и туризма в Лас Палмас Хосе Мария Манярикуа. Кипърският туристически сектор оценява загубите си на 50 милиона евро. Всяка година туроператорът довежда на острова около 250 хиляди туристи (6% от общия входящ поток в Кипър). До края на годината по дестинацията няма да пристигнат 45 хиляди туристи чрез „Томас Кук“. Сега пък на острова има не повече от 15 хиляди клиенти на оператора. Както е отбелязано в проучването, туроператорът имал договори със 70% от хотелите на о. Крит. Размерът на щетите за островните хотелиери се изчислява от 80 до 100 милиона евро. В Турция делът на „Томас Кук“ се оценява на 5-6% от общия поток. Според местния туристически сектор през 2020 г. поради фалита на оператора страната няма да приеме 600-700 хиляди посетители. В Тунис в момента има около 4500 клиенти на „Томас Кук“. Те са предимно в курортите Хамамет, Сус и Махдия. Други 50 хиляди туристи чрез този туроператор трябваше да пристигнат в Тунис преди края на годината, но това няма да стане.", "date": "2019.09.24", "title": "Испания поразена най-много от фалита на Томас Кук"}
{"url": "https://standartnews.com/biznes/paskal-zhelyazkov-zamenya-damyan-iliev-nachelo-na-babkh-402338.html", "text": "Проф. д-р Паскал Желязков, д.в.м. е новият изпълнителен директор на Българската агенция по безопасност на храните. Заеманата от него позиция до момента е директор на Национален диагностичен научноизследователски ветеринарномедицински институт „Проф. Д-р Г. Павлов“. Паскал Желязков заменя на поста досегашния директор Дамян Илиев, който е освободен със заповед на премиера Бойко Борисов. Проф. Желязков има дългогодишен опит като ръководител на структури с научноизследователска, диагностична и аналитична дейност. Бил е началник отдел в Център за оценка на риска, директор на Национална научноизследователска станция по ловно стопанство, биология и болести по дивеча, както и зам.-генерален директор в Национална Ветеринарномедицинска Служба. Има над 90 научни публикации и научни доклади. По образование е ветеринарен лекар, завършил е Висшия Институт по зоотехника и ветеринарна медицина гр. Стара Загора. Владее английски и руски език. Назначен е и нов заместник-изпълнителен директор д-р Марияна Шумова, която към момента изпълнява длъжността началник отдел в дирекция „Граничен контрол“. Д-р Шумова е изпълнявала и длъжността директор на Областната дирекция по безопасност на храните в Хасково. Тя ще заеме позицията на доц. д-р Тодорка Янковска-Стефанова, д.в.м.", "date": "2019.09.24", "title": "Паскал Желязков заменя Дамян Илиев начело на БАБХ"}
{"url": "https://standartnews.com/biznes/gubim-306-mln-evro-prikhodi-zaradi-falita-na-tomas-kuk-402344.html", "text": "Около 306 млн. евро няма да постъпят като приходи в страната ни до октомври, прогнозира бившият заместник-министър на туризма Бранимир Ботев в интервю за БНР. „Голямата загуба ще бъде оттук нататък в отлива от българския пазар, който и без това е в тежко състояние. Нека да не забравяме, че близо 50% от чартърите се поддържаха от „Томас Кук“… В последните 3 години си бяхме обвързали изключително тежко с „Томас Кук“. Нещо повече - по всичките генериращи за България пазари българското Министерство на туризма имаше за основен партньор „Томас Кук“. В момента, когато „Томас Кук“ фалира, представата за България фалира заедно с акциите на „Томас Кук“, каза Ботев. Според него фалитът на „Томас Кук“ не е изненада за никого в бранша. Компанията е в изключително разклатена финансова ситуация от повече от 3 години. „Самите кредитиращи банки отказаха няколко пъти да кредитират повече „Томас Кук“. Даже самият фалит е резултат от отказа им за допълнително кредитиране. Голямо е моето учудване, че едва ли не в момента Министерство на туризма и министър Ангелкова казват, че това е неочакван факт“, каза Бранимир Ботев. Предстоят „поредица от сериозни сътресения в конвенционалния туризъм“, прогнозира още бившият зам.-министър. „С навлизането на глобалните платформи, като airbnb, booking.com и други, по същество ерата на конвенционалния организиран туризъм през туроператори и туристически агенции просто отива към своя залез… Като че ли целият сегмент на средния клас хотели -  тризвездните, е поставен под удара на новите глобални платформи - точно това беше сегментът на „Томас Кук“ като цяло. На трето място, обвързаността на редица пазари, както и българския, приоритетно с \"Томас Кук\" не дава възможност за бърза реакция“, обясни Бранимир Ботев. Диана Колчева от Клуба на хотелиерите в Несебър коментира пред националното радио, че в бранша не са имали проблеми с плащания от компанията. „До този момент не е имало притеснения. „Томас Кук\" беше предпочитан партньор през последните години“, каза тя. Още през лятото от сдружението са приложили 5 спешни мерки за спасяване на сезона, допълни хотелиерката. Сред тях - субсидиране на полетите на големите туроператори, намаляване на летищните такси за нискотарифни компании, намаляване на ДДС в туризма и намаление на цените за шезлонг и чадър на плажа. „Реално могат да се предприемат мерки, спешни, за да можем да сключим по-добри договори за следващата година“, каза Ковачева. Ботев оцени предложенията като „логични и разумни“. Той изтъкна, че само една от предлаганите от хотелиерите мерки не може да бъде въведена – издаване на визи на самите летища. „Другите мерки са абсолютно правилни, но те са закъснели. Те трябва да се прилагат една година предварително, тъй като договорите в туризма се сключват септември-октомври предходната година за следващия сезон. Тоест, ние за следващия сезон вече сме закъснели“, констатира той. Ботев не очаква да преодолеем негативния тренд в близките 3-4 години. „Тотално трябва да се промени цялостната структура на планиране в българския туризъм“, препоръча Ботев.", "date": "2019.09.24", "title": "Губим 306 млн. евро заради фалита на Томас Кук"}
