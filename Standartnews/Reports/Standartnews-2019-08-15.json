{"url": "https://standartnews.com/kultura/grand-premiera-na-turandot-na-19-avgust-vv-varna-399365.html", "text": "На 19 август от 21 часа ще бъде представена премиерата на „операта „Турандот“ от Джакомо Пучини. Спектакълът е част от афиша на десетото издание на  „Опера в Летния театър –Варна 2019“ и  ММФ „Варненско лято“. Заглавието е копродукция с Parma OperArt – Summer Reggia Opera Festival. След реализацията на постановката през месец юли на фестивала \"Реджо ди Колорно\" в Италия, публиката на Опера в Летния театър ще види за първи път \"Турандот\" на българска сцена. За Варненската опера е чест да представи своите солисти от най-висока класа за всички роли: Турандот -  Димитринка Райчева, Калаф  – Валерий Георгиев,   Лиу – Илина Михайлова, Тимур – Деян Вачков. Диригент Лоренцо Бизари, Италия. Режисьор Еди Ловальо. Операта е създадената по едноименната пиеса на Карло Гоци. Китайският приказен сюжет вдъхновява Джакомо Пучини да създаде последната си творба. По желание на самия Пучини, след смъртта му по неговите скици операта е довършена от неговия ученик Франко Алфано. Финал на десетото издание на „Опера в Летния театър – Варна 2019“ ще сложи традиционната Оперна гала на 22 август. Диригенти Борислав Иванов и Кръстин Настев. В заключителния  концерт на оперното лято по традиция участват солисти, оркестър и хор на Държавна опера Варна, които ще представят богата и пъстра програма от световната музикална съкровищница. БИЛЕТИ: Online в Еventim.bg чрез услугата Print@Home: http://www.eventim.bg/bg/bileti/tmpc-varna-21/promo.html… Каса ТМПЦ, пл. „Независимост“ 1, пон-пет 9.00-20.00, почивка 13.30-14.30; съб 10.00-19.00, почивка 13.30-14.30; нед 11.00-16.00, без прекъсване; тел. 052 665 022; Заявки: тел. 052 665 051, 052 665 020, www.tmpcvarna.com Каса ФКЦ - всеки ден 10.00-21.00, почивка 14.00-14.30, 16.30-17.30, тел. 052 685 214 Каса Летен театър, тел. 052 612 803", "date": "2019.08.14", "title": "Гранд премиера на Турандот на 19 август във Варна"}
{"url": "https://standartnews.com/kultura/ne-iskat-domingo-v-sashch-zaradi-seksualniya-tormoz-399321.html", "text": "Операта в Сан Франциско се присъедини към акцията на Симфоничния оркестър във Филаделфия и отмени концерт на 6 октомври с участието на испанската оперна звезда Пласидо Доминго, който беше обвинен от няколко жени в сексуален тормоз. Осем певици и една танцьорка признаха пред Асошиейтед прес вчера, че са били малтретирани сексуално от Доминго в различни периоди на 80-е години на миналия век. \"Решението да се отмени концертът е взето след последните новинарски съобщения за многобройни обвинения в сексуален тормоз. Въпреки че предполагаемите инциденти не са свързани с операта в Сан Франциско, трупата не може да позволи на артиста да излезе на сцената на операта на военния мемориал\", се казва в съобщение на оперния театър. Тези, които купуват билети, се канят да изберат друго представление, да върнат парите или да дарят на операта. Самият 78-годишен Доминго отрича всички обвинения. В операта в Лос Анджелис, където певецът работи повече от 30 години, обещаха да наемат независим адвокат, който да преразгледа обвиненията за тормоз. След като се появи тази информация, Симфоничният оркестър на Филаделфия отмени участието на Доминго в премиерния си концерт на сезона на 18 септември.", "date": "2019.08.14", "title": "Не искат Доминго в САЩ заради сексуалния тормоз"}
{"url": "https://standartnews.com/kultura/dzhon-skofiyld-izliza-na-dzhaz-festa-v-plovdiv-399358.html", "text": "Певицата Мария Жоао и Линда Мей Хан О., една от най-добрите млади басистки, откриват Пловдив джаз фест на 31 октомври. Жоао излиза на сцената в Градския дом на културата „Борис Христов“ заедно с нейния дългогодишен музикален партньор – пианистът Марио Лажиня. Леко театрална, тя добива широка известност със своите впечатляващи вокални възможности, чрез които често вплита фолклор, авангард и електронна музика. През дългата си и особено интересна кариера Мария Жоао създава 23 албума. Работила е с Аки Такасе, Боби Макферин, Дейвид Линкс, Жилберто Жил, Дино Салуци и много други. Участвала е в най-престижните европейски и световни джаз форуми и е получавала много награди. Днес тя е истинска икона на импровизационната музика, а също така е смятана за един от най-добрите изпълнители в света.  Критиците казват за нея, че пее така, както малцина биха могли или биха се осмелили. Възхитителната бас китаристка, контрабасистка и композиторка Линда Мей Хан О. е родена в Малайзия, израснала е в Австралия, а сега живее и работи в Ню Йорк. През последните 10 години тя се превръща в една от най-признатите и търсени на своето поколение. Участва в   настоящия квартет на Пат Матини, била е в групите на Дейв Дъглас и Джо Ловано, има четири издадени албума и много отличия. За нея „Уолстрийт джърнъл“ пише, че „новаторският диапазон и изключителните импровизации превръщат госпожица О в една от най-динамично издигащите се звезди в джаза днес.“  В Европейската столица на културата тя ще пристигне със своя квартет. В основната програма на Пловдив джаз фест по традиция има 6 концерта, които този път са събрани в 3 дни. Паралелният афиш  включва клубни шоута, джем сешъни, изложба, литературен фокус и младежки конкурс. Втората вечер, 1 ноември, е на китаристите. Тя ще започне с американеца Кърт Розенуинкъл – един от най-влиятелните и оригинални джаз музиканти. Неговият глас на мултиинструменталист ясно се откроява в 11-те му албума. Естетическият и многожанровият му мироглед водят до съвместна работа и с някои от най-важните съвременни звезди - Ерик Клептън, Гари Бъртън, Джо Хендерсън, Брад Мелдау...  От 2016 той се занимава с активна продуцентска дейност, насочена изцяло към младото поколение. Веднага след него на сцената ще се качат двама носители на „Грами“ - легендарният китарист Джон Скофийлд и един от най-интересните певци и пианисти в историята на съвременния блус - Джон Клиъри. Дългогодишните приятели подновяват съвместните си изяви през 2008-а, а чак през 2015-а  са първите им концерти като дует. Тази година те правят лимитирано турне в Европа и САЩ, чийто маршрут минава през Пловдив джаз фест. Необичайни музикални партньори – единият виртуоз в съвременния джаз, а другият ненадминат владетел на нюорлеанската музика, Джон Скофийлд и Джон Клиъри създават впечатляваща и плътна концертна програма, която съдържа по малко от двата свята: от нюорлеанска музика, през атрактивен ритъм енд блус до наелектризиращ джаз. Заключителната вечер на фестивала, 2 ноември, е посветена изцяло на българския джаз.  Тя ще започне с концерта, замислен като своеобразен трибют към големия пианист и композитор Румен Тосков-Рупето – едно най-важните и обичани имена в жанра. Сред участниците в него ще бъдат пианистът Антони Дончев, бас китаристът и контрабасист Веселин Веселинов-Еко, тромпетистът Росен Захариев, виолистът Валентин Геров и други. Официалната програма ще закрие известният контрабасист Петър Славов младши. Той ще представи своя първи самостоятелен албум. От 2006-а джаз музикантът и композитор живее в Ню Йорк. Носител е на много награди и е свирил на едни от най-престижните сцени в над 40 държави. Петър Славов е работил с Куинси Джоунс, Джо Ловано, Алфредо Родригез, Чучо Валдес и много други.  През четиригодишната история на сцената на фестивала гостуваха някои от най-влиятелните джаз артисти в света - Кърт Елинг, Ян Гарбарек, Дейв Холанд, Елиане Елиас, Крис Потър, Якоб Карлсон, Виктория Толстой, Майк Стърн, Дейв Уекъл, Ричард Бона, Джошуа Редман, Дони Маккаслин, Джейсън Моран, Влатко Стефановски... България се разписва в афиша с изпълнения на Христо Йоцов, Теодосий Спасов, Хилда Казасян, Октет Пловдив.", "date": "2019.08.14", "title": "Джон Скофийлд излиза на джаз феста в Пловдив"}
{"url": "https://standartnews.com/kultura/dzharo-i-kukata-na-aniventure-somic-son-399361.html", "text": "Звездите от „Под прикритие“ излизат на Aniventure сomic сon на 14 и 15 септември. По време на двудневния фестивал ексклузивно ще бъдат представени и два нови филмови проекта, които ще пълнят родните кина през ноември. Сред очакваните гости и тази година са най-следените и популярни влогъри, сред които Слави от The Clashers, Айде БГ, Емил Конрад, Стан и Стефи, Павел Колев и Ицака. Четири години след последната им поява на една сцена, гангстерите на българския екран ще се съберат за специален Q&A панел и среща с фенове. Само на 15 септември почитателите на „Под прикритие“ , който милиони българи следяха в продължение на 5 години, могат да се върнат отново в мафиотския свят и да се срещнат лично с Джаро (Михаил Билалов), Куката (Мариан Вълев), Иво Андонов (Захари Бахаров) и Косъма (Александър Сано). На 14 септември Александър Алексиев („Възвишение“, „Откраднат живот“) и Яна Титова (сценарист и режисьор) ще представят „Доза Щастие“. В основата на драмата е истинската история на журналиста Весела Тотева, нейните битки, вълнения и търсенето на щастието в условията на 90-те. Вдъхновяващият филм за борбата със зависимостта и проектът с обща кауза излиза на екран на 8 ноември, а сред обявения актьорски състав са Александър Алексиев, Димитър Николов, Валентина Каролева (дебют), Иван Бърнев, Ирмена Чичикова, Силвия Лулчева и Васил Бинев. Зад новата романтична екшън-комедия „Диви и щастливи“ застават Яна Маринова, Луиза Григорова-Макариева, Александър Сано и режисьорът Мартин Макариев. Филмът превръща две обикновени жени с обикновени професии в авантюристки по-трудни за откриване и от най-недосегаемите престъпници. Наситен с адреналин, каскади, модерен хумор и сцени от красиви места из цяла България, продукцията е една от най-скъпите у нас до този момент. Всички те на 15 септември идват в Експо центъра за специален Q&A панел, а ленатата ще бъде на 29 ноември в кината в цялата страна. Сред международните звезди, обявени до момента в програмата, са актьорите Наталия Тена („Хари Потър“, „Игра на Тронове“), Девън Мъри („Хари Потър“),  Сам Джоунс („Флаш Гордън“), Милтос  Йеролему („Игра на Тронове“); комикс художници, работили за Marvel и DC сomics, между които е и Уилям Симпсън, известен със скиците си за „Игра на Тронове“, както и създаването на някои от най-впечатляващите създания в сериала, като драконите, вълците и триоката врана. Неизменна част от събитието ще бъдат K-Pop шоуто, Cosplay конкурсите, гейминг залата, която ще приюти финалите на най-новата лига за електронни спортове A1 Gaming League.", "date": "2019.08.14", "title": "Джаро и Куката на Aniventure сomic сon"}
{"url": "https://standartnews.com/biznes/talanti-khaknali-i-shefa-na-krib-iznudvali-go-399336.html", "text": "Мога да си позволя да разкрия случай с мен. Малко преди атаката срещу НАП на моя компютър излезе съобщение. Лично аз бях хакнат. На компютъра излезе надпис, че данните ми са хакнати и излезе надпис: \"Обадете се\". Знаете ли какво им отговорих – с терористи не преговарям. Защото за мен това е вид тероризъм. Те се опитаха да видят дали в компютъра има чувствителна информация, която да бъде откупена по-късно от нас. Това заяви в ефира на Нова телевизия изпълнителният директор на КРИБ Евгений Иванов. \"Ние сме достатъчно умни, за да не държим такава информация на този компютър. На другия ден всичко бе възстановено. Ние нямаме хакери, които да открият престъпника\", посочи още Иванов. По думите му тези апаши могат да бъдат наречени \"Наглите\" 2. \"Вътрешно наричаме рекета от хакери \"Наглите 2\", защото атакуват наши членове. В КРИБ членуват всички големи банки, пенсионни дружества... Никой не атакува фризьорки, козметички, зъботехници. При \"Наглите\" от МВР ни посочиха следващата жертва, беше наш член. Сега прокуратурата си свърши работата, но искаме законодателство. Това е първата и задължителна стъпка. Без нея няма да стане.\" Това заяви Евгений Иванов, изпълнителен директор на КРИБ. Той обяви, че не може да даде конкретна информация за рекет от хакери към членове на КРИБ, защото това би довело до сериозни последствия. \"Представете си за една огромна финансова институция, ако изтече информация, че е обект на рекет, какви последствия може да има - и отдръпване на клиенти, големи загуби. Видяхте какво стана след атаката срещу НАП - опозицията веднага поиска оставки, а това не трябва да се допуска сега, когато се развиват сериозни процеси за бъдещето на страната - и ERM II, концесията на летището, сделката с \"Фолксфаген\", сделката с F-16\", коментира Евгений Иванов. \"Има опити и този модерен вид тероризъм ще продължи. Затова имаме нужда от законодателство. Така, както в Америка почти са решили този проблем. Трябва ни закон, който да казва на тези хора \"Не си и помисляй да влизаш тук\", каза още изпълнителният директор на КРИБ. По думите му сега вече мислят в КРИБ как да намерят най-бързия път до компетентните органи, за да се реши подобен проблем.  Според него е нужно законодателство. \"Някой банки въведоха двойна система за сигурност с двойна парола. Действията от страна на престъпниците предизвика контрадействия от потърпевшите. Опълченска съпротива, докато бъде намерено законодателно решение\", коментира още изпълнителният директор на КРИБ.", "date": "2019.08.14", "title": "\"Таланти\" хакнали и директора на КРИБ, изнудвали го"}
{"url": "https://standartnews.com/regionalni/umreli-ribi-v-ezero-zagorka-raztrevozhikha-zaralii-399384.html", "text": "    За  умрели риби във водите на старозагорското езеро Загорка\" алармираха в социалните медии риболовци и разтревожени граждани. Според Валентин Тотев, председател на спортния клуб по риболов в Стара Загора, който заедно с клуба по корабомоделизъм стопанисват за 10 години част от езерото с разрешен риболов, повечето от умрелите риби  били каракуди. Те били от последното зарибяване и не са успели да се аклиматизират и да си създадат имунитет. В езеро “Загорка“  в момента имало около 15 тона риба.  \r\n  Риболовци обаче твърдят, че измрелите риби в последните дни били от мръсната вода в езерото. Тя била силно замърсена и от дъждовете, и от боклуците, които се носят по река Бедечка от село Змейово. \r\nТотев призна за замърсяването на водата, но увери, че нямало нищо опасно. От няколко дни водите в езерото се обработвали с медикаменти за дезинфекция и почистване. \r\nФото - Радио Стара Загора", "date": "2019.08.14", "title": "Умрели риби в езеро \"Загорка\" разтревожиха заралии"}
{"url": "https://standartnews.com/biznes/paradoks-vmesto-svinskoto-poskpva-pileshkoto-399340.html", "text": "Паниката заради африканската чума по прасетата роди прогнози за поскъпване до 50% на пържолите. Вместо на свинското обаче  нагоре тръгна цената на пилешкото. За това съобщава TrafficNews, като цитира собственици на малки бакалии и заведения за бързо хранене в София. Те се оплакаха, че търговци от столични борси им предлагат охладеното пилешко с 10-12% по-скъпо спрямо миналата седмица. В момента оборотът му расте, защото покрай истерията за свинската чума се увеличава консумацията на пилешки продукти. Производителите на пилешко обаче отрекоха да имат вина за по-високите цени. \"Има съвсем слабо повишение на цените при производителите – с 0,02 до 0,05 лв. на килограм и ако има такова сериозно повишение над 10 на сто за крайния потребител, това е напълно спекулативно\", заяви пред TrafficNews председателят на  Съюза на птицевъдите в България Димитър Белоречков. По думите му няма никаква обективна причина за поскъпване на пилешкото месо у нас. Българските производители не можели да си позволят да вдигат цените, защото веднага ще започне внос от Румъния и Полша. Нещо повече производството на пилешко месо в ЕС нараства с 13% и има много голямо предлагане. \"България има стабилно птицепроизводство, но не може да се похвали с ръст в износа – около 100 хил. тона годишно, така че птицевъдите в голяма степен разчитат на вътрешния пазар и не могат да си позволят да вдигат цените, когато няма обективни причини – като цена на зърното или повишени разходи за производство заради по-високи цени на тока. Всичко останало са търговски хватки и слухове, които покрай кризата с чумата по свинете се увеличават\", смята Димитър Белоречков. Според данни и от Държавната комисия по стоковите борси и тържища през последната седмица има съвсем минимално движение в цената на едро на пилешкото месо. Замразеното пиле се е продавало на цени от 3,97 до 4,02 лв. за килограм, пилешкият бут е поевтинял от със седем стотинки и е стигнал цена от 2,88 лв. Единствено има повишение на цените на пилешките гърди с 10 ст. и на едно те са се продавали за 7,60 лв. В тези граници се движат и цените през миналия месец. През изминалата седмица цените на дребно на килограм замразено пиле в големите търговски вериги са средно с 0.80 лв. по-високи от тези на едро, а на охладеното е средно с 0,40 лв. Свинската пържола пък все още не е по-скъпа спрямо миналата седмица. \"Въпреки кризата с епидемията от африканска чума, цената на свинското месо и каймата остават без съществена промяна. Причината е, че има понижено потребление\", обясни пред TrafficNews изпълнителният директор на Асоциацията на месопреработвателите в България д-р Светла Чамова. Въпреки че е ясно, че заразеното месо не е опасно за хората, и потребителите на едно, и тези на дребно, са намалили покупките, призна тя. \"Може би причината е, че сега не е сезонът на свинското, но цените не са се вдигнали сериозно. Средната цена в момента е 7.60 лв. за кг, което е със 7% повече спрямо предходния месец.  Докога ще бъде така е трудно да се каже\", подчерта д-р Чамова. Повече собственици на ресторанти и заведения са започнали внос на свинско, а преработвателите и без това разчитат предимно на вносно месо, тъй като прясното отива за изцяло за вътрешна консумация и не стига за колбаси. Затова се очаква, че  най-голям е ръстът на цените при малотрайните и трайните колбаси, които от началото на годината досега са поскъпнали средно с 15 на сто. Заради чумата Китай започна внос на свинско от ЕС, Там заради заразата са избити милиони животни. Именно огромният недостиг на свинско в страната вдига и цените на световните борси, неминуемо повиши и цените на вътрешния европейски пазар. Така в Западна Европа разликата в цените е очевидна - в Германия поскъпването е с 25%, в Испания - 28%, а в Холандия - 27%.", "date": "2019.08.14", "title": "Парадокс! Вместо свинското поскъпва пилешкото"}
{"url": "https://standartnews.com/biznes/temenuzhka-petkova-rosatom-se-vpuska-v-aets-belene-399330.html", "text": "От страна на „Росатом“ е потвърдено желание за участие в реализацията на проекта АЕЦ „Белене“, съобщи министърът на енергетиката Теменужка Петкова пред БНТ .„Нека да запазим търпение до 19 август. От страна на „Росатом“ е потвърдено желанието в реализацията на проекта АЕЦ „Белене“. Очакваме крайната дата 19 август, когато ще видим всички заявления на компаниите, които искат да участват в реализацията на този проект. На въпрос дали може да очакваме реакция от страна на ЕК, ако „Росатом“ спечели този проект, Петкова отговори: „Не, не смятам, че ще има подобна реакция. Както знаете, че процедурата, която ние разработихме е публична, прозрачна. Съдържа съответните критерии, изисквания за абсолютен равен достъп на всички желаещи да участват в този тип процедура. Отделно от това самата процедура беше публикувана в официален вестник на ЕС. Спазени са абсолютно всички изисквания на европейското законодателство в областта на атомната енергия“, каза Петкова. Тя посочи, че страната ни е готова да предостави на ЕК всяка информация, която тя поиска. На 19 приключва първият етап от процедурата. „На 19 август ние очакваме да получим заявленията на всички компании, които биха желали да се включат в реализацията на проекта АЕЦ „Белене““, допълни министърът на енергетиката. Тя посочи, че след това ще се изготви кратка листа на всички желаещи и страната ни ще реши с кои компании да води преговори.", "date": "2019.08.14", "title": "Теменужка Петкова: Росатом се впуска в АЕЦ Белене"}
{"url": "https://www.standartnews.com/sport/kobrata-dlzhen-da-se-bori-za-kolana-v-ibf-399346.html", "text": "Пулев ще получи златния шанс да се пребори за световна титла от версията IBF още през идната пролет. Асоциацията отреди негов съперник да е победителят от мача между Антъни Джошуа и Анди Руис.  Боксьорите се срещнаха вече през юни, когато мексиканецът шокира всички нокаутирайки своя опонент. До този момент  AJ носеше славата на непобеден. Реваншът между тях е на 7 декември в Саудитска Арабия и победителят ще трябва да се изправи срещу българската боксова звезда, задължително и най-късно до 31 май 2020 г. От две години Кобрата е задължителен претендент, но контузия през октовмри в навечерието на сблъсъска го спря от това да се срещне с Джошуа. Сега той отново има шанс да срещне този опонент ако Руис се провали в това да довърши започнатото.", "date": "2019.08.14", "title": "Кобрата длъжен да се бори за колана в IBF"}
{"url": "https://standartnews.com/regionalni/za-praznika-na-varna-tsvetna-zarya-ot-moreto-399351.html", "text": "Тази година многоцветната заря за празника на град Варна - Свето Успение Богородично ще бъде изтреляна от морето. Това се случва за първи път. За тази цел в морето са монтирани 3 понтона, които отстоят на 120 м от брега. Задно с това ще има и пироефекти от кея на военоморската база. Най-добре зарята ще може да се наблюдава от зоната край Морската гара. Там в 20 часа започва и празничният концерт. Участие в него ще вземат хип-хоп формацията Connection Crew, победителят от „Гласът на България” Атанас Кателиев и финалистите Кирил Хаджиев – Тино и Христиан Ненов, Славин Славчев и група „Julian’s Laughter”, Ицо Хазарта, 4Magic, Ева Пармакова, италианският DJ Fabrizio Parisi и TITA. Кулминацията на вечерта ще бъде участието на гръцката звезда Claydee. Празникът на Варна започва в 9 часа с тържествена архиерейска Света литургия в катедралния храм \"Успение Богородично\". След тържественото издигане на флага на града ще тръгне литийно шествие с чудотворната икона на Света Богородица. За жителите и гостите на морската ни столица община Варна, със съдействието на Военноморските сили и Варненската и Великопреславска митрополия са подготвили богата и разнообразна програма през целия ден.", "date": "2019.08.14", "title": "За празника на Варна - цветна заря от морето"}
{"url": "https://www.standartnews.com/sport/chervenite-zaminakha-bez-bodurov-i-pinto-399347.html", "text": "Отборът на ЦСКА замина за Украйна, където утре ще изиграе мачът си реванш срещу Зоря (Луханск) от третия предварителен кръг на Лига Европа. Първата среща в София завърши при резултат 1:1 В групата на \"червените\" за този двубой отново не попаднаха Николай Бодуров и Рубен Пинто. Двамата продължават да бъдат извън сметките на треньорския щаб. За разлика от гореспоменатите, с отбора пътува Божидар Чорбаджийски, който най-вероятно ще остане на резервната скамейка така, както беше и за визитата на Лудогорец в неделя.", "date": "2019.08.14", "title": "\"Червените\" заминаха без Бодуров и Пинто"}
{"url": "https://standartnews.com/regionalni/tara-ra-bumbiya-s-priz-ot-prokultura-2019-399355.html", "text": "Благоевградският Международен театрален фестивал „Тара-ра-бумбия“ получи голямо и заслужено признание на VII-ата Национална конференция „Достъп на младите хора до култура: Ролята на фестивалите по изкуства” във Варна. Събитието се проведе на 11 август, на което Българската асоциация на работодателите в областта на културата (БАРОК) и Граждански институт връчиха годишните награди „ПроКултура“ за принос към разширяването на достъпа на младите хора до култура. Международният театрален фестивал „Тара-ра-бумбия” завладя Благоевград през 2019 г. за седма поредна година. Изключително силни спектакли, известни режисьори и актьори радваха любителите на Мелпомена в тазгодишното издание. Театралният маратон, който дава сцена за изява на млади и талантливи деца и младежи, продължи 11 дни. Публиката се наслади на 22 постановки. Фестивалът премина под знака на 100-годишния юбилей на Драматичен театър „Никола Вапцаров”. Във форума във Варна участваха над 60 представители на държавни органи, общини, държавни и общински културни институти, граждански и културни организации, училища и детски градини, където обсъдиха предизвикателствата пред фестивалите по изкуства за разширяването на достъпа на младите хора до култура. Целта на Националната кампания за достъп на младите хора до култура е  стимулиране на социалното приобщаване, равенството и активното участие на младите хора в културните процеси, насърчаване на творческо поколение и достъп на младите хора до култура и утвърждаване на социалната мисия на българската култура.  ", "date": "2019.08.14", "title": "\"Тара-ра-бумбия\" с приз от ПроКултура 2019"}
{"url": "https://standartnews.com/regionalni/montirat-svetofar-na-vkhoda-za-strumsko-399378.html", "text": "Започнаха строително-монтажните дейности по изграждането на светофарна уредба при входа за квартал „Струмско“ в Благоевград. С поставянето на светофара ще се улесни движението на моторни превозни средства и ще се осигури безопасност при преминаването на пешеходци. В района се подменя и тротоарната настилка. Кръстовището свързва квартал „Струмско“ с останалата част на Благоевград и служи за вход и изход към главен път Е-79. В началото на 2019 година, по настояване на жители на областния център, бе изграден  светофар и на улица „Славянска“.  ", "date": "2019.08.14", "title": "Монтират светофар на входа за „Струмско“"}
{"url": "https://standartnews.com/regionalni/rotariantsi-davat-kurban-za-golyama-bogoroditsa-399359.html", "text": "\r\n   На големия празник Успение Богородично старозагорският Ротари клуб - \"Берое\" ще раздаде курбан за обяд в социалната кухня на православния храм „Св. Паисий Хилендарски“ в старозагорския квартал „Зора\". \r\n  Тържественото освещаване и раздаване на курбана “ ще се извърши от отец Йордан Карагеоргиев и отец Тодор Донев с благословията на старозагорския митрополит Киприан. Курбан ще бъде раздаден и на енориаши в другия старозагорски храм - „Свето Въведение Богородично\", който чества своя храмов плазник. \r\n  \"Искаме да вдъхнем надежда и да изразим нашата съпричастност и уважение към изпаднали в трудно положение старозагорци\", аргументират благородната иниицатива ротарианците", "date": "2019.08.14", "title": "Ротарианци дават курбан за Голяма Богородица"}
{"url": "https://www.standartnews.com/sport/petrichev-oshchetikha-ni-s-chetiri-tochki-399348.html", "text": "Изпълнителният директор на Лудогорец Ангел Петричев обяви преди заминаването на отбора за Уелс, че „орлите” са били ощетени до този момент с 4 точки в efbet Лига, заради съдийски грешки. Той похвали Вандерсон, който се очаква съвсем скоро да получи повиквателна за мача на националния отбор на България срещу Англия.  Ангел Петричев засегна и темата за Марселиньо, като потвърди, че вече не съществува казус, а проблемът между Стойчо Стоев и бразилеца е изчистен напълно. Отборът на Лудогорец замина тази сутрин от Летище Варна за Уелс, където ще се изправи срещу ТНС във втория мач от третия квалификационен кръг на Лига Европа. Първият двубой в Разград завърши с категоричното 5:0 в полза на „орлите”. Реваншът е в четвъртък (15 август) от 20.30 часа на стадион \"Рейскоурс Граунд\" в Рексъм. „Нека проявим уважение към съперника, отиваме да изиграем пореден мач от Европа. Победата би била престижна за Лудогорец, не гледаме на мача като протоколен”, сподели Петричев. „Надявам се да не е това феърплеят, защото Лудогорец загуби 4 точки в първенството, заради ощетяване, ако това е феърплеят, той е срещу Лудогорец. Надявам се да ставаме свидетели на коректни отсъждания в следващите мачове”, коментира още изпълнителният директор. Запитан за Вандерсон, той отговори: „Адмирирам подобно решение, когато имаш качествени чужденци, няма причина да не бъдеш повикан в България. Доказан футболист е, той е в основата на Лудогорец за успехите ни в Европа, няма да се стресне, той е играч за големи мачове. Той ще направи голям мач на Уембли. Мисля, че е крайно време да се отървем от тези скрупули. Големи футболни сили използват чужденци, а ние продължаваме да гледаме тесногръдо. Мисля, че всички сили трябва да са впрегнати, за да има успех националният отбор. Това, което знаете вие, това знам и аз. Четох го в медиите, знам, че националния селекционер следи Вандерсон, няма да бъда изненадан ако получим и покана за него.” По темата Марселиньо Ангел Петричев каза: „Мисля, че казусът е приключен по положителен начин. Създаде се сериозна обстановка, но когато мине малко време, започваме да гледаме по-трезво на нещата, аз държа на тези момчета, с които съм от 8 години. Радвам се, че успяха да си оправят отношенията с треньора. Негова беше инициативата за разговор, начинът по-който той подходи, аз адмирирам подобрен подход. Той е умен футболист. Слава Богу, че нещата между двамата се нормализираха\", добави Петричев", "date": "2019.08.14", "title": "Петричев: Ощетиха ни с четири точки"}
{"url": "https://www.standartnews.com/sport/akrapovich-ne-smyata-che-strasburg-e-favorit-399350.html", "text": "Старши треньорът на Локомотив Пд Бруно Акрапович сподели преди отпътуването на отбора за Франция, че „смърфовете” са готови за успех. Наставникът беше категоричен, че тимът му не признава фаворити на терена. “Големи, големи са очакванията ми. Очаквам хубав мач, особено след добрите мачове, които изиграхме в последно време. Ще дадем всичко от себе си, ще направим всичко възможно, за да можем да преминем в следващия кръг. Момчетата искат, аз искам, затова се надявам да направим хубав мач”, сподели наставникът. „Шансовете са както и в миналия мач, видяхте, че дори с 10 души можем да направим специални неща. Съперникът е много класен на хартия. На терена обаче не признаваме никого като фаворит. Важно е да си свършим работата.” „Видях слаби страни на Страсбург, има някои неща, които трябва задължително да направим, за да вкараме гол. Ще бъде интересен мач.” „Стивън Езе няма да липсва, ще се включи утре, но Йосип Томашевич ще липсва много”, категоричен беше Акрапович, който уточни, че Езе ще получи еднодневна виза.", "date": "2019.08.14", "title": "Акрапович не смята, че Страсбург е фаворит"}
{"url": "https://www.standartnews.com/sport/eze-vse-pak-mozhe-da-igrae-sreshchu-strasburg-399349.html", "text": "Футболистът на Локомотив Пловдив Стивън Езе все пак ще може да вземе участие в реванша срещу Страсбург. Нигериецът ще получи виза, която ще бъде еднодневна. Това ще му позволи да се появи на терена във Франция. Стивън Езе обаче ще трябва да пътува в самия ден на мача - четвъртък (15 август), но след това вечерта ще бъде на разположение на старши треньора Бруно Акрапович. Наставникът заяви на Летище София преди отпътуването на останала част от състава, че Стивън Езе ще може да играе, благодарение на еднодневната виза. Вчера собственикът на Локомотив Пловдив Христо Крушарски протестира пред посолството на Франция в София, което изглежда е довело до положителната развръзка. Другият проблемен за Локомотив Пд футболист беше Парвиз Умарбаев, който още вчера получи необходимите документи.", "date": "2019.08.14", "title": "Езе все пак може да играе срещу Страсбург"}
{"url": "https://standartnews.com/sport/petrichev-oshchetikha-ni-s-chetiri-tochki-399348.html", "text": "Изпълнителният директор на Лудогорец Ангел Петричев обяви преди заминаването на отбора за Уелс, че „орлите” са били ощетени до този момент с 4 точки в efbet Лига, заради съдийски грешки. Той похвали Вандерсон, който се очаква съвсем скоро да получи повиквателна за мача на националния отбор на България срещу Англия.  Ангел Петричев засегна и темата за Марселиньо, като потвърди, че вече не съществува казус, а проблемът между Стойчо Стоев и бразилеца е изчистен напълно. Отборът на Лудогорец замина тази сутрин от Летище Варна за Уелс, където ще се изправи срещу ТНС във втория мач от третия квалификационен кръг на Лига Европа. Първият двубой в Разград завърши с категоричното 5:0 в полза на „орлите”. Реваншът е в четвъртък (15 август) от 20.30 часа на стадион \"Рейскоурс Граунд\" в Рексъм. „Нека проявим уважение към съперника, отиваме да изиграем пореден мач от Европа. Победата би била престижна за Лудогорец, не гледаме на мача като протоколен”, сподели Петричев. „Надявам се да не е това феърплеят, защото Лудогорец загуби 4 точки в първенството, заради ощетяване, ако това е феърплеят, той е срещу Лудогорец. Надявам се да ставаме свидетели на коректни отсъждания в следващите мачове”, коментира още изпълнителният директор. Запитан за Вандерсон, той отговори: „Адмирирам подобно решение, когато имаш качествени чужденци, няма причина да не бъдеш повикан в България. Доказан футболист е, той е в основата на Лудогорец за успехите ни в Европа, няма да се стресне, той е играч за големи мачове. Той ще направи голям мач на Уембли. Мисля, че е крайно време да се отървем от тези скрупули. Големи футболни сили използват чужденци, а ние продължаваме да гледаме тесногръдо. Мисля, че всички сили трябва да са впрегнати, за да има успех националният отбор. Това, което знаете вие, това знам и аз. Четох го в медиите, знам, че националния селекционер следи Вандерсон, няма да бъда изненадан ако получим и покана за него.” По темата Марселиньо Ангел Петричев каза: „Мисля, че казусът е приключен по положителен начин. Създаде се сериозна обстановка, но когато мине малко време, започваме да гледаме по-трезво на нещата, аз държа на тези момчета, с които съм от 8 години. Радвам се, че успяха да си оправят отношенията с треньора. Негова беше инициативата за разговор, начинът по-който той подходи, аз адмирирам подобрен подход. Той е умен футболист. Слава Богу, че нещата между двамата се нормализираха\", добави Петричев", "date": "2019.08.14", "title": "Петричев: Ощетиха ни с четири точки"}
{"url": "https://standartnews.com/sport/levski-pobedi-tsska-sofiya-s-20-399391.html", "text": "Левски победи ЦСКА-София с 2:0 в първи сблъсък между двата отбора за новия сезон в Елитната юношеска група до 19 години. Срещата от втори кръг на първенството се игра на официалния терен на стадион \"Герена\", като „сините“ имаха няколко възможности за гол през първата част. В 20-ата минута Левски организира атака, при която Александър Макрис получи отдясно в наказателното и подаде към Мартин Д. Петков, който стреля в аут.  В 35-ата минута Георги Александров бе близо до това да открие резултата, но ударът му след корнер бе отразен от вратаря на ЦСКА-София. Капитанът на гостите Йоан Бауренски бе изгонен в 74-ата минута, след като получи втори жълт картон. Преди това гостите имаха добра ситуация след статично положение, но не затрудниха стража на Левски. \"Сините\" се възползваха по най-добрия начин от ситуацията и само след три минути откриха чрез Кирил Киров. 88-ата минута Левски можеше да удвои, след като Мартин Петков бе изведен сам срещу вратаря, но Шаламанов се справи и спаси Все пак в последната минута Петков вкара за 2:0.", "date": "2019.08.14", "title": "Левски победи ЦСКА-София с 2:0"}
{"url": "https://standartnews.com/svyat/zaradi-shchrkeli-spryakha-toka-v-turtsiya-399345.html", "text": "В продължение на 12 часа жители на турския окръг Балъкесир останаха без ток. Причината бе, че властите прекъснаха електрозахранването в името на безопасността на мигриращи щъркели, съобщава Анадолската агенция. Мярката е взета, за да се предотврати смъртта на щъркелите, които на път за Африка кацат по далекопроводите с високо напрежение. Жители на местни общини, през които минава миграционният маршрут на птиците, уведомили властите за опасността. Екипи на електроразпределителната компания са се запознали на място със ситуацията и са взели решение да спрат временно електроподаването до отлитането на щъркелите, пише dir.bg. Това оставило без ток жителите на редица селища в района в продължение на 12 часа. Щъркелите, гнездящи в околията на град Съндъргъ, окръг Балъкесир, са се превърнали в запазена марка на района, а образът им се използва като туристическа емблема, казва кметът на Съндъргъ Екрем Яваш.", "date": "2019.08.14", "title": "Заради щъркели спряха тока в Турция"}
{"url": "https://www.standartnews.com/sport/marselino-se-pomiril-ss-stoycho-stoev-399353.html", "text": "Старши треньорът на Лудогорец Стойчо Стоев потвърди, че вече няма проблем с Марселиньо като с усмивка пред медиите сподели, че бразилецът „отдавна е част от отбора”. Шампионите отпътуваха тази сутрин за Уелс, където утре ще се изправят срещу ТНС във втория мач от третия квалификационен кръг на Лига Европа. Първият двубой в Разград завърши с категоричен успех на „орлите” с 5:0. „Няма разходки, това е европейски мач, идеална възможност една част от футболисти, които нямат достатъчно игрови минути да ги получат, а други малко да починат. Надяваме се да не се получат контузии, най-малкото противникът т ще играе за своята чест. Не бих делил играчите ни на титуляри и резерви, който и да избереш в един момент, няма да грешиш”, каза наставникът. „Възможно е, не бих казал, че ще е експеримент, ако има нова схема на игра. Все пак сме го виждали на тренировки.” „От вчера наблюдавам Марибор, имам видеонаблюдения, по-конкретно и целенасочено вече ще гледам след мача с ТНС. Словенците са от този тип отбори, които се стремят от първата до последната минута да постигнат добър резултат.” „Марселиньо отдавна е част от отбора, той тренира с отбора, това че вие го научавате по-късно… Това е, отдавна сме провели разговори. Той беше също достатъчно конкретен и пред вас, медиите”, завърши Стойчо Стоев на Летище Варна.", "date": "2019.08.14", "title": "Марселиньо се помирил със Стойчо Стоев"}
{"url": "https://standartnews.com/regionalni/da-pomognem-na-11-godishniya-deyan-399383.html", "text": "Благотворителна кампания в помощ на 11-годишния Деян Ивайлов Апостолов, страдащ от рядка форма на вродена мозъчна аномалия, детска церебрална парализа и симптоматична епилепсия, стартира общината в Благоевград. Дарителски кутии са поставени на няколко места в града - в кино „CINEMAX“, в магазин „Sky optic” на главната търговска улица, в информационния център на Община Благоевград, както и във фоайето  в сградата на Общината, до гише „Информация“. От утре, 15 август, кутии ще бъдат поставени в магазини „CITY ONE\" с адреси: ул. „Владо Черноземски“ 3Б, ул. „Владо Черноземски“ 12, ул. „Крали Марко“ 4, пл. „Гоце Делчев“ 2, ул. „Даме Груев“ 1, бул. „Св.св. Кирил и Методий“ 24, а на по-късен етап на новоизграждащи се обекти на бул. „Васил Левски“ 53 и ул. „Александър Стамболийски“ 77. Подвижни дарителски кутии ще има на всички културни мероприятия, организирани от Община Благоевград. Деян се нуждае от адекватно лечение и рехабилитация в Турция, но семейството му не разполага с необходимите финансови средства за това. В края на месец юни, по предложение на кмета д-р Атанас Камбитов, Общински съвет гласува отпускане на еднократна финансова помощ на Деян. Всеки, който желае да помогне, може да се  включи в благотворителната кампания, като остави определената от него сума в дарителските кутии или преведе пари по сметката на Деян. UniCredit Bulbank BIC: UNCRBGSF \r\nIBAN:  BG82UNCR70001523647240 \r\nДеян Ивайло Апостолов", "date": "2019.08.14", "title": "Да помогнем на 11-годишния Деян"}
{"url": "https://www.standartnews.com/sport/real-dava-nov-za-65-miliona-pod-naem-399352.html", "text": "Когато Лука Йович беше представен като играч на Реал Мадрид през юни, той разкри, че една негова мечта се е сбъднала. Но животът на въпросната мечта може да се окаже твърде кратък, защото сърбинът е изправен пред опасността да бъде пратен под наем. Новината е на близкия до ръководството на \"белите\" вестник \"Марка\". Според информацията на изданието, наставникът Зинедин Зидан изобщо не е останал доволен от показаното от тарана по време на лятната подготовка и е готов да го даде в друг отбор, където ще трупа игрова практика.  През юни за Йович бяха платени 65 млн. евро на Айнтрахт Франкфурт, където не спираше да бележи през миналата кампания. Но след кошмарното лято и предсезонната подготовка, Зизу е склонен да го пусне на друго място под наем за един сезон. Ако това наистина се случи, Карим Бензема ще продължи да води атаката на Реал Мадрид, а алтернатива ще му бъде младият Винисиус. Това подлага под въпрос и инвестицията от толкова много пари в Йович, ако директно бъде пратен под наем. ", "date": "2019.08.14", "title": "Реал дава нов за 65 милиона под наем"}
{"url": "https://www.standartnews.com/sport/dvama-napuskat-tsska-do-kraya-na-avgust-399356.html", "text": "След като започна ударно трансферното лято, клубът от Борисовата градина обмисля да сключи сделки за футболисти и в другата посока. \r\nПочти със сигурност това ще са двама бранители, но и Рубен Пинто може да обелче тениска с друг цвят до няколко седмици. Стойчо Атанасов, който вече не присъства в плановете на \"червените\" и който не впечатлява особено с играта си от дясно на защитата е най-вероятно първият, на който ще му бъде посочен изхода.  Други потенциални напускащи са защитниците Николай Бодуров, Божидар Чорбаджийски и Гълъбов. Първият излезе от сметките на \"червените\" заради проблемното си отношение, което до някаква степен бе в резултат на провален трансфер в чужбина. За Гълъбов е известно, че отново е желан под наем в Етър, но отпускането на играча в посока Търново ще зависи от това дали ЦСКА ще се раздели с някой от другите бранители.", "date": "2019.08.14", "title": "Двама напускат ЦСКА до края на август"}
{"url": "https://www.standartnews.com/sport/mariya-mitsova-e-na-polufinal-399360.html", "text": "Националката по бадминтон Мария Мицова се класира с лекота за полуфиналите на международния турнир в София. Левичарката от Русе, която е четвърта поставена в схемата, победи в зала \"Европа\" само за 25 минути Леонис Юе от Франция с 21:13, 21:6.  За достигане до финала Мицова ще трябва да преодолее и втората Алийе Демирбаг от Турция. Българката е №79 в световната ранглиста, а съперничката ѝ е на 58-а позиция. Мачът ще започне след 17 часа. \"В днешния мач показах стабилна игра, доволна съм. Имах много точна тактика, спазвах я и резултатът е налице - коментира пред БНР Мария. - С турската бадминтонистка сме се срещали два пъти и я победих и двата пъти. Така че я познавам добре\". При мъжете Иван Русев отпадна на четвъртфинал. Той отстъпи на датчанина Дитлев Йегер Холм с 8:21, 10:21 след 26 минути игра.", "date": "2019.08.14", "title": "Мария Мицова е на полуфинал"}
{"url": "https://www.standartnews.com/sport/predstavyat-neymar-v-barsa-v-petk-399362.html", "text": "Най-скъпият футболист в историята на футбола Неймар ще мине медицинските прегледи в Барселона в петък и още тогава може да бъде представен на медиите, гръмна Paris United. \r\nКакто е известно, каталунците водят тежки преговори с ПСЖ за бившия си футболист и почти сигурно ще си го върнат още тази седмица. \r\n\"Блаугранас\" отказват да платят повече от 100 милиона евро, защото това е техният лимит. Затова предлагат като част от сделката най-скъпата си покупка Филипе Коутиньо. \r\n\"Принцовете\" дълго време отказваха включването на играчи на Барса като разменни монети, но вече са склонни да вземат Коутиньо, който така и не разгърна потенциала си на стадион \"Ноу Камп\" за година и половина. \r\nТака началото на втория период на Неймар в Барселона е на път да съвпадне със старта на сезона в Ла Лига, тъй като шампионите гостуват на Атлетик Билбао в петък.", "date": "2019.08.14", "title": "Представят Неймар в Барса в петък"}
{"url": "https://standartnews.com/svyat/zhena-kamikadze-ubi-6-dushi-v-chad-399371.html", "text": "Жена камикадзе уби 6 души, след като се взриви в Западен Чад, заяви високопоставен офицер от армията. Нападението е приписано на джихадистите от нигерийската групировка \"Боко Харам\", информира АФП. \"Шестима души загинаха, включително \"войник\", при нападението в област Кайга-Кинджирия, каза източникът при условие за анонимност. Местна неправителствена организация потвърди броя на жертвите. ", "date": "2019.08.14", "title": "Жена камикадзе уби 6 души в Чад"}
{"url": "https://www.standartnews.com/sport/uefa-dava-1-mln-evro-na-nositelya-na-superkupata-399372.html", "text": "Ливърпул и Челси ще определят тази вечер в Истанбул новия носител на Суперкупата на Европа по футбол. УЕФА обяви днес и наградния фонд. За Суперкупата са предвидени 8 млн. евро. 3,5 млн. ще получи всеки от участниците във финала, а този, който грабне трофея, ще прибере бонус в размер на 1 млн. евро. Общата сума, предвидена за сезон 2019/20 от европейската футболна централа за нейните турнири, е 2,04 млрд. евро.", "date": "2019.08.14", "title": "УЕФА дава 1 млн. евро на носителя на Суперкупата"}
{"url": "https://www.standartnews.com/sport/levski-specheli-turnira-v-pamet-na-trifon-ivanov-399382.html", "text": "Младите футболисти на Левски спечелиха за трети пореден път турнира в памет на легендата на българския футбол Трифон Иванов. На финала „сините“ разгромиха ЦСКА-София с 5:0. Две попадения отбеляза Стивън Гаоте, по едно добавиха Любомир Каракашев и Иво Матев, а петото бе автогол на играч на съперника. Надпреварата на стадион „Ивайло“ във Велико Търново бе на Футбол 9, за дeцa, poдeни cлeд 1 янyapи 2008 г., като мачовете се играха в две полувремена от по 30 минути. Възпитаниците на треньора Милен Гаджев стартираха надпреварата с две разгромни победи в своята група – 5:1 срещу Берое и 8:0 над домакина Етър. ЦСКА-София спечели другата група, в която бяха още отборите на Черноморец 1919 (Бургас) и Локомотив (Горна Оряховица). Шампионите получиха златни медали и купата за първо място от заместник- кмета на Община Велико Търново проф. Георги Камарашев. Призът „железен защитник“ бе връчен на бранителя на Левски- Стоян Лазаров от Леля Маринка, майка на Трифон Иванов, дъщеря му Галя Иванова и Бончо Генчев, председател на Зоналния съвет на БФС във Велико Търново.", "date": "2019.08.14", "title": "Левски спечели турнира в памет на Трифон Иванов"}
{"url": "https://www.standartnews.com/sport/uvekovechavat-olimpiyskite-shampioni-s-barelefi-399381.html", "text": "Всички олимпийски шампиони на България ще бъдат увековечени с барелефи в специална „Алея на олимпийската слава“. Тя ще бъде открита в петък, 16 август, от 13 часа в курорта Свети Влас, в близост до църквата „Свети Власий“. Инициативата е на БОК и фондация „Българска памет – Братя Диневи“. Алеята ще бъде открита от председателя на БОК Стефка Костадинова и от съпредседателя на фондацията Йордан Динев. На церемонията ще присъстват и някои от спортистите, спечелили златни олимпийски медали. Целта на благородната инициатива е да се остави спомен за всички шампиони, прославили името на България по света. ", "date": "2019.08.14", "title": "Увековечават олимпийските шампиони с барелефи"}
{"url": "https://standartnews.com/svyat/23-zhertvi-na-zhegite-v-yaponiya-399357.html", "text": "Най-малко 23 са жертвите на жегите в Япония, а близо 13 000 са приетите в болница с топлинен удар за една седмица. Страната е в плен на изтощителни горещини като на много места температурата достига до 39 градуса. Повечето от починалите и пострадалите от горещините са възрастни хора, пише TrafficNews. Властите призовават хората да носят шапки, да пият повече течности и да не стоят дълго време на слънце. Миналата година заради горещата вълна и рекордно високите температури в Япония починаха над 150 души, а десетки хиляди попаднаха в болница.", "date": "2019.08.14", "title": "23 жертви на жегите в Япония"}
{"url": "https://standartnews.com/svyat/biometrichni-danni-na-milioni-iztekli-v-mrezhata-399368.html", "text": "Изследователи от Израел са открили в интернет огромно количество данни с пръстови отпечатъци, лицево разпознаване и други биометрични данни, пише „Доче веле”. Около един милион незащитени и некриптирани пръстови отпечатъци и други биометрични данни бяха открити в мрежата. Данните са от системата „Биостар 2” на корейската фирма за сигурност „Suprema”, която се смята за водеща в Европа на пазара за биометрични системи за достъп. За теча в системата за сигурност сигнализираха първо британският „Гардиън” и израелският портал „Calacalist”. \r\n \r\nКомпанията „Биостар 2” работи с пръстови отпечатъци или лицево сканиране в една уебсайт платформа за интелигенти ключалки, които позволяват на фирмите сами да организират контрола на достъпа до офисите или складовете си. Според „Гардиън”, системата се използва от британската полиция, както и от повечето фирми за охрана и банки. iStock/Getty Images \r\n \r\nСериозният пробив е открит от израелските експерти по сигурността Ноам Ротем и Ран Локар, които работят за службата vpnMentor. Уязвимостта може да доведе до установяване на пълен контрол върху акаунтите в системата, твърди Ротем. \r\n \r\nДвамата изследователи са получили достъп до повече от 27,8 милиона записа и 23 гигабайта данни, включително за лицево разпознаване, пръстови отпечатъци, незашифровани потребителски имена и пароли, протоколи за достъп. Изследователите имаха достъп до повече от 27,8 милиона записа и 23 гигабайта данни, включително данни за разпознаване на пръстови отпечатъци и разпознаване на лица, изображения на лица на потребители, незашифровани потребителски имена и пароли, снимки на лицата на потребителите, протоколи за достъп до различни нива на сигурност, както и лични данни на служителите. \r\n \r\nОсвен това данните във фирмените акаунти могат да бъдат възпроизведени и манипулирани. Изследователите били изумени от факта, че биометричните данни в системата най-често са съхранявани без криптиране. Вместо да бъдат криптирани, пръстовите отпечатъци, за да не могат да бъдат възстановени, те са запазили действителните пръстови отпечатъци, които могат да бъдат копирани и използвани за нечисти цели, споделят експертите. \r\n  \r\n \r\nРотем и Локар са били изненадани от това, как клиентите на „Suprema” са подсигурили акаунтите си. Някои от тях са били със „смехотворно” прости пароли като „Password” или „abcd1234”. \r\n \r\nТърговският директор на „Suprema” Анди Ан заяви, че компанията е направила задълбочена оценка на предоставената от „vpnMentor” информация. В случай на заплаха, клиентите ще бъдат информирани. Пробивът в сигурността междувременно е бил преодолян. \r\n ", "date": "2019.08.14", "title": "Биометрични данни на милиони изтекли в мрежата"}
{"url": "https://standartnews.com/sport/chervenite-zaminakha-bez-bodurov-i-pinto-399347.html", "text": "Отборът на ЦСКА замина за Украйна, където утре ще изиграе мачът си реванш срещу Зоря (Луханск) от третия предварителен кръг на Лига Европа. Първата среща в София завърши при резултат 1:1 В групата на \"червените\" за този двубой отново не попаднаха Николай Бодуров и Рубен Пинто. Двамата продължават да бъдат извън сметките на треньорския щаб. За разлика от гореспоменатите, с отбора пътува Божидар Чорбаджийски, който най-вероятно ще остане на резервната скамейка така, както беше и за визитата на Лудогорец в неделя.", "date": "2019.08.14", "title": "\"Червените\" заминаха без Бодуров и Пинто"}
{"url": "https://standartnews.com/sport/eze-vse-pak-mozhe-da-igrae-sreshchu-strasburg-399349.html", "text": "Футболистът на Локомотив Пловдив Стивън Езе все пак ще може да вземе участие в реванша срещу Страсбург. Нигериецът ще получи виза, която ще бъде еднодневна. Това ще му позволи да се появи на терена във Франция. Стивън Езе обаче ще трябва да пътува в самия ден на мача - четвъртък (15 август), но след това вечерта ще бъде на разположение на старши треньора Бруно Акрапович. Наставникът заяви на Летище София преди отпътуването на останала част от състава, че Стивън Езе ще може да играе, благодарение на еднодневната виза. Вчера собственикът на Локомотив Пловдив Христо Крушарски протестира пред посолството на Франция в София, което изглежда е довело до положителната развръзка. Другият проблемен за Локомотив Пд футболист беше Парвиз Умарбаев, който още вчера получи необходимите документи.", "date": "2019.08.14", "title": "Езе все пак може да играе срещу Страсбург"}
{"url": "https://www.standartnews.com/sport/vitosha-priema-levski-na-natsionalniya-stadion-399385.html", "text": "Мачът Витоша (Бистрица) - Левски от шестия кръг на efbet Лига ще се играе на стадион \"Васил Левски\". Това е крайното решение на БФС. Тимът от Бистрица няма да бойкотира мача, както се беше заканил. Причината е, че ръководството е получило уверение, че следващите срещи с Левски и ЦСКА ще се играят на стадиона на Витоша. \"Категорични сме в позицията си да бойкотираме мача с Левски. Все пак има някакъв напредък. По искане на БФС пратихме предложение ние да поемем вътрешната охрана, а полицията - външната. Нямаме нищо против БФС или полицията. Просто желанието ни е да играем у дома. Надявам се всичко да бъде наред. Има вероятност да играем на нашия стадион. За развитието на един клуб, най-важна е материалната база. Инвестирахме доста средства и подобрихме съоръжението в Бистрица. Имаме лиценз и всички необходими документи. Вместо да направим празник, трябва да домакинстваме на \"Васил Левски\". Не смятаме, че това е редно. Ние даваме пари за нашата база, а не за заплати на чужденци\", заяви Ангелов по-рано днес пред Gong.bg.", "date": "2019.08.14", "title": "Витоша приема Левски на националния стадион"}
{"url": "https://standartnews.com/sport/akrapovich-ne-smyata-che-strasburg-e-favorit-399350.html", "text": "Старши треньорът на Локомотив Пд Бруно Акрапович сподели преди отпътуването на отбора за Франция, че „смърфовете” са готови за успех. Наставникът беше категоричен, че тимът му не признава фаворити на терена. “Големи, големи са очакванията ми. Очаквам хубав мач, особено след добрите мачове, които изиграхме в последно време. Ще дадем всичко от себе си, ще направим всичко възможно, за да можем да преминем в следващия кръг. Момчетата искат, аз искам, затова се надявам да направим хубав мач”, сподели наставникът. „Шансовете са както и в миналия мач, видяхте, че дори с 10 души можем да направим специални неща. Съперникът е много класен на хартия. На терена обаче не признаваме никого като фаворит. Важно е да си свършим работата.” „Видях слаби страни на Страсбург, има някои неща, които трябва задължително да направим, за да вкараме гол. Ще бъде интересен мач.” „Стивън Езе няма да липсва, ще се включи утре, но Йосип Томашевич ще липсва много”, категоричен беше Акрапович, който уточни, че Езе ще получи еднодневна виза.", "date": "2019.08.14", "title": "Акрапович не смята, че Страсбург е фаворит"}
{"url": "https://standartnews.com/sport/kobrata-dlzhen-da-se-bori-za-kolana-v-ibf-399346.html", "text": "Пулев ще получи златния шанс да се пребори за световна титла от версията IBF още през идната пролет. Асоциацията отреди негов съперник да е победителят от мача между Антъни Джошуа и Анди Руис.  Боксьорите се срещнаха вече през юни, когато мексиканецът шокира всички нокаутирайки своя опонент. До този момент  AJ носеше славата на непобеден. Реваншът между тях е на 7 декември в Саудитска Арабия и победителят ще трябва да се изправи срещу българската боксова звезда, задължително и най-късно до 31 май 2020 г. От две години Кобрата е задължителен претендент, но контузия през октовмри в навечерието на сблъсъска го спря от това да се срещне с Джошуа. Сега той отново има шанс да срещне този опонент ако Руис се провали в това да довърши започнатото.", "date": "2019.08.14", "title": "Кобрата длъжен да се бори за колана в IBF"}
{"url": "https://standartnews.com/sport/marselino-se-pomiril-ss-stoycho-stoev-399353.html", "text": "Старши треньорът на Лудогорец Стойчо Стоев потвърди, че вече няма проблем с Марселиньо като с усмивка пред медиите сподели, че бразилецът „отдавна е част от отбора”. Шампионите отпътуваха тази сутрин за Уелс, където утре ще се изправят срещу ТНС във втория мач от третия квалификационен кръг на Лига Европа. Първият двубой в Разград завърши с категоричен успех на „орлите” с 5:0. „Няма разходки, това е европейски мач, идеална възможност една част от футболисти, които нямат достатъчно игрови минути да ги получат, а други малко да починат. Надяваме се да не се получат контузии, най-малкото противникът т ще играе за своята чест. Не бих делил играчите ни на титуляри и резерви, който и да избереш в един момент, няма да грешиш”, каза наставникът. „Възможно е, не бих казал, че ще е експеримент, ако има нова схема на игра. Все пак сме го виждали на тренировки.” „От вчера наблюдавам Марибор, имам видеонаблюдения, по-конкретно и целенасочено вече ще гледам след мача с ТНС. Словенците са от този тип отбори, които се стремят от първата до последната минута да постигнат добър резултат.” „Марселиньо отдавна е част от отбора, той тренира с отбора, това че вие го научавате по-късно… Това е, отдавна сме провели разговори. Той беше също достатъчно конкретен и пред вас, медиите”, завърши Стойчо Стоев на Летище Варна.", "date": "2019.08.14", "title": "Марселиньо се помирил със Стойчо Стоев"}
{"url": "https://standartnews.com/sport/predstavyat-neymar-v-barsa-v-petk-399362.html", "text": "Най-скъпият футболист в историята на футбола Неймар ще мине медицинските прегледи в Барселона в петък и още тогава може да бъде представен на медиите, гръмна Paris United. \r\nКакто е известно, каталунците водят тежки преговори с ПСЖ за бившия си футболист и почти сигурно ще си го върнат още тази седмица. \r\n\"Блаугранас\" отказват да платят повече от 100 милиона евро, защото това е техният лимит. Затова предлагат като част от сделката най-скъпата си покупка Филипе Коутиньо. \r\n\"Принцовете\" дълго време отказваха включването на играчи на Барса като разменни монети, но вече са склонни да вземат Коутиньо, който така и не разгърна потенциала си на стадион \"Ноу Камп\" за година и половина. \r\nТака началото на втория период на Неймар в Барселона е на път да съвпадне със старта на сезона в Ла Лига, тъй като шампионите гостуват на Атлетик Билбао в петък.", "date": "2019.08.14", "title": "Представят Неймар в Барса в петък"}
{"url": "https://standartnews.com/sport/mariya-mitsova-e-na-polufinal-399360.html", "text": "Националката по бадминтон Мария Мицова се класира с лекота за полуфиналите на международния турнир в София. Левичарката от Русе, която е четвърта поставена в схемата, победи в зала \"Европа\" само за 25 минути Леонис Юе от Франция с 21:13, 21:6.  За достигане до финала Мицова ще трябва да преодолее и втората Алийе Демирбаг от Турция. Българката е №79 в световната ранглиста, а съперничката ѝ е на 58-а позиция. Мачът ще започне след 17 часа. \"В днешния мач показах стабилна игра, доволна съм. Имах много точна тактика, спазвах я и резултатът е налице - коментира пред БНР Мария. - С турската бадминтонистка сме се срещали два пъти и я победих и двата пъти. Така че я познавам добре\". При мъжете Иван Русев отпадна на четвъртфинал. Той отстъпи на датчанина Дитлев Йегер Холм с 8:21, 10:21 след 26 минути игра.", "date": "2019.08.14", "title": "Мария Мицова е на полуфинал"}
{"url": "https://standartnews.com/sport/dvama-napuskat-tsska-do-kraya-na-avgust-399356.html", "text": "След като започна ударно трансферното лято, клубът от Борисовата градина обмисля да сключи сделки за футболисти и в другата посока. \r\nПочти със сигурност това ще са двама бранители, но и Рубен Пинто може да обелче тениска с друг цвят до няколко седмици. Стойчо Атанасов, който вече не присъства в плановете на \"червените\" и който не впечатлява особено с играта си от дясно на защитата е най-вероятно първият, на който ще му бъде посочен изхода.  Други потенциални напускащи са защитниците Николай Бодуров, Божидар Чорбаджийски и Гълъбов. Първият излезе от сметките на \"червените\" заради проблемното си отношение, което до някаква степен бе в резултат на провален трансфер в чужбина. За Гълъбов е известно, че отново е желан под наем в Етър, но отпускането на играча в посока Търново ще зависи от това дали ЦСКА ще се раздели с някой от другите бранители.", "date": "2019.08.14", "title": "Двама напускат ЦСКА до края на август"}
{"url": "https://standartnews.com/sport/uvekovechavat-olimpiyskite-shampioni-s-barelefi-399381.html", "text": "Всички олимпийски шампиони на България ще бъдат увековечени с барелефи в специална „Алея на олимпийската слава“. Тя ще бъде открита в петък, 16 август, от 13 часа в курорта Свети Влас, в близост до църквата „Свети Власий“. Инициативата е на БОК и фондация „Българска памет – Братя Диневи“. Алеята ще бъде открита от председателя на БОК Стефка Костадинова и от съпредседателя на фондацията Йордан Динев. На церемонията ще присъстват и някои от спортистите, спечелили златни олимпийски медали. Целта на благородната инициатива е да се остави спомен за всички шампиони, прославили името на България по света. ", "date": "2019.08.14", "title": "Увековечават олимпийските шампиони с барелефи"}
{"url": "https://standartnews.com/sport/levski-specheli-turnira-v-pamet-na-trifon-ivanov-399382.html", "text": "Младите футболисти на Левски спечелиха за трети пореден път турнира в памет на легендата на българския футбол Трифон Иванов. На финала „сините“ разгромиха ЦСКА-София с 5:0. Две попадения отбеляза Стивън Гаоте, по едно добавиха Любомир Каракашев и Иво Матев, а петото бе автогол на играч на съперника. Надпреварата на стадион „Ивайло“ във Велико Търново бе на Футбол 9, за дeцa, poдeни cлeд 1 янyapи 2008 г., като мачовете се играха в две полувремена от по 30 минути. Възпитаниците на треньора Милен Гаджев стартираха надпреварата с две разгромни победи в своята група – 5:1 срещу Берое и 8:0 над домакина Етър. ЦСКА-София спечели другата група, в която бяха още отборите на Черноморец 1919 (Бургас) и Локомотив (Горна Оряховица). Шампионите получиха златни медали и купата за първо място от заместник- кмета на Община Велико Търново проф. Георги Камарашев. Призът „железен защитник“ бе връчен на бранителя на Левски- Стоян Лазаров от Леля Маринка, майка на Трифон Иванов, дъщеря му Галя Иванова и Бончо Генчев, председател на Зоналния съвет на БФС във Велико Търново.", "date": "2019.08.14", "title": "Левски спечели турнира в памет на Трифон Иванов"}
{"url": "https://standartnews.com/sport/uefa-dava-1-mln-evro-na-nositelya-na-superkupata-399372.html", "text": "Ливърпул и Челси ще определят тази вечер в Истанбул новия носител на Суперкупата на Европа по футбол. УЕФА обяви днес и наградния фонд. За Суперкупата са предвидени 8 млн. евро. 3,5 млн. ще получи всеки от участниците във финала, а този, който грабне трофея, ще прибере бонус в размер на 1 млн. евро. Общата сума, предвидена за сезон 2019/20 от европейската футболна централа за нейните турнири, е 2,04 млрд. евро.", "date": "2019.08.14", "title": "УЕФА дава 1 млн. евро на носителя на Суперкупата"}
{"url": "https://standartnews.com/sport/real-dava-nov-za-65-miliona-pod-naem-399352.html", "text": "Когато Лука Йович беше представен като играч на Реал Мадрид през юни, той разкри, че една негова мечта се е сбъднала. Но животът на въпросната мечта може да се окаже твърде кратък, защото сърбинът е изправен пред опасността да бъде пратен под наем. Новината е на близкия до ръководството на \"белите\" вестник \"Марка\". Според информацията на изданието, наставникът Зинедин Зидан изобщо не е останал доволен от показаното от тарана по време на лятната подготовка и е готов да го даде в друг отбор, където ще трупа игрова практика.  През юни за Йович бяха платени 65 млн. евро на Айнтрахт Франкфурт, където не спираше да бележи през миналата кампания. Но след кошмарното лято и предсезонната подготовка, Зизу е склонен да го пусне на друго място под наем за един сезон. Ако това наистина се случи, Карим Бензема ще продължи да води атаката на Реал Мадрид, а алтернатива ще му бъде младият Винисиус. Това подлага под въпрос и инвестицията от толкова много пари в Йович, ако директно бъде пратен под наем. ", "date": "2019.08.14", "title": "Реал дава нов за 65 милиона под наем"}
{"url": "https://standartnews.com/sport/vitosha-priema-levski-na-natsionalniya-stadion-399385.html", "text": "Мачът Витоша (Бистрица) - Левски от шестия кръг на efbet Лига ще се играе на стадион \"Васил Левски\". Това е крайното решение на БФС. Тимът от Бистрица няма да бойкотира мача, както се беше заканил. Причината е, че ръководството е получило уверение, че следващите срещи с Левски и ЦСКА ще се играят на стадиона на Витоша. \"Категорични сме в позицията си да бойкотираме мача с Левски. Все пак има някакъв напредък. По искане на БФС пратихме предложение ние да поемем вътрешната охрана, а полицията - външната. Нямаме нищо против БФС или полицията. Просто желанието ни е да играем у дома. Надявам се всичко да бъде наред. Има вероятност да играем на нашия стадион. За развитието на един клуб, най-важна е материалната база. Инвестирахме доста средства и подобрихме съоръжението в Бистрица. Имаме лиценз и всички необходими документи. Вместо да направим празник, трябва да домакинстваме на \"Васил Левски\". Не смятаме, че това е редно. Ние даваме пари за нашата база, а не за заплати на чужденци\", заяви Ангелов по-рано днес пред Gong.bg.", "date": "2019.08.14", "title": "Витоша приема Левски на националния стадион"}
{"url": "https://www.standartnews.com/sport/levski-pobedi-tsska-sofiya-s-20-399391.html", "text": "Левски победи ЦСКА-София с 2:0 в първи сблъсък между двата отбора за новия сезон в Елитната юношеска група до 19 години. Срещата от втори кръг на първенството се игра на официалния терен на стадион \"Герена\", като „сините“ имаха няколко възможности за гол през първата част. В 20-ата минута Левски организира атака, при която Александър Макрис получи отдясно в наказателното и подаде към Мартин Д. Петков, който стреля в аут.  В 35-ата минута Георги Александров бе близо до това да открие резултата, но ударът му след корнер бе отразен от вратаря на ЦСКА-София. Капитанът на гостите Йоан Бауренски бе изгонен в 74-ата минута, след като получи втори жълт картон. Преди това гостите имаха добра ситуация след статично положение, но не затрудниха стража на Левски. \"Сините\" се възползваха по най-добрия начин от ситуацията и само след три минути откриха чрез Кирил Киров. 88-ата минута Левски можеше да удвои, след като Мартин Петков бе изведен сам срещу вратаря, но Шаламанов се справи и спаси Все пак в последната минута Петков вкара за 2:0.", "date": "2019.08.14", "title": "Левски победи ЦСКА-София с 2:0"}
