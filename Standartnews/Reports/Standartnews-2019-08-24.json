{"url": "https://standartnews.com/kultura/startira-kandidatstudentskata-kampaniya-v-natfiz-399990.html", "text": "В Националната академия за театрално и филмово изкуство стартира кандидатстудентската кампания. 220 първокурсници ще бъдат приети тази година в 27 бакалавърски и магистърски програми, предаде БНР. Заявленията на кандидатстудентите ще се приемат до следващата сряда - 28 август. Двата факултета на НАТФИЗ - „Сценични изкуства“ и „Екранни изкуства“, ще обучават новите актьори, режисьори, сценографи, монтажисти, оператори, фотографи. „Филмово и телевизионно продуцентство“, „Анимация“, „Драматургия“ и „Екранни изследвания и журналистика“ са сред останалите специалности, които ще приемат студенти в 18 бакалавърски и 9 магистърски програми. Изпитите ще се проведат от 1 до 10 септември, а таксата за участие във всеки един от тях е 50 лева. Ръководители на І курс в специалности \"Актьорство за драматичен театър\" ще бъдат проф. д-р Атанас Атанасов и проф. Иван Добчев, проф. Иван Добчев ще поеме и първокурсниците в \"Режисура за драматичен театър\". Доц.д-р Константин Каракостов ще води клас \"Актьорство за куклен театър\", а проф. Румен Рачев ще води \"Режисура за куклен театър\", доц. д-р Мира Каланова - \"Сценография\", проф. д-р Петя Цветкова ще ръководи \"Театър на движението - Танцов театър\", проф. д.н. Камелия Николова - \"Театрознание и театрален мениджмънт\". Проф. д-р Станислав Семерджиев, проф. д-р Дочо Боджаков, проф. д-р Светослав Овчаров, проф. д.н. Мая Димитрова, доц. д-р Красимир Андонов, д-р Ема Константинова, доц. д-р Емил Рашев, доц. д-р Елена Тренчева, доц. Росица Илиева, доц. д-р Нина Алтъпармакова и доц. д-р Господин Неделчев ще водят основните дисциплини във факултет „Екранни изкуства“.", "date": "2019.08.23", "title": "Стартира кандидатстудентската кампания в НАТФИЗ"}
{"url": "https://standartnews.com/kultura/sevi-podgryavat-evanescence-400024.html", "text": "Броени дни делят българската публика от срещата с една от най-успешните банди на съвременната рок сцена - двукратните носители на „Грами“ Evanescence. Те идват за първия си самостоятелен концерт у нас, за да зарадват феновете с най-големите си хитове - Bring me to Life, My Immortal, Going Under и много други. Настоящото турне е завръщане към оригиналното рок звучене на бандата след изключително успешния Synthesis tour, представящ работата й със симфоничен оркестър. Специално за шоуто на 11 септември в Арена Армеец от Evanescence избраха „Севи“ да подгрее старта. През март тази година БГ музикантите спечелиха името на най-бързо развиващата се родна рок банда и издадоха третия си студиен албум “Follow Me”. „Тo Hell and Back” е парчето в него, което беше записано съвместно с китаристката на Evanescence. Jen Majura посети България специално за снимките на видеото към песента, а официалната му премиера през юни предизвика голям интерес у нас, както и сред многобройните фенове на Jen по целия свят. „Севи“ са свирили преди редица големи звезди - Europe, Black Stone Cherry, Tom Kiefer (Cinderella) и Nightwish.", "date": "2019.08.23", "title": "„Севи“ подгряват Evanescence"}
{"url": "https://standartnews.com/kultura/otkradnat-zhivot-8-trgva-na-10-septemvri-400052.html", "text": "Нова телевизия тази есен ще завърти най-амбициозната програма, предлагана в българския ефир до момента. Зрителите ще преживеят вълнуващи емоции с богато съдържание, което медията ще представи в праймтайма. Националният празник 6 септември неслучайно е избран за старт на състезанието „Игри на волята: България“. Световноизвестният риалити формат стъпи за първи път на българска земя през юли със снимки на 10 локации, разкриващи красотата на родното Черноморие и мистиката на Странджа планина. Зрителите ще се потопят в историята, митовете и легендите на земята, с която корените ни са дълбоко свързани. 24-ма смели българи напуснаха ежедневния си комфорт, за да се впуснат в решителни битки за победа. В участниците ще видим качествата, с които нацията ни се отличава – силен дух, издръжливост и уважение към вековните традиции. На финала на приключението един от тях ще грабне голямата награда. Предаването с водещ Александра Сърчаджиева ще се излъчва всеки понеделник от 20 часа и от вторник до петък от 21 часа. На 9 септември от 22 часа стартира премиерният български сериал „Пътят на честта“. Това е драматичната история на силна жена, изправена пред предизвикателството да остане вярна на себе си. Ролите са поверени на Силвия Петкова, Ивайло Захариев, Веселин Плачков, Мариана Миланова, Симеон Лютаков и други. Зрителите ще имат възможност да проследят перипетиите на героите всяка седмица от понеделник до четвъртък. След 7 успешни сезона и 334 завладяващи епизода  „Откраднат живот“ се завръща от 10 септември с осмия пореден сезон „Кръвни връзки“. Поредицата ще се излъчва всяка седмица от вторник до петък в познатия за феновете на сериала час - 20. Голямата изненада на продукцията е завръщането на двама обичани герои  – д-р Василев (Алек Алексиев) и д-р Генадиев (Димо Алексиев). Акцент ще бъде хитовият световен формат „Маскираният певец“, който идва за първи път в България. Началото на мистериозното музикално шоу в родния ефир ще бъде дадено на 14 септември от 20 часа. Известни българи ще приемат предизвикателството да живеят скрити зад маски в продължение на три месеца. Уникални, създадени специално за спектакъла костюми на животни и митични същества, ще скриват самоличността на певците при всяка тяхна изява на сцената.  ", "date": "2019.08.23", "title": "„Откраднат живот“ 8 тръгва на 10 септември"}
{"url": "https://standartnews.com/kultura/milena-atanasova-izkushava-s-abstraktsii-i-feshn-skulpturi-400039.html", "text": "Абстрактни картини и фешън скулптури, сътворени от Милена Атанасова, са сред най-зрелищните арт акценти в София. Дизайнерката художник, която през последните 20 години живее и работи в Париж, представя произведенията в своята галерия „М image“. Платната излъчват не само от актуалните тенденции в модерността, но и флуиди от темперамента и емоциите на авторката си. Особено впечатляващи са пластиките „от кутюр“. Те бързо и директно напомнят, че са произведения на дамата, която е работила за Стела Макартни, „Живанши“, Аликзандър Макуин, „Ланвен“. Над един от оригиналните портрети Милена се е трудила в продължение на 7 години, изпълнени с експерименти, кристали и авангардни миксове. В духа на новаторските търсения беше и неотдавнашната експозиция на Милена в Париж  - „Синхрон 2“, своеобразно продължение на изложбата в София, в която тя направи дуети с колегите си от Япония, Англия и САЩ - Еноки Андрей Кацутоши, Джим Ханлън и Рурик Ховер. Според критиците, Милена търси и открива хармония между течения и стилове, гарнирани с дискретна източна мистика. „Художникът у мен е по-освободен и по-разкрепостен от дизайнера. Няма канони, няма сезони, няма прагматичност. Докато когато разработвам колекции, винаги мисля как да създам тенденция и да се впиша в капризите на пазара“, откровена е Милена. Другата новина при нея е, че открива майсторски клас и в София. Както се знае, тя е от международните експерти, които възпитават вкус и преподават знания на бъдещи отличници на шева и кройката –като гост професор в \"Studio MVL fashion design\", професионален институт за визуални изкуства и мода в Париж. Дамата вече ще обучава и в София - 8 студента за 15 месеца на две групи по четирима: за това какви са тънкостите във фешън бизнеса, как да правят дрехи, как да са конкурентни на европейския и световния пазар. /Страницата й във Фейсбук е Маркетинг и моден дизайн - майсторски клас Милена Атанасова./ Неслучайно няколко от най-новите й ученици са поканени с авторски колекции на Седмицата в Ню Йорк.    \r\nКакво е мнението на Милена за видяното из софийските зали за изкуство? „Има много таланти по тази наша българска земя. И в София, както и в Париж, а и в другите европейски столици, властва абстрактното. То е на сцената, защото публиката с лекота и наслада оглежда чувствата си в него – в цветовете, формите, нюансите. Сякаш с удоволствие влиза от видимото в невидимото, за да се завърне обогатена обратно. На мода са още стрийт артът, колажите - които са шлагер в Щатите, комбинациите между абстрактното и фигуративното...  Артистите се стремят да извадят нов дизайн на мисълта“, анализира художничката дизайнер, която има стотици последователи на instagram.com@mylena.atanassova. Милена Атанасова работи за световноизвестния дизайнер Алекзандър Макуин в продължение на няколко фешън сезона Семинарите на Милена в София предизвикват бурен интерес сред бъдещите стилисти  Скица на художничката дизайнер Милена не само възпитава вкус и преподава знания на студентите си от цяла Европа, но винаги е готова и собственоръчно да има покаже как се извайват моделите в \"от кутюра\"  ", "date": "2019.08.23", "title": "Милена Атанасова изкушава с абстракции и фешън скулптури"}
{"url": "https://standartnews.com/kultura/mariana-marinova-vliza-vv-fermata-400025.html", "text": "Бизнес дамата и „Мисис България“ Мариана Маринова е вторият известен участник в предстоящото издание на „Фермата“, което тръгва на 6 септември по bTV. Топ моделът и организатор на конкурси за красота ще бъде сред известните във формата, който под мотото „Нов свят“ ще постави фокус върху социалното разделение в обществото ни. Заедно с останалите участници Мариана ще подложи на изпитание силата и духа си в надпревара за голямата награда. През 2007-а Мариана става носител на титлата „Мисис България“, с което печели правото да представи страната на международния конкурс „Мисис Вселена“, където през 2008-а заема престижното второ място. Същата година започва да работи в организацията на конкурса  „Мисис Вселена”. Организатор е на международни и национални състезания - „Лейди България”, „Мис Силикон”, „Miss Summer International” и много други. Мариана е родена в София, завършва УНСС със специалност „Журналистика“. От 2001-а  работи в различни телевизии като репортер и водещ. През 2008-а получава приза вице „Мисис Вселена“, както и договор за работа със световната централа на конкурса. От 2009-а работи в продължение на 4 години за една от най-престижните модни агенции във Венецуела, като успоредно с това участва в организацията на „Мисис Вселена“ по света. Лице е на редица благотворителни инициативи, създава открита телефонна линия за жени, пострадали след поставяне на силиконови импланти. Маринова признава, че от доста време обмисля участието си във „Фермата“ и днес се чувства готова да се впусне в предизвикателството. „Искам точно в този момент от живота си да изпитам себе си. В последните две години се стремя по всякакъв начин да избягам от зоната си на комфорт и се опитвам да правя различни неща, които да ме предизвикат. Скачах с бънджи, с парашут, летях с планер, гмурках се“, разказва Мариана, която се определя като градско момиче, което не се страхува да работи.  Маринова иска да покаже на двете си деца, че човек може всичко, стига да има желание и да не се отказва. За решението си получава подкрепата на голямата си дъщеря. Мариана смята, че най-важните лични качества, които ще й помогнат да преодолее всякакви изпитания, са добронамереността, отговорността и дисциплината, които влага. „Влизам във всичко, което правя, с огромно желание. Дори, когато то ме напусне, отговорността ме държи към това, което съм обещала да свърша. Моето лично постижение ще е да покажа, че съм стойностен човек. Това ще е моят финал. Другите битки не са ми толкова важни“, казва Мариана и не крие, че като активно спортуващ човек, в битките ще разчита на физическата си подготовка.  Две групи участници ще влязат в предстоящия сезон на риалитито.  Те ще живеят в две отделни ферми, като всяка от тях ще има свой наставник. Това ще бъдат опитните фермери Марин Петров и Росен Николаев, които ще помагат на участниците в грижата за стопанствата и ще ги учат на ценности като трудолюбие, уважение към традициите.", "date": "2019.08.23", "title": "Мариана Маринова влиза във „Фермата“"}
{"url": "https://standartnews.com/kultura/irini-zhambonas-aktrisa-1-v-saraevo-400021.html", "text": "„В кръг“, най-новият филм на Стефан Командарев, грабна две от най-престижните награди още на първия форум, на който беше представен. На фестивала в Сараево Ирини Жамбонас беше обявена за актриса номер едно -  „за дълбоко и многопластово изпълнение, за детайлност и прецизност, на което не можем да не повярваме“. „Работата със Стефан Командарев винаги е голямо предизвикателство за нас, актьорите. Това отличие е за всички мои колеги“, коментира звездата от Малък градски театър „Зад канала“. Призът Cineuropa беше връчен на режисьора за „изключително постижение в европейската аудиовизуална култура“. Според журито, творбата се отличава не само с безспорните си артистични качества, но и промотира идеята за европейски диалог и интеграция. Лентата, която направи световната си премиера в основната конкурсна програма на 25-то издание на престижния фест, беше приета изключително добре и от публиката. „Най-голямото признание е, че всички, които са гледали „Посоки“, споделиха, че с „В кръг“ сме постигнали още по-добър филм и сме надградили успеха на предишния.“, споделя Командарев. „В кръг“ е вторият филм от планираната трилогия след реализацията на „Посоки“. Той разказва историите на три двойки патрулиращи полицаи в нощна София. По примера на първия филм и тук епизодите са снимани в един кадър за по-голямо въздействие и автентичност. В лентата ще видим още Павел Поппандов, Асен Блатечки, Иван Бърнев, Васил Василев-Зуека, Стефан Денолюбов, Стоян Дойчев, Герасим Георгиев-Геро, Николай Урумов, Анастасия Ингилизова, Ованес Торосян. Оператор е Веселин Христов, сценаристи са Симеон Венциславов и Стефан Командарев. „В кръг“ тръгва по кината в България на 8 ноември.", "date": "2019.08.23", "title": "Ирини Жамбонас – актриса № 1 в Сараево"}
{"url": "https://www.standartnews.com/sport/rezultati-ot-prvite-pleyofi-za-liga-evropa-400000.html", "text": "Лига Европа, плейоф, първи мачове: Лудогорец - Марибор \r\nАстана - БАТЕ (Борисов) 3:0 \r\nГолмайстори: 1:0 М. Томашов (23'), 2:0 Логвиненко (44'), 3:0 Сигурйонсон (52' - дузпа) \r\n \r\nАрарат-Армения - Дюделанж 2:1 \r\nГолмайстори: 1:0 Лима (22'), 1:1 M. Покар (68'), 2:1 Антонов (93') \r\n \r\nСудува - Ференцварош 0:0 \r\n \r\nМалмьо - Бней Йехуда 3:0 \r\nГолмайстори: 1:0 Розенберг (36'), 2:0 Бенгстом (40'), 3:0 Левицки (47') \r\n \r\nЛудогорец - Марибор 0:0 \r\n \r\nФейенорд - Апоел (Беер Шева) 3:0 \r\nГолмайстори: 1:0 Ларсон (33'), 2:0 Фер (56'), 3:0 Фер (78') \r\n \r\nКопенхаген - Рига 3:1 \r\nГолмайстори: 1:0 Фишер (18'), 1:1 Камес (42'), 2:1 Сотириу (62' - дузпа), 3:1 Дерами (90+3') \r\n \r\nАЕК (Атина) - Трабзонспор 1:3 \r\nГолмайстори: 1:0 Ливая (4'), 1:1 Екубан (29'), 1:2 Екубан (44'), 1:3 Екубан (70') \r\n \r\nЛегия (Варшава) - Глазгоу Рейнджърс 0:0 \r\nФКСБ - Витория (Гимараеш) 0:0 \r\n \r\nГент - Риека 2:1 \r\nГолмайстори: 0:1 Халилович (40'), 1:1 Депоатър (57'), 2:1 Депоатър (71') \r\n \r\nПСВ Айндховен - Аполон 3:0 \r\nГолмайстори: 1:0 Ихатарен (47'), 2:0 Гакпо (56'), 3:0 Дъмфрис (61') \r\n \r\nСтрасбург - Айнтрахт (Франкфурт) 1:0 \r\nГолмайстор: 1:0 Зохи (33') \r\n \r\nАЗ Алкмаар - Антверп 0:1 \r\nГолмайстор: 0:1 Батубинска (39') \r\n \r\nСелтик - АИК 2:0 \r\nГолмайстори: 1:0 Форест (48'), 2:0 Едуард (73') \r\n \r\nЛинфийлд - Карабах 3:2 \r\nГолмайстори: 0:1 Рерас (15'), 1:1 Стафорд (40'), 2:1 Лейвъри (45'), 3:1 Лейвъри (75'), 3:2 Гай (90+2' - дузпа) \r\n \r\nБрага - Спартак (Москва) 1:0 \r\nГолмайстор: 1:0 Орта (74') \r\n \r\nСлован (Братислава) - ПАОК 1:0 \r\nГолмайстор: 1:0 Абена (90+4') \r\n \r\nТорино - Уулвърхамптън 2:3 \r\nГолмайстори: 0:1 Ицо (43' - автогол), 0:2 Жота (59'), 1:2 Де Силвестри (61'), 1:3 Хименес (72'), 2:3 Белоти (89' - дузпа) \r\n \r\nЕспаньол - Зоря 3:1 \r\nГолмайстори: 0:1 Леднев (38'), 1:1 Ферейра (58'), 2:1 Лопес (79'), 3:1 Мартин (81') \r\n \r\nПартизан - Мьолде 2:1 \r\nГолмайстори: 0:1 Боли (44'), 1:1 Сума (45'), 2:1 Тошич (84') Реваншите са на 29-и август.", "date": "2019.08.23", "title": "Резултати от първите плейофи за Лига Европа"}
{"url": "https://standartnews.com/kultura/istoriyata-ni-e-prechupena-inteligentsiyata-ni-e-dukhovno-osakatena-400048.html", "text": "„Поразените“, дългоочакваният роман на Теодора Димова, ще бъде представен за първи път на 30 август на „Аполония“ в Художествената галерия на Созопол. За творбата ще говорят професорите Михаил Неделчев и Веселин Методиев. Известната писателка разказва историята на три жени и едно дете, които губят своите мъже и бащи, поразени от тоталитарния режим, установил се у нас чрез съветската окупация след преврата на 9 септември 1944 година. Тя ни връща към един от най-тъмните периоди в нашата история. Нейните герои вървят в леденото февруарско утро към мястото, където са избити близките им. Вали сняг. Жените не говорят. Напомнят на черни мироносици, но не за да възвестят радостната вест, а за да видят ямата, където със сгурия са засипани телата на обичните им. Снегът не се задържа върху този черен кръг. Стопява се. Всичко наоколо е бяло, а този кръг остава черен…  „Всички ние, родените преди 89-а и след нея, всички ние, които имаме нещо общо с България, сме поразени от тези събития така, както сме поразени от Чернобилската авария. Мащабът на пораженията тепърва започва да излиза наяве. Това е печално известно на всички ни. Но поразени ли са наистина „Поразените”? Това е въпросът, който ме тревожеше и утешаваше едновременно, докато пишех за трите жени и за това дете. В какво се изразява поражението и в какво победата? Свети апостол Павловата прочута фраза звучеше през цялото време в главата ми: „…силата ми се в немощ напълно проявява”. Кой е по-силен в очите на Бога – този, който кротко плаче в себе си, или онзи, който безсрамно тържествува?”, коментира Теодора Димова. Ето какво още сподели тя за „Стандарт“. - Госпожо Димова, защо сменихте работното заглавие \"Яма\" с \"Поразените\"? \r\n- Минах през много заглавия. Работното, оригиналното, около което е изграден сюжетът на романа, беше „Черните мироносици”. Но си дадох сметка, че „мироносици” е сравнително непозната дума - освен това смисълът й се обръща, така че това заглавие щеше да буди недоумение. А „Яма” ми се стори крайно, окончателно, без по-нататъшно развитие. Докато „Поразените“ продължават да живеят -  живеят с поразата, с белезите, с поражението, но продължават. \r\n- Що за личности са героините в новия ви роман? \r\n- Те са представители на интелигенцията и на средната класа по време на деветосептемврийския преврат през 1944 година. Съпруги са на писател, свещеник и предприемач. Съдбите им си приличат по това, че мъжете им са убити, а те продължават сами да се справят с отглеждането на децата, с изселването, несгодите, трудностите. Всъщност това е поколението на моята баба Тогава тя е била на 44 години. Опитвам се да възстановя и да предам нейното светоусещане, възпитание, отношението й към другите. \r\n- Казвате, че историците са свършили работата си, анализирайки периода след 9 септември 1944-а, но как се ориентирахте в документалните писания, как отсяхте автентичността на фактите сред манипулациите? \r\n- Най-трудното беше да се отърся от манипулативните лъжи, набивани в главата ми, да повярвам на фактите. Всъщност това ми отне най-много време. Най-много ми помогнаха срещите и разговорите с хора, които лично са преживели драматичните събития. Историята е ценна не като статистика, а като лично преживяване. Оттам нататък числата, датите и обобщенията имат смисъл. \r\n- Българската интелигенция, която е унищожавана методично  при всички режими и правителства, е почти довършена след 9 септември – какво разбрахте още за този процес, докато правихте проучванията си за книгата? \r\n- Четох много исторически изследвания, отне ми много време, беше ми трудно и тежко. Затова писах романа много бавно, дълго. Българската история е пречупена. Българската душа е удушена. Днес ние живеем материалистично, защото сме изгубили много от ценностите, които са ни били присъщи векове наред. Толкова масово и целенасочено унищожаване на интелигенцията не е имало през друг период. Цялата българска история беше ревизирана и фалшифицирана и по идеологически стандарти.   Най-малкото отклонение беше санкционирано Българската интелигенция беше не само физически избита, но и духовно осакатена. \r\n- Хрониките, които сте изследвали, за да напишете „Поразените“, със сигурност са изключително тежки за понасяне, защото разкриват цялата безнадеждност, на която сме обречени – от къде намерихте сили, за да стигнете до края? \r\n- Когато стъпиш на един път и тръгнеш по него, вече няма как да се върнеш. Неведнъж ми се искаше да се откажа от писането на този роман, да го зарежа, защото действително ми беше много трудно. Но как бих се чувствала? А, не, това е тежко, отнема сили и енергия, депресира ме, най-добре да се откажа - как се живее после със съзнанието, че си се отказал, защото е било тежко?   \r\n- Може би заради всичко това творците сякаш винаги ги е било страх да се връщат към 50-те... \r\n- Нашите поколения са невидимо травмирани от онези години. Никой не иска да се връща към травмите. Но не, не е по-лесно да се живее, когато държим очите и сетивата си здраво затворени, трябва да изговорим раните, да ги разкажем, да ги артикулираме. Ние трябва да се освободим от травматичната памет за соца. Сега, когато вече знаем истината за трагичния обрат на българската история през 1944 година,  за мен най-чудовищното е лъжата, която сме учили в учебниците по история, по която са ни изпитвали, поставяли са ни оценки, без да имаме възможност да погледнем по начин различен от официалната пропаганда. \r\n- Надявате ли се с романа да промените мисленето и представите на читателите за онази епоха? \r\n- Ние можем да отчитаме влиянието на литературата единствено върху отделния човек. Не можем да очакваме от нея да промени нагласите към историческите събития. Не си поставям за задача да пренаписвам историята, а \r\nпросто изразявам своята позиция на страната на истината. \r\n- Получихте наградата „Христо Г. Данов“ на метри от складовете, вдъхновили баща ви, великият разказвач Димитър Димов, за „Тютюн“ – до каква степен прехвърляте мост между неговия роман и вашия? \r\n- Не може да става и дума да има нещо общо между двата романа, разбира се. \r\n  - Няма съмнение, че обобщенията винаги са в повече и звучат наивистично, но все пак – дали някога ще си вземем поука от големите ни провали като нация? \r\n- Това е труден, мъчителен и бавен процес. Осъзнаването на собствените грешки е най-трудно. Винаги е по-лесно друг да е виновен Така се поражда отмъстителност и злото се възпроизвежда. Оневиняването на себе си е част от инстинкта за самосъхранение, но самокритичността е процес отвъд инстинкта и води до духовно издигане. \r\n- В кои моменти изпитвате непреодолима емоционална и физическа необходимост да седнете и да пишете – успявате ли да си обясните необяснимото? \r\n- Когато дадена тема ми стане крайно интересна, така че да не мога да се откъсна от нея, така че да ме всмуче в себе  си. Дадена тема  или ситуация, или човек. Все едно съм уловена с ласо И колкото повече се дърпам, толкова повече се оплитам. Трябва да приема онова, което ме е заинтригувало, да му се подчиня, да се съсредоточа, да започна да изследвам. И да пиша. \r\n- През последните години християнската вяра е водеща тема в творбите ви – кога и защо осъзнахте необходимостта да потънете в нейния смисъл, в нейните послания? \r\n- Сега - от дистанцията на времето – ми се струва, че винаги съм вървяла към вярата. Всъщност ми се струва, че това е най-съкровеното в нашия живот – пътят към храма. Той е различен за всекиго така, както всички имаме различни лица. Някои осъзнават вярата по-рано, други по-късно, трети – съвсем преди края. Ако срещата не се случи, все едно си вървял по път, който не извежда никъде. Вярата има десетки и десетки пластове, тя се приема на интуитивно ниво, но трябва да се осъзнае, да се изучава, да се чете, да се осмисля. Едва тогава светът се намества, едва тогава се проумяват целта и смисълът на живота. \r\n- Мислите ли, че Господ дава на всеки точно толкова, колкото той може да понесе? \r\n- Изглежда е точно така. Ако не се съгласим, че е така, не можем да променим нищо. Ако се съгласим, бремето ни става леко. Не намалява неговото тегло, а се увеличават нашите сили. \r\n- Как, според вас, литературата и читателите да се опазят от продукцията на графоманите, които се наричат „писатели“? Не е ли сбъркано и неморално да се секат дървета, за да се произведе  хартия, върху която да се отпечатат текстове, от които няма нужда? \r\n- Сгромолясването на критериите е характерно за света, в който живеем. Изглежда литературата набра престиж, особено висок престиж,  щом всеки се стреми да издаде книга. Читателите се изгубват в новите заглавия \r\nне могат да се ориентират сред книжния пазар. По-добре е да се секат гори, отколкото да се налагат забрани. По-добре е да се издават графомански романи, отколкото да се налага единствена правилна линия. \r\n- До къде стигнаха кичът и пошлостта в БГ жанровете? \r\n- Не се наемам да отговоря, нямам сили да чета пошли текстове. Това е работа за критиците, те да му мислят. Животът е толкова кратък, а има толкова много хубави неща, които трябва да бъдат прочетени.  ", "date": "2019.08.23", "title": "Историята ни е пречупена, интелигенцията ни е духовно осакатена"}
{"url": "https://standartnews.com/kultura/skandali-za-pari-tormozyat-spaydr-men-400050.html", "text": "Милионите фенове на Спайдър-мен по света тръпнат – следващите два филма със супер героя са под въпрос. Като начало той може да напусне комиксовата киновселена на Марвел, съобщиха от „Deadline“. Въпреки че последната лента от поредицата изкара над 1 милиард долара в международния бокс офис, от „Сони“ и „Дисни“ не могат да се споразумеят за парите. Двете компании постигнаха консенсус през 2014-а и подписаха договор, който позволи Спайдър-мен да бъде включен в киновселената, но филмовите му права да останат в „Сони“.  Изглежда, че от „Дисни“ вече са поискали печалбите от бъдещите продукции да бъдат разделяни по равно, но от „Сони“ – където в момента прибират по-голямата част от финикийските знаци – са отказали и уговорката се е разпаднала.  Това означава още, че Кевин Файги вече няма да участва като продуцент в бъдещите ленти. По договор Том Холанд и режисьорът Джон Уотс трябва да заснемат още две, но след финансовите драми не се знае дали те ще бъдат със знака на Марвел. Говорител на „Сони“ коментира пред „The Hollywood Reporter“: „Разочаровани сме, че от „Дисни“ освободиха Кевин Файги като продуцент,  но уважаваме тяхното решение“. Спайдър-мен направи своя дебют в киновселената на Марвел през 2016-а в „Капитан Америка 3“. Досега е имал пет появи, като две от тях са в самостоятелни продукции. „Спайдър-мен: Далеч от дома“ е най-касовото досега заглавие в поредицата.  ", "date": "2019.08.23", "title": "Скандали за пари тормозят Спайдър-мен"}
{"url": "https://standartnews.com/svyat/prakh-ot-zvezdni-eksplozii-v-snega-na-antarktida-400016.html", "text": "Международен екип откри наличието на редкия изотоп „Желязо 60” в снега на Антарктида, съобщават от Техническия университет в Мюнхен, чиито учени имат основна заслуга за находката. Изотопът се получава при мощните експлозии на звезди на светлинни години от нас в космическото пространство. За първи път наличието на „Желязо 60” на Земята е било установено преди 20 години от изследователи на Мюнхенския технически университет в утайки, взети от дъното на океана. А сега учените събрали половин тон сняг от ледения континент и успели да изолират изотопа, използвайки химически методи и ускорител на частици. „Открихме 5 атома от изотопа, няма откъде да дойдат, освен от избухването на супернова”, твърди астрофизикът Доминик Кол.", "date": "2019.08.23", "title": "Прах от звездни експлозии в снега на Антарктида"}
{"url": "https://standartnews.com/svyat/poteglya-prvata-v-sveta-plavashcha-aets-400022.html", "text": "Първият в света плаващ ядрен реактор поема на пътуване в Северния ледовит океан, въпреки предупрежденията на природозащитници, че това носи сериозен риск за региона, предаде АФП, цитирана от БНР. Зареденият с ядрено гориво руски кораб \"Академик Ломоносов\" ще потегли от арктическото пристанище Мурманск за плаване от 5000 км към Североизточен Сибир. Руската агенция \"Росатом\" обясни, че реакторът просто е алтернатива на изграждането на стационарен АЕЦ на сушата, която е замръзнала през по-голямта част от годината, както и че планира да продава такива реактори в чужбина. Пътуването на реактора се очаква да продължи 4-6 седмици като продължителността ще зависи от метеорологичните условия и количеството лед по маршрута. Работата по 144-метровия плавателен съд \"Академик Ломоносов\" започва през 2006 г. в Санкт Петербург, пише dir.bg. Когато той пристигне в Певек - град с 5000 души население в Чукотка, той ще замени местен АЕЦ и затворен ТЕЦ на въглища. Планирано е да започне да произвежда електричество към края на годината, което да доставя основно на петролните платформи в региона. \"Академик Ломоносов\" е с водоизместимост 21 000 тона, на него са монтирани два 35-мегавотови реактора, приличащи на тези, използвани в атомните ледоразбивачи. Екипажът му е от 69 души, като може да плава със скорост 3,5-4,5 възела.", "date": "2019.08.23", "title": "Потегля първата в света плаваща АЕЦ"}
{"url": "https://standartnews.com/svyat/navalni-izleze-ot-zatvora-400023.html", "text": "Руският опозиционен лидер Алексей Навални е освободен от затвора, предава БТА. Навални бе вкаран в затвора заради нарушения на законодателството за демонстрациите, където прекара 30 дни. Алексей Навални излезе от затвора усмихнат и облечен в суичър и спортен панталон и със сак на рамене, както се вижда на две снимки, качени в Туитър от говорителката му Кира Ярмиш. Веднага след освобождаването си, Навални разкритикува пред журналисти действията на властите на демонстрациите в Москва през последните седмици, които според него имат за цел да сплашат опозицията. Навални увери, че протестното движение ще се разраства и властите ще съжаляват за стореното.  ", "date": "2019.08.23", "title": "Навални излезе от затвора"}
{"url": "https://www.standartnews.com/sport/nova-sanktsiya-za-levski-ot-uefa-400040.html", "text": "Частично затваряне на трибуните и парична глоба са наказанията на Левски, наложени от Дисциплинарната комисия към УЕФА за гостуването на \"сините\" в Ружомберок. Санкцията е за пет или повече жълти картона, а един или повече блокове (най-вероятно в сектор \"Б\") ще бъдат покрити с банер #EqualGame заради знамето със забранения символ на Тотенкопф, опънато в агитката на Левски. \"Дисциплинарната комисия към Европейската футболна асоциация се произнесе относно констатираните нарушения на първата среща от първия предварителен кръг на Лига Европа между Ружомберок и Левски на 11.07.2019 в Словакия, като постанови следното: \r\n1.За расистко поведение в трибуната на гостуващия отбор: \r\n- Частично затваряне на стадиона за следващото домакинство на клуба от европейските турнири - затваряне на сектор/сектори с не по-малко от 3000 седящи места. \r\n- Поставяне на банер на УЕФА У#EqualGameФ на сектора/секторите, които ще бъдат затворени по време на следващото домакинство на клуба от европейските турнири. \r\n2. За получени 5 или повече картона по време на срещата с Ружомберок на 11.07.2019 - глоба в размер на 4500 евро. Защитата на клуба пред Дисциплинарната комисия на УЕФА бе водена от изпълнителния директор на клуба Павел Колев и адвокат Ивайло Ивков. Благодарение на тяхната работа ПФК Левски получи възможно най-лекото наказание за нарушението, което е рецидив за клуба пред Европейската футболна асоциация\", съобщиха от клуба.", "date": "2019.08.23", "title": "Нова санкция за Левски от УЕФА"}
{"url": "https://www.standartnews.com/sport/premiert-borisov-se-zapozna-na-myasto-s-proekta-na-arda-arena-400042.html", "text": "Министър-председателят Бойко Борисов се срещна с ръководството  на професионален футболен клуб (ПФК) „Арда“  и с проектанти, изготвили проект за допълнително модернизиране на стадиона „Арена Арда“ в Кърджали. Модернизирането се налага, за да може футболният клуб да провежда домакинските си мачове на собствен терен в Кърджали.   По време на разговорите бяха обсъдени възможностите за справедливо решение за финансиране на клуба, каквото получават всички останали отбори от Първа професионална лига, като целта е разходите по реновирането да бъдат оптимизирани максимално.   Министър-председателят Бойко Борисов подчерта, че правителството изпълнява последователна политика за изграждане и реновиране на спортната база в цялата страна. Той коментира, че всички останали отбори в „А“ група са получили финансиране от държавата. „Помогнали сме на всички – или с тревно покритие, или с осветление. Надявам се следващата сряда да ми дадат точна сметка, за да помогнем и на „Арда“ да играят домакинските си мачове тук“, заяви Бойко Борисов.   Срещата днес е в резултат на разговора на ръководството на „Арда“ с премиера Борисов в началото на месец август, когато те поеха ангажимент да бъдат представени подробно плановете за подобряване на спортното съоръжение в Кърджали.    От месец юли тази година ПФК „Aрда“ играят в Първа професионална футболна лига на българското първенство. Едно от изискванията за провеждането на домакински мачове на отборите от Първа лига е да разполагат със специално осветление на стадиона си. Изцяло обновеният през 2018 г. стадион в Кърджали няма такова осветление, поради което ПФК „Aрда“ игрae дoмaкинcкитe cи мaчoвe нa cтaдиoн „Лoкoмoтив“ в Плoвдив.  На срещата в Кърджали присъстваха министърът на младежта и спорта Красен Кралев, министърът на финансите Владислав Горанов и представители на местната власт. „Държавата от години се е ангажирала да подпомага всички отбори, които влизат във висшия ешелон на футбола в България, с изграждане на терени и осветление. Със стадиона в Кърджали ще реализираме нашите обещания по същия начин“, това заяви министърът на младежта и спорта Красен Кралев пред медии по време на посещението си в Кърджали. Кралев посочи, че ММС има готовност да съдейства за реализирането на проекта на „Арда“, като по думите му клубът е кандидатствал с изключително детайлен план за строителни дейности по прилежащата инфраструктура на стадиона. „След срещата, която проведохме с премиера Борисов и ръководството на клуба, ще довършим разговорите по проекта, за да може по най-бързия начин средствата да се осигурят и да се проведе обществената поръчка. Най-реалистично е \"Арда” да провежда домакинските срещи на собствения си стадион напролет, във втория полусезон“, заяви спортният министър. Той допълни, че в момента осветлението на „Арена Арда“ е приоритетно, тъй като ситуацията е по-сложна отколкото на другите стадиони. „Първо трябва да се справим с тази задача и след това ще мислим за следващи евентуални инвестиции. Най-важното е да се постави осветлението, за да могат футболистите да играят пред собствена публика. Знаете, че това е дебютен сезон за „Арда“ в елитната група и всички фенове на отбора очакват да видят любимците си на този стадион“, каза още Кралев.", "date": "2019.08.23", "title": "Премиерът Борисов се запозна на място с проекта за \"Арда Арена\""}
{"url": "https://standartnews.com/svyat/otide-si-11-tiyat-po-bogatstvo-v-sveta-400065.html", "text": "Американският предприемач, милиардер, един от най-богатите хора в света - Дейвид Кох,  почина на 79 години, съобщи журналистката от New Yorker Джейн Майер.   Кох е роден на 3 май 1940 година, завършва технически университет и заедно с брат си Чарлз започват кариера във компанията, основана от баща им - Koch Industries. След смъртта на Фред Кох през 1967 година, братята разширяват дейността й, инвестирайки в нефтопреработване, селско стопанство и потребителски стоки.   Милиардерът се отказа от активна дейност миналата година заради здравословни проблеми. През последните 40 години той активно участваще и в политическия живот, финансирайки Републиканската партия. По данни на Forbes преди година състоянието му възлизаше на 51 милиарда доллара, а той заемаше 11-то място в класацията на най-богатите хора от планетата. Според Bloomberg през август 2019 г.  Чарлз и Дейвид имат 124,5 млд. доллара. Така, пред братята, които държавт 42% от акциите на дружеството, се нарежда само фамилията Уолтън,  които са наследници на основателите на веригата Walmart.", "date": "2019.08.23", "title": "Отиде си 11-тият по  богатство в света"}
{"url": "https://www.standartnews.com/sport/tsarsko-selo-pobedi-beroe-400075.html", "text": "Новакът в efbet Вига Царско село постигна втора победа от началото на футболното ни първенство. В дебютния мач на своя стадион столичния клуб надви с 2:1 силния тим на Берое. Мачът бе първи от 7-ия кръг. Антон Карачанаков откри резултата в 21-ата минута, след като получи чудесна топка от Божидар Кацаров на контраатака. Берое изравни чрез Камбуров в 40-ата минута. Това бе гол №223 за нападателя. Царско село стигна до победата с гол в 71-ата минута. Точен от 18 метра бе Антонио Георгиев.", "date": "2019.08.23", "title": "Царско село победи Берое"}
{"url": "https://www.standartnews.com/sport/zapochva-sedmiyat-krg-v-elita-400006.html", "text": "Седмият кръг на efbet Лига започва днес с 2 мача. В първия Царско село е домакин на своя стадион срещу Берое от 18,00 ч. От 20,30 ч Арда приема в Пловдив Черно море. Утре играят: от 18,00 ч Ботев (Пд) - Витоша, 20,30 ч - Левски - Локо (Пд). В неделя са срещите: Дунав - ЦСКА (18,00 ч) и Лудогорец - Славия (20,30 ч). Седмият кръг завършва с мача Ботев (Вр) - Етър на 26-и август от 20,30 ч.", "date": "2019.08.23", "title": "Започва седмият кръг в елита"}
{"url": "https://standartnews.com/svyat/kitay-udrya-sashch-s-mita-za-75-mlrd-dolara-400063.html", "text": "Китай обяви мита върху вносни американски стоки на стойност 75 милиарда долара, съобщи Франс прес. От идния месец влизат в сила 5- и 10-процентна тарифа за над 5 хиляди вида артикула. Най-тежко - с 25 на сто, ще бъдат обложени вносните американски автомобили от 15 декември. С днешното решение на Пекин се слага край на поредното „примирие“ в търговската война, започната преди година от американския президент Доналд Тръмп.", "date": "2019.08.23", "title": "Китай удря САЩ с мита за 75 млрд. долара"}
{"url": "https://www.standartnews.com/sport/izteglikha-zhrebiya-za-kupata-na-blgariya-400043.html", "text": "Днес бе изтеглен жребият за първите мачове от турнира за Купата на България по футбол. Столичните Левски и Витоша могат да се срещнат с екзотични съперници на 1/16-финалите, ако въпросните аматьорски отбори се справят с първия кръг. \"Сините\" ще гостуват на победителя от мача Лато (село Алеково, област В. Търново)- Спартак (Варна). Селският тим обаче играе мачовете си на стадиона в Свищов. Витоша пък може да гостува в Родопите, ако амбициозният тим на Върбица (Бенсковски) продължи похода и отстрани Черноморец (Балчик). Доста по-сериозни дестинации за гостуване се очертават пред Лудогорец и ЦСКА-София. Разградчани чакат победителя от мача Севлиево- Нефтохимик, а армейците ще гостуват на Марица или Локомотив (Горна Оряховица). За този жребий БФС взе пример от УЕФА и изтегли два кръга на веднъж, като първо бяха определени двойките между аматьорските и отборите от Втора лига. Веднага след това елитните тимове научиха вариантите пред тях. \r\n \r\nВтори предварителен кръг (мачовете са на 4 и 5 септември): \r\n1. Миньор (Перник)- Струмска слава (Радомир) \r\n2. Суворово 1 (Суворово)- ЦСКА 1948 (София) \r\n3. Светкавица-Търговище (Търговище)- Спартак-Плевен (Плевен) \r\n4. Севлиево- Нефтохимик (Бургас) \r\n5. Партизан (Червен бряг)- Хебър 1918 (Пазарджик) \r\n6. Балкан (Ботевград)- почива \r\n7. Хитрино (гара Хитрино)- Кариана (село Ерден) \r\n8. Върбица (Бенковски, Кж)- Черноморец (Балчик) \r\n9. Лато (село Алеково)- Спартак 1918 (Варна) \r\n10. Загорец (Нова Загора)- Пирин (Благоевград) \r\n11. Добруджа (Добрич)- Локомотив 1929 (София) \r\n12. Вихрен (Сандански)- Ботев (Гълъбово) \r\n13. Марица (Пловдив)- Локомотив (Горна Оряховица) \r\n14. Созопол- Поморие \r\n15. Дреновец (село Дреновец)- Литекс (Ловеч) \r\n16. Ботев (Ихтиман)- почива \r\n \r\nЖребий за 1/16-финалите: \r\nМиньор (Пк) или Стр.слава (Рд) - Ботев (Пловдив)  \r\nСуворово или ФК ЦСКА 1948 - Дунав 2010 (Русе)  \r\nСветкавица Тщ или Спартак (Пл) - Септември (София)  \r\nСевлиево или Нефтохимик (Бс) - Лудогорец 1945 (Разград)  \r\nПартизан (Чб) или Хебър (Пз) - Арда 1924 (Кърджали)  \r\nБалкан 1929 (Ботевград) - Локомотив 1926 (Пловдив)  \r\nХитрино или Кариана (Ерд) - Царско село 2015 (София)  \r\nВърбица (Бенк) или Черноморец (Бч) - Витоша (Бистрица)  \r\nЛато (Алеково) или Спартак (Вн) - Левски (София)  \r\nЗагорец (НЗ) или Пирин (Бл) - Славия 1913 (София)  \r\nДобруджа (Дч) или Локомотив Сф - Ботев (Враца)  \r\nВихрен (Санд)или Ботев (Гъл) - Етър ВТ (Велико Търново)  \r\nМарица (Пд) или Локомотив (ГО) - ЦСКА-София (София)  \r\nСозопол или Поморие - Берое (Стара Загора)  \r\nДреновец или Литекс (Лч) - Монтана  \r\nБотев 1937 (Ихтиман) - Черно море (Варна)  \r\nМачовете ще се играят на 24 и 25 септември 2019 година", "date": "2019.08.23", "title": "Изтеглиха жребия за Купата на България"}
{"url": "https://standartnews.com/svyat/makron-zaplashi-sdelkata-na-es-s-merkosur-zaradi-pozharite-400061.html", "text": "Франция и Ирландия обявиха, че ще блокират търговското споразумение на Европейския съюз с държавите от южноамериканския блок Меркосур, ако Бразилия не направи повече за справяне с пожарите в Амазонската джунгла. Сътрудник на френския президент Еманюел Макрон директно обвини бразилския президент Жаир Болсонаро, че е излъгал Макрон, когато е обещавал да се ангажира с опазването на околната среда. Ирландският премиер Лио Варадкар обясни, че Дъблин няма как да ратифицира договор с Бразилия, след като нейните власти отказват да вземат ефективни мерки срещу пожарите в Амазонските гори. Споразумението за свободна търговия между ЕС и Меркосур бе договорено през юни.", "date": "2019.08.23", "title": "Макрон заплаши  сделката на ЕС с Меркосур заради пожарите"}
{"url": "https://standartnews.com/svyat/dva-vzriva-pri-raketnata-zlopoluka-v-rusiya-400068.html", "text": "Експлозията, отнела живота на петима руски учени по време наизпитание на ракетен двигател по-рано този месец, е била последвана от втори взрив два часа по-късно, вероятния източник на последвалото повишаване на радиацията, заяви днес норвежката изследователска фондация Норсар, цитирана от Ройтерс. Втората експлозия, засечена само от инфразвукови сензори, а не от средствата за сеизмично наблюдение, вероятно е била от летяща ракета, задвижвана с ядрено гориво, посочи Норсар. \"Регистрирахме две експлозии, последната от които съвпадна по време със съобщеното повишаване на радиацията\", каза пред Ройтерс изпълнителният директор на фондацията Ане Стрьомен Люке. Тя добави, че то вероятно е дошло от ракетното гориво. \"И двата взрива са регистрирани на инфразвуковата ни система. Първият е засечен и от сеизмологията\", каза Люке. На 10 август руската държавна ядрена агенция Росатом заяви, че злополуката е включвала \"изотопни енергийни източници\", но не даде повече подробности. Информацията за последствията от инцидента е противоречива, отбелязва Ройтерс. Руското министерство на отбраната първоначално заяви, че радиационният фон е останал нормален, но държавната метеорологична агенция каза, че радиационните нива са се повишили. На 15 август норвежката агенция за ядрена безопасност ДСА съобщи, че е открила малки количества радиоактивен йод близо до границата на Норвегия с Русия в Арктика, макар да не беше в състояние да каже дали това има връзка със злополуката.", "date": "2019.08.23", "title": "Два взрива при ракетната злополука в Русия"}
{"url": "https://standartnews.com/sport/rezultati-ot-prvite-pleyofi-za-liga-evropa-400000.html", "text": "Лига Европа, плейоф, първи мачове: Лудогорец - Марибор \r\nАстана - БАТЕ (Борисов) 3:0 \r\nГолмайстори: 1:0 М. Томашов (23'), 2:0 Логвиненко (44'), 3:0 Сигурйонсон (52' - дузпа) \r\n \r\nАрарат-Армения - Дюделанж 2:1 \r\nГолмайстори: 1:0 Лима (22'), 1:1 M. Покар (68'), 2:1 Антонов (93') \r\n \r\nСудува - Ференцварош 0:0 \r\n \r\nМалмьо - Бней Йехуда 3:0 \r\nГолмайстори: 1:0 Розенберг (36'), 2:0 Бенгстом (40'), 3:0 Левицки (47') \r\n \r\nЛудогорец - Марибор 0:0 \r\n \r\nФейенорд - Апоел (Беер Шева) 3:0 \r\nГолмайстори: 1:0 Ларсон (33'), 2:0 Фер (56'), 3:0 Фер (78') \r\n \r\nКопенхаген - Рига 3:1 \r\nГолмайстори: 1:0 Фишер (18'), 1:1 Камес (42'), 2:1 Сотириу (62' - дузпа), 3:1 Дерами (90+3') \r\n \r\nАЕК (Атина) - Трабзонспор 1:3 \r\nГолмайстори: 1:0 Ливая (4'), 1:1 Екубан (29'), 1:2 Екубан (44'), 1:3 Екубан (70') \r\n \r\nЛегия (Варшава) - Глазгоу Рейнджърс 0:0 \r\nФКСБ - Витория (Гимараеш) 0:0 \r\n \r\nГент - Риека 2:1 \r\nГолмайстори: 0:1 Халилович (40'), 1:1 Депоатър (57'), 2:1 Депоатър (71') \r\n \r\nПСВ Айндховен - Аполон 3:0 \r\nГолмайстори: 1:0 Ихатарен (47'), 2:0 Гакпо (56'), 3:0 Дъмфрис (61') \r\n \r\nСтрасбург - Айнтрахт (Франкфурт) 1:0 \r\nГолмайстор: 1:0 Зохи (33') \r\n \r\nАЗ Алкмаар - Антверп 0:1 \r\nГолмайстор: 0:1 Батубинска (39') \r\n \r\nСелтик - АИК 2:0 \r\nГолмайстори: 1:0 Форест (48'), 2:0 Едуард (73') \r\n \r\nЛинфийлд - Карабах 3:2 \r\nГолмайстори: 0:1 Рерас (15'), 1:1 Стафорд (40'), 2:1 Лейвъри (45'), 3:1 Лейвъри (75'), 3:2 Гай (90+2' - дузпа) \r\n \r\nБрага - Спартак (Москва) 1:0 \r\nГолмайстор: 1:0 Орта (74') \r\n \r\nСлован (Братислава) - ПАОК 1:0 \r\nГолмайстор: 1:0 Абена (90+4') \r\n \r\nТорино - Уулвърхамптън 2:3 \r\nГолмайстори: 0:1 Ицо (43' - автогол), 0:2 Жота (59'), 1:2 Де Силвестри (61'), 1:3 Хименес (72'), 2:3 Белоти (89' - дузпа) \r\n \r\nЕспаньол - Зоря 3:1 \r\nГолмайстори: 0:1 Леднев (38'), 1:1 Ферейра (58'), 2:1 Лопес (79'), 3:1 Мартин (81') \r\n \r\nПартизан - Мьолде 2:1 \r\nГолмайстори: 0:1 Боли (44'), 1:1 Сума (45'), 2:1 Тошич (84') Реваншите са на 29-и август.", "date": "2019.08.23", "title": "Резултати от първите плейофи за Лига Европа"}
{"url": "https://standartnews.com/sport/premiert-borisov-se-zapozna-na-myasto-s-proekta-na-arda-arena-400042.html", "text": "Министър-председателят Бойко Борисов се срещна с ръководството  на професионален футболен клуб (ПФК) „Арда“  и с проектанти, изготвили проект за допълнително модернизиране на стадиона „Арена Арда“ в Кърджали. Модернизирането се налага, за да може футболният клуб да провежда домакинските си мачове на собствен терен в Кърджали.   По време на разговорите бяха обсъдени възможностите за справедливо решение за финансиране на клуба, каквото получават всички останали отбори от Първа професионална лига, като целта е разходите по реновирането да бъдат оптимизирани максимално.   Министър-председателят Бойко Борисов подчерта, че правителството изпълнява последователна политика за изграждане и реновиране на спортната база в цялата страна. Той коментира, че всички останали отбори в „А“ група са получили финансиране от държавата. „Помогнали сме на всички – или с тревно покритие, или с осветление. Надявам се следващата сряда да ми дадат точна сметка, за да помогнем и на „Арда“ да играят домакинските си мачове тук“, заяви Бойко Борисов.   Срещата днес е в резултат на разговора на ръководството на „Арда“ с премиера Борисов в началото на месец август, когато те поеха ангажимент да бъдат представени подробно плановете за подобряване на спортното съоръжение в Кърджали.    От месец юли тази година ПФК „Aрда“ играят в Първа професионална футболна лига на българското първенство. Едно от изискванията за провеждането на домакински мачове на отборите от Първа лига е да разполагат със специално осветление на стадиона си. Изцяло обновеният през 2018 г. стадион в Кърджали няма такова осветление, поради което ПФК „Aрда“ игрae дoмaкинcкитe cи мaчoвe нa cтaдиoн „Лoкoмoтив“ в Плoвдив.  На срещата в Кърджали присъстваха министърът на младежта и спорта Красен Кралев, министърът на финансите Владислав Горанов и представители на местната власт. „Държавата от години се е ангажирала да подпомага всички отбори, които влизат във висшия ешелон на футбола в България, с изграждане на терени и осветление. Със стадиона в Кърджали ще реализираме нашите обещания по същия начин“, това заяви министърът на младежта и спорта Красен Кралев пред медии по време на посещението си в Кърджали. Кралев посочи, че ММС има готовност да съдейства за реализирането на проекта на „Арда“, като по думите му клубът е кандидатствал с изключително детайлен план за строителни дейности по прилежащата инфраструктура на стадиона. „След срещата, която проведохме с премиера Борисов и ръководството на клуба, ще довършим разговорите по проекта, за да може по най-бързия начин средствата да се осигурят и да се проведе обществената поръчка. Най-реалистично е \"Арда” да провежда домакинските срещи на собствения си стадион напролет, във втория полусезон“, заяви спортният министър. Той допълни, че в момента осветлението на „Арена Арда“ е приоритетно, тъй като ситуацията е по-сложна отколкото на другите стадиони. „Първо трябва да се справим с тази задача и след това ще мислим за следващи евентуални инвестиции. Най-важното е да се постави осветлението, за да могат футболистите да играят пред собствена публика. Знаете, че това е дебютен сезон за „Арда“ в елитната група и всички фенове на отбора очакват да видят любимците си на този стадион“, каза още Кралев.", "date": "2019.08.23", "title": "Премиерът Борисов се запозна на място с проекта за \"Арда Арена\""}
{"url": "https://standartnews.com/sport/zapochva-sedmiyat-krg-v-elita-400006.html", "text": "Седмият кръг на efbet Лига започва днес с 2 мача. В първия Царско село е домакин на своя стадион срещу Берое от 18,00 ч. От 20,30 ч Арда приема в Пловдив Черно море. Утре играят: от 18,00 ч Ботев (Пд) - Витоша, 20,30 ч - Левски - Локо (Пд). В неделя са срещите: Дунав - ЦСКА (18,00 ч) и Лудогорец - Славия (20,30 ч). Седмият кръг завършва с мача Ботев (Вр) - Етър на 26-и август от 20,30 ч.", "date": "2019.08.23", "title": "Започва седмият кръг в елита"}
{"url": "https://standartnews.com/sport/nova-sanktsiya-za-levski-ot-uefa-400040.html", "text": "Частично затваряне на трибуните и парична глоба са наказанията на Левски, наложени от Дисциплинарната комисия към УЕФА за гостуването на \"сините\" в Ружомберок. Санкцията е за пет или повече жълти картона, а един или повече блокове (най-вероятно в сектор \"Б\") ще бъдат покрити с банер #EqualGame заради знамето със забранения символ на Тотенкопф, опънато в агитката на Левски. \"Дисциплинарната комисия към Европейската футболна асоциация се произнесе относно констатираните нарушения на първата среща от първия предварителен кръг на Лига Европа между Ружомберок и Левски на 11.07.2019 в Словакия, като постанови следното: \r\n1.За расистко поведение в трибуната на гостуващия отбор: \r\n- Частично затваряне на стадиона за следващото домакинство на клуба от европейските турнири - затваряне на сектор/сектори с не по-малко от 3000 седящи места. \r\n- Поставяне на банер на УЕФА У#EqualGameФ на сектора/секторите, които ще бъдат затворени по време на следващото домакинство на клуба от европейските турнири. \r\n2. За получени 5 или повече картона по време на срещата с Ружомберок на 11.07.2019 - глоба в размер на 4500 евро. Защитата на клуба пред Дисциплинарната комисия на УЕФА бе водена от изпълнителния директор на клуба Павел Колев и адвокат Ивайло Ивков. Благодарение на тяхната работа ПФК Левски получи възможно най-лекото наказание за нарушението, което е рецидив за клуба пред Европейската футболна асоциация\", съобщиха от клуба.", "date": "2019.08.23", "title": "Нова санкция за Левски от УЕФА"}
{"url": "https://standartnews.com/sport/izteglikha-zhrebiya-za-kupata-na-blgariya-400043.html", "text": "Днес бе изтеглен жребият за първите мачове от турнира за Купата на България по футбол. Столичните Левски и Витоша могат да се срещнат с екзотични съперници на 1/16-финалите, ако въпросните аматьорски отбори се справят с първия кръг. \"Сините\" ще гостуват на победителя от мача Лато (село Алеково, област В. Търново)- Спартак (Варна). Селският тим обаче играе мачовете си на стадиона в Свищов. Витоша пък може да гостува в Родопите, ако амбициозният тим на Върбица (Бенсковски) продължи похода и отстрани Черноморец (Балчик). Доста по-сериозни дестинации за гостуване се очертават пред Лудогорец и ЦСКА-София. Разградчани чакат победителя от мача Севлиево- Нефтохимик, а армейците ще гостуват на Марица или Локомотив (Горна Оряховица). За този жребий БФС взе пример от УЕФА и изтегли два кръга на веднъж, като първо бяха определени двойките между аматьорските и отборите от Втора лига. Веднага след това елитните тимове научиха вариантите пред тях. \r\n \r\nВтори предварителен кръг (мачовете са на 4 и 5 септември): \r\n1. Миньор (Перник)- Струмска слава (Радомир) \r\n2. Суворово 1 (Суворово)- ЦСКА 1948 (София) \r\n3. Светкавица-Търговище (Търговище)- Спартак-Плевен (Плевен) \r\n4. Севлиево- Нефтохимик (Бургас) \r\n5. Партизан (Червен бряг)- Хебър 1918 (Пазарджик) \r\n6. Балкан (Ботевград)- почива \r\n7. Хитрино (гара Хитрино)- Кариана (село Ерден) \r\n8. Върбица (Бенковски, Кж)- Черноморец (Балчик) \r\n9. Лато (село Алеково)- Спартак 1918 (Варна) \r\n10. Загорец (Нова Загора)- Пирин (Благоевград) \r\n11. Добруджа (Добрич)- Локомотив 1929 (София) \r\n12. Вихрен (Сандански)- Ботев (Гълъбово) \r\n13. Марица (Пловдив)- Локомотив (Горна Оряховица) \r\n14. Созопол- Поморие \r\n15. Дреновец (село Дреновец)- Литекс (Ловеч) \r\n16. Ботев (Ихтиман)- почива \r\n \r\nЖребий за 1/16-финалите: \r\nМиньор (Пк) или Стр.слава (Рд) - Ботев (Пловдив)  \r\nСуворово или ФК ЦСКА 1948 - Дунав 2010 (Русе)  \r\nСветкавица Тщ или Спартак (Пл) - Септември (София)  \r\nСевлиево или Нефтохимик (Бс) - Лудогорец 1945 (Разград)  \r\nПартизан (Чб) или Хебър (Пз) - Арда 1924 (Кърджали)  \r\nБалкан 1929 (Ботевград) - Локомотив 1926 (Пловдив)  \r\nХитрино или Кариана (Ерд) - Царско село 2015 (София)  \r\nВърбица (Бенк) или Черноморец (Бч) - Витоша (Бистрица)  \r\nЛато (Алеково) или Спартак (Вн) - Левски (София)  \r\nЗагорец (НЗ) или Пирин (Бл) - Славия 1913 (София)  \r\nДобруджа (Дч) или Локомотив Сф - Ботев (Враца)  \r\nВихрен (Санд)или Ботев (Гъл) - Етър ВТ (Велико Търново)  \r\nМарица (Пд) или Локомотив (ГО) - ЦСКА-София (София)  \r\nСозопол или Поморие - Берое (Стара Загора)  \r\nДреновец или Литекс (Лч) - Монтана  \r\nБотев 1937 (Ихтиман) - Черно море (Варна)  \r\nМачовете ще се играят на 24 и 25 септември 2019 година", "date": "2019.08.23", "title": "Изтеглиха жребия за Купата на България"}
{"url": "https://www.standartnews.com/sport/levski-lukoyl-vze-tsentr-ot-kanada-400076.html", "text": "Баскетболният Левски Лукойл привлече канадския център Райън Райт, съобщи Дарик.Той е висок 205 сантиметра и тежи 109 килограма. Райт пристига от Катая баскет. Центърът е роден в Мисисага, град в южната част на щата Онтарио на 27 януари, 1987г. Това е първото чуждестранно ново попълнение на Левски Лукойл през това лято. \r\nДо момента вицешампионите си осигуриха услугите на Чавдар Костов и Венцислав Петков.", "date": "2019.08.23", "title": "Левски Лукойл взе център от Канада"}
{"url": "https://standartnews.com/sport/tsarsko-selo-pobedi-beroe-400075.html", "text": "Новакът в efbet Вига Царско село постигна втора победа от началото на футболното ни първенство. В дебютния мач на своя стадион столичния клуб надви с 2:1 силния тим на Берое. Мачът бе първи от 7-ия кръг. Антон Карачанаков откри резултата в 21-ата минута, след като получи чудесна топка от Божидар Кацаров на контраатака. Берое изравни чрез Камбуров в 40-ата минута. Това бе гол №223 за нападателя. Царско село стигна до победата с гол в 71-ата минута. Точен от 18 метра бе Антонио Георгиев.", "date": "2019.08.23", "title": "Царско село победи Берое"}
{"url": "https://www.standartnews.com/sport/10-ot-arda-izmknakha-00-na-cherno-more-400080.html", "text": "Новакът в efbet Лига Арда успя да направи 0:0 като домакин на Черно море. Двубоят бе от седмия кръг в елита. Арда игра близо час с човек по-малко. За втори жълт картон в 38-ата минута бе изгонен Румян Ховсепян. Той събори в пеналта Мартин Минчев и съдията Николай Йорданов отсъди дузпа за Черно море. Арменецът направи жест към съдията, който веднага му вдигна втори жълт и червен картон. Жоржиньо би дузпата в десния ъгъл на вратаря Караджов, който обаче спаси. Преди началото на мача министъра на младежта и спорта Красен Кралев връчи почетен плакет на ММС на съдията Николай Йорданов за рекордния му мач №255 в елита на българския футбол между отборите на Арда (Кърджали) и Черно море (Варна). Един от най-изявените ни съдии бе награден и с почетна фланелка на “Арда” от президента на клуба Петър Пешев, от името на щаба на “Черно море” Ивайло Борисов му връчи плакет.  С това постижение той става №1 в България за всички времена. Досега рекордът се държеше от Антон Генов, който е свирил 254 мача в елитната ни дивизия. Освен тях двамата, \"кота 200\" е надминал само още Станислав Тодоров. Министър Кралев му пожела още успехи в професионалната му кариера. Николай Йорданов е съдия в А група от 2003 година, като е бил международен в периода 2007-2017 година.", "date": "2019.08.23", "title": "10 от Арда измъкнаха 0:0 на Черно море"}
{"url": "https://standartnews.com/sport/voleybolistkite-zagubikha-na-starta-na-evro-2019-400058.html", "text": "Женският национален отбор по волейбол на България, който е воден от Иван Петков, започна с драматична загуба на старта на европейското първенство първенство 2019. Българските „лъвици“ отстъпиха на Франция с 2:3 (20:25, 25:13, 15:25, 25:19,13:15 ) в първия двубой от предварителна група А, мачовете от която се играят в Анкара (Турция). Родните представителки отбелязаха колеблива игра, с приливи и отливи, което повлия и се стигна до размяна на геймове и петгеймова борба. От своя страна французойките, които се завръщат сред най-добрите на европейска сцена след шест годни отсъствие, направиха страхотен мач и изненадаха със силен старт в турнира. С най-голям актив за България бе Мирослава Паскова с 18 точки ( 2 блока). Елица Василева приключи с 15 точки ( 1 блок). Програма на българския тим за Евро 2019. Срещите се излъчват пряко по БНТ3. 25.08.2019 17:00 ч: БЪЛГАРИЯ - Сърбия 26.08.2019 19:30 ч: Турция - БЪЛГАРИЯ 27.08.2019 19:30 ч: Гърция - БЪЛГАРИЯ 29.08.2019 17:00 ч: БЪЛГАРИЯ - Финландия", "date": "2019.08.23", "title": "Волейболистките загубиха на старта на Евро 2019"}
{"url": "https://standartnews.com/sport/10-ot-arda-izmknakha-00-na-cherno-more-400080.html", "text": "Новакът в efbet Лига Арда успя да направи 0:0 като домакин на Черно море. Двубоят бе от седмия кръг в елита. Арда игра близо час с човек по-малко. За втори жълт картон в 38-ата минута бе изгонен Румян Ховсепян. Той събори в пеналта Мартин Минчев и съдията Николай Йорданов отсъди дузпа за Черно море. Арменецът направи жест към съдията, който веднага му вдигна втори жълт и червен картон. Жоржиньо би дузпата в десния ъгъл на вратаря Караджов, който обаче спаси. Преди началото на мача министъра на младежта и спорта Красен Кралев връчи почетен плакет на ММС на съдията Николай Йорданов за рекордния му мач №255 в елита на българския футбол между отборите на Арда (Кърджали) и Черно море (Варна). Един от най-изявените ни съдии бе награден и с почетна фланелка на “Арда” от президента на клуба Петър Пешев, от името на щаба на “Черно море” Ивайло Борисов му връчи плакет.  С това постижение той става №1 в България за всички времена. Досега рекордът се държеше от Антон Генов, който е свирил 254 мача в елитната ни дивизия. Освен тях двамата, \"кота 200\" е надминал само още Станислав Тодоров. Министър Кралев му пожела още успехи в професионалната му кариера. Николай Йорданов е съдия в А група от 2003 година, като е бил международен в периода 2007-2017 година.", "date": "2019.08.23", "title": "10 от Арда измъкнаха 0:0 на Черно море"}
{"url": "https://standartnews.com/biznes/zashcho-napuska-direktor-s-30-mln-zaplata-400037.html", "text": "\"Когато дойдох в HP Inc. обяснявах на всички свои подчинени, че семейството винаги трябва да е на първо място. Сега обстоятелствата са такива, че трябва да последвам собствения си съвет. Напускам компанията, за да се върна в Австралия и да се посветя на семейството ми, което има нужда от мен.\" С тези думи главният изпълнителен директор на HP Дион Уайслър изненадващо се оттегля от компанията след близо четири години в управлението, съобщи Ройтерс. В класацията на Equilar за най-скъпоплатени мениджъри Уайслър присъстваше неизменно в топ10 с годишно възнаграждение от 28 милиона долара. Той се присъедини към НР през 2012 година, стана главен изпълнителен директор през 2015 г. и остава в историята на компанията като човекът, който успя да отдели успешно бизнесите й – с принтери и компютри, от разработването на бизнес софтуер. Енрике Лорес, ветеран с 30-годишен опит в компанията и понастоящем президент на HP за принтерния бизнес, ще заеме позицията на главен изпълнителен директор на 1 ноември. Уайслър остава в компанията до януари 2020 г, за да осигури приемственост, както и в Съвета на директорите на HP до следващото годишно общо събрание. Оттеглянето на досегашния шеф идва само два месеца след като компанията обяви грандиозна програма и прогнозира генериране на нови приходи от 900 милиона долара, което е увеличение от 35% спрямо 2017 г. Основните й цели ще са повишаване на рециклирането на пластмаса при „Персонални компютърни системи“ и „Решения за печат и консумативи“ с до 30% до 2025 година, захранване на своите глобални операции със 100% електроенергия от възобновяеми източници до 2035 г, както и постигане на 21 милиона потребители - студенти и учащи, чрез качествени образователни програми и партньорства. \"Лорес започна работа в отдела за проектиране, но е работил и в бизнеса с принтери, и с компютри, и с усгуги, така че съм напълно уверен, че ще изведе компанията на още по-високо ниво\", каза на изпроводяк Уайслър. \r\nНовият изпълнителен директор върна комплиментите на Уайслър и заяви, че ще съсредоточи усилия за по-висок ръст на показателите. \"Ще видите от мен тясно взаимодействие с ключови инвеститори и клиенти, за да ги уверим, че това, което е било през последните 4 години, ще има своето решаващо знамение и в бъдеще\", каза Лорес. Според Уайслър за последните 4 години компанията е постигнала средногодишен ръст от 7 милиарда долара, а през всичките месеци резултатите са надвишавали прогнозните.   \r\nВъпреки това обаче прогнозна печалба за четвъртото тримесечие е под очакванията на Уолстрийт, а спад с 6% отчетоха акциите на компанията в края на борсовата търговия вчера, съобщи Ройтерс.  ", "date": "2019.08.23", "title": "Защо напуска директор  с $30 млн. заплата"}
{"url": "https://www.standartnews.com/sport/voleybolistkite-zagubikha-na-starta-na-evro-2019-400058.html", "text": "Женският национален отбор по волейбол на България, който е воден от Иван Петков, започна с драматична загуба на старта на европейското първенство първенство 2019. Българските „лъвици“ отстъпиха на Франция с 2:3 (20:25, 25:13, 15:25, 25:19,13:15 ) в първия двубой от предварителна група А, мачовете от която се играят в Анкара (Турция). Родните представителки отбелязаха колеблива игра, с приливи и отливи, което повлия и се стигна до размяна на геймове и петгеймова борба. От своя страна французойките, които се завръщат сред най-добрите на европейска сцена след шест годни отсъствие, направиха страхотен мач и изненадаха със силен старт в турнира. С най-голям актив за България бе Мирослава Паскова с 18 точки ( 2 блока). Елица Василева приключи с 15 точки ( 1 блок). Програма на българския тим за Евро 2019. Срещите се излъчват пряко по БНТ3. 25.08.2019 17:00 ч: БЪЛГАРИЯ - Сърбия 26.08.2019 19:30 ч: Турция - БЪЛГАРИЯ 27.08.2019 19:30 ч: Гърция - БЪЛГАРИЯ 29.08.2019 17:00 ч: БЪЛГАРИЯ - Финландия", "date": "2019.08.23", "title": "Волейболистките загубиха на старта на Евро 2019"}
{"url": "https://standartnews.com/biznes/karayancheva-i-borisov-otkrivat-nov-zlaten-rudnik-399992.html", "text": "Председателят на парламента Цвета Караянчева ще открие първия у нас новоразработен рудник за добив на злато за последните 40 години край Крумовград. Очаква се на церемонията да присъства премиерът Бойко Борисов. Инвестицията е на частната компания „Дънди Прешъс Металс“, която изгради изцяло мината и съпътстващите съоръжения. Реалната експлоатация на рудника Ада тепе започна през юли, а няколко седмици по-късно бяха произведени първите количества златен концентрат. На хълма Ада тепе вече работят всички минни съоръжения. Рудата се добива по открит способ, а годишната преработка е 800 000 тона. За извличане на златото не се използват цианиди. В рудника работят 238 души, над 90 на сто от тях са местни хора. Част от работниците в мината се върнаха от чужбина. Инвестициите в промишлеността оживиха Крумовград. Увеличено е търсенето на жилища, има нови магазини и заведения, казва кметът Себихан Мехмед. „Наемите са добри за Община Крумовград и за Крумовград. Всички тези местни хора се хранят и пребивават на територията на Крумовград, а това захрани местните търговци много“. Очаква се добивът на злато от Ада тепе да продължи около 10 години, но изградените там мощности ще продължат да работят.", "date": "2019.08.23", "title": "Караянчева и Борисов откриват нов златен рудник"}
{"url": "https://standartnews.com/biznes/chakat-borisov-da-katsne-s-khelikopter-v-krumovgrad-400008.html", "text": "Днес е петък - пазарен ден, а целият пазар в Крумовград очаква Борисов да кацне с хеликоптер на стадиона за откриването на рудника на Ада тепе. На церемонията по пускането в действие на комплекса, разработен от \"Дънди Прешъс Металс\", ще присъства и председателят на Народното събрание Цвета Караянчева.", "date": "2019.08.23", "title": "Чакат Борисов да кацне с хеликоптер в Крумовград"}
{"url": "https://standartnews.com/regionalni/natsionalni-khaydushki-praznitsi-kapitan-petko-voyvoda-400020.html", "text": "И тази година в Чепеларе се организират Национални хайдушки празници \"Капитан Петко войвода\". От 21.09. до 23.09. 2019г. в града ще се проведат станалите традиция празници в памет на Капитан Петко войвода. Чепеларе почита по традиция бореца за свобода, чийто паметник в центъра на града е един най-почитаните монументи, а също така е и една от най-красивите творби, изобразяваща Войводата. Очаквайте скоро и официалната програма за празниците!  ", "date": "2019.08.23", "title": "Национални хайдушки празници \"Капитан Петко войвода\""}
{"url": "https://standartnews.com/biznes/bnb-prognozira-poskpvane-na-khranite-i-gorivata-400028.html", "text": "От Българската народна банка прогнозират, че ще поскъпнат храните и горивата. В анализа си банката очаква 2,6 % инфлация в края на годината заради международните цени на петрола и на храните в евро, пише Булнюз Дaннитe пoкaзвaт oщe, чe зaрaди очакваната пo-cлaбa рeкoлтa от пшеница, хлябът щe пocкъпнe. Cпoрeд хлeбoпрoизвoдитeлитe oбaчe поскъпването няма да е заради недобрата реколта, а заради повишената цена на тока и предстоящото плащане на ТОЛ таксите.", "date": "2019.08.23", "title": "БНБ прогнозира поскъпване на храните и горивата"}
{"url": "https://standartnews.com/biznes/otvd-mesoto-vkust-v-bdeshche-vreme-400041.html", "text": "Искате ли да опитате това, което Леонадрдо ди Каприо, Бил Гейтс и създателите на Twitter Евън Уилямс и Биз Стоун предпочитат на своята трапеза? Тогава проверете в Интернет за бургерите и наденичките на Бионд Мийт – американската компания, която от 2009 година успешно създава растителна алтернатива на месото, използвайки белтъчини, извлечени от граховото зърно. Без соя, без глутен и без GMO, но за сметка на това с богато съдържание на протеини, повече от колкото бихте намерили в кюфтето на един бургер от телешко месо. Това, което основателят на компанията Итън Браун си е поставил за цел - да създаде продукти, които не отстъпват по вкус и качество на месните, но несъдържащи холестерол, произведени с по-малко вода, при ограничена консумация на електроенергия за тяхното производството и по-малко емисии въглероден диоксид , изглежда постигнато. Защитниците на околната среда днес могат да се наслаждават на бургери и наденички, при чието създаване, в сравнение с конвенционалното отглеждане на животни и месопреработка, е използвана 99% по-малко вода, 46% по-ниска консумация на електричество, 93% по-малко обработваеми площи, при 90% по-ниски нива на парникови емисии. Без да изглежда като панацея за екологичното бъдеще на Земята, продуктите на Бионд Мийт очертават една от възможните перспективи пред решаване на проблемите с изхранване на човечеството. „Спешно се нуждаем от алтернативи на животинските протеини от фермерското земеделие, за да намалим високите изисквания за ресурси.“, казва Фабио Зимсен, изпълнителен директор на NX-Food, дъщерната компания на германския търговец на едро METRO, която търси, разработва и налага алтернативни храни на потребителския пазар. „Ето защо продуктите на Бионд Мийт отразяват духа на времето и ни помагат да оптимизираме съществуващата хранителна система.“ NX-Food и METRO гледат напред и планират все повече и по-устойчиви продукти подобни на Бионд Мийт в своя асортимент. Наденичките и бъргърите Бионд Мийт са част от продуктовата гама на METRO Германия от края на 2018 година, а от този август са вече и на рафтовете на компанията в България. Така МЕТРО става първата компания, която започва да предлага революционните продукти на американския startup на българския пазар. И докато спасението на планетата изглежда се движи по план, дали вкусът, с който българските любителите на барбекю и хамбургери са свикнали ще остане непроменен? Отговорът идва от кухнята на МЕТРО Академия, в която главният й готвач, шеф Юри Велев, е готвил многократно с продуктите на Бионд Мийт преди те да влязат в магазините на компанията. „С Бионд Мийт можете да приготвите на барбекю бурургери и наденички, по същия начин, по който бихте го направили с любимите си телешки продукти. Кюфтето за хамбургер е също толкова сочно и вкусно, колкото и това, приготвено от мляно телешко месо.“, казва шеф Велев. „Неслучайно продуктите на Бионд Мийт се намират на нашите щандове в съседство с тези, приготвени от кайма.“ На главния готвач на МЕТРО Академия може да се вярва – доказан любител и майстор на месни блюда, той смята, че вкусът на граховото кюфте не отстъпва на телешкия му еквивалент. Ако искате сами да опитате и решите да добавите продуктите на Бионд Мийт към менюто си, както и да се запознаете с отбрани рецепти, вижте повече  !", "date": "2019.08.23", "title": "Отвъд месото – вкусът в бъдеще време!"}
{"url": "https://standartnews.com/regionalni/remontirat-ptya-razgrad-kubrat-za-73-mln-leva-400034.html", "text": "Девет километрова пътна отсечка между Разград и Кубрат ще бъде ремонтирана в следващите 3 месеца. До края на ноември нов асфалт ще бъде положен на пътя от разградското село Топчии, през кубратското село Каменово до общинския център Кубрат, където в момента шосето е осеяно с дълбоки ями. Средствата за ремонта са отпуснати от бюджета на АПИ, съобщават от пътната агенция.   Строителните работи ще се извършват без да се затваря шосето, което свързва лудогорската община с областния град. Рехабилитацията на асфалта в този регион започна след серия протести на местните хора, които през 2018 и 2019 година няколко пъти организираха пътни блокади, с искане второкласният републикански път да бъде ремонтиран и шофирането там да стане безопасно. Още два компрометирани пътни участъци в област Разград предстои да бъдат ремонтирани в кратки срокове, съобщават от областната управа в града. В момента се извършват проектни  дейности за рехабилитация на околовръстното шосе в Исперих и за пътната отсечка между кубратските села Юпер и Бисерци.  ", "date": "2019.08.23", "title": "Ремонтират пътя Разград-Кубрат за 7,3 млн. лева"}
{"url": "https://standartnews.com/regionalni/kompleks-za-kreativen-turizm-shche-izgrazhdat-v-sredets-400062.html", "text": "Комплекс за креативен туризъм \"Траките: Античност и съвременност\" ще изгради община Средец. Той ще бъде разположен до древния град Деултум в рамките на проекта \"Древен шепот - креативен отзвук\", съобщиха от пресцентъра на Общината.   Проектът ще бъде реализиран с финансовите средства на Програмата за трансгранично сътрудничество \"Интеррег\", приоритетна ос \"Туризъм\", като водещ партньор е Община Средец, а реализирането му ще бъде съвместно с Община Визе, Турция. Стойността на проекта е близо 500 хиляди евро, а продължителността му - 24 месеца. Кметът на Община Средец Иван Жабов подписа договора и дейностите по проекта вече стартират. Специфичната цел на проекта е: \"Повишаване на туристическата привлекателност на трансграничния район чрез по-добро използване на природното, културното и историческото наследство и свързаната с него инфраструктура\" В рамките на проекта ще бъдат ремонтирани и  пътищата за достъп до древния град Бизия и ще бъдат създададени улични зони за креативен туризъм от страна на турския партньор - Община Визе.", "date": "2019.08.23", "title": "Комплекс за креативен туризъм ще изграждат в Средец"}
{"url": "https://standartnews.com/regionalni/rabota-za-20-domashni-pomoshchnitsi-osiguryava-obshchina-blagoevgrad-400055.html", "text": "Община Благоевград в качеството си на бенефициент по проект “Патронажна грижа в Община Благоевград”, финансиран по Оперативна програма Развитие на човешките ресурси 2014-2020 г. осигурява 20 работни места за домашни помощници. В рамките на 12 месеца Община Благоевград ще подкрепи 130 лица с увреждания и възрастни хора чрез предоставяне на интегрирани здравно-социални услуги в домашна среда. Услугите ще се предоставят от специализиран екип от здравни специалисти и домашни помощници. Лицата, които могат да се възползват от предоставяните услуги по проекта са лица на възраст над 65 години, лица с валидно ЕР на ТЕЛК или медицински документ, лица с хронични заболявания, нуждаещи се от продължително наблюдение и здравна грижа, лица след оперативна интервенция и след хоспитализаця, нуждаещи се от краткосрочно наблюдение и здравни грижи и техните семейства. Документите следва да се подават лично или чрез пълномощник, в община Благоевград, стая № 326, в срок до 30.08.2019 г. Допълнителни разяснения могат да бъдат получени на телефони 073/884460. Необходимите формуляри може да намерите на посочените линкове: http://www.blgmun.com/cat124/3925/Obyavlenie_23082019.html http://www.blgmun.com/cat124/3926/Obyavlenie-23082019.html \r\nв сайта на Община Благоевград.", "date": "2019.08.23", "title": "Работа за 20 домашни помощници осигурява община Благоевград"}
{"url": "https://standartnews.com/svyat/bryuksel-dava-100-mlrd-evro-za-fond-400071.html", "text": "Eвpoпeйcĸитe влacти иcĸaт дa cъздaдaт фoнд oт 100 милиapдa eвpo, ĸoйтo дa пoдĸpeпи \"eвpoпeйcĸитe шaмпиoни\" в ĸoнĸypeнтнaтa им бopбa c aмepиĸaнcĸи и ĸитaйcĸи гигaнти ĸaтo Gооglе, Аррlе и Аlіbаbа. Πpeдлoжeниeтo зa т.нap. \"Eвpoпeйcĸи фoнд нa бъдeщeтo\" cъдъpжa нeoбичaйнo paдиĸaлни мepĸи, ĸoитo чинoвницитe oт Eвpoпeйcĸaтa ĸoмиcия иcĸaт дa пocтaвят в днeвния peд нa нoвия пpeдceдaтeл Уpcyлa фoн дep Лaйeн вeднaгa cлeд cтъпвaнeтo й нa 1 нoeмвpи, пишe Роlіtісо в eĸcĸлyзивeн мaтepиaл. Дoĸyмeнтът oт 173 cтpaници, c ĸoйтo paзпoлaгa издaниeтo, вĸлючвa peдицa тъpгoвcĸи мepĸи cpeщy Πeĸин и Baшингтoн, ĸoитo дa ocигypят пo-дoбpa зaщитa нa Eвpoпa, вĸлючитeлнo и чpeз пoмпaнeтo c пyблични cpeдcтвa нa мecтни бизнec гигaнти. \"Πoявaтa нa чacтни ĸoнĸypeнти извън EC, ĸoитo paзпoлaгaт c бeзпpeцeдeнтни финaнcoви cpeдcтвa, имa пoтeнциaлa дa зaличи cъщecтвyвaщaтa инoвaциoннa динaмиĸa и индycтpиaлни пoзиции нa EC в cъoтвeтнитe ceĸтopи\", ce ĸaвa в дoĸyмeнтa. Eвpoпeйcĸитe eĸcпepти идeнтифициpaт Gооglе, Аррlе, Fасеbооk, Аmаzоn, Місrоѕоft, Ваіdu, Аlіbаbа и Теnсеnt ĸaтo ĸoмпaнии, c ĸoитo Eвpoпa тpябвa дa ce ĸoнĸypиpa. \"Eвpoпa нямa тaĸивa ĸoмпaнии\", ce ĸoнcтaтиpa в дoĸyмeнтa. Фoндът щe изпoлзвa пapи oт eвpoпeйcĸия бюджeт дo дocтигaнeтo нa пoнe 100 милиapдa eвpo пyблични и чacтни инвecтиции. Зa paзлиĸa oт дpyги фoндoвe дoceгa, тoзи щe инвecтиpa диpeĸтнo в aĸтиви - знaĸ, чe Бpюĸceл мoжe би плaниpa дaлeч пo-paзxлaбeнa пoлитиĸa зa пyбличнo финaнcиpaнe зa бизнeca, cтpeмeйĸи ce дa изгpaди мecтни гигaнти. Ocвeн нaливaнeтo нa oгpoмни финaнcoви cpeдcтвa Eвpoпeйcĸaтa ĸoмиcия плaниpa и дa зaлoжи нoвa paмĸa нa тъpгoвcĸитe oтнoшeния и тapифи мeждy Eвpoпa oт eднa cтpaнa и CAЩ, и Kитaй oт дpyгa. \r\n \r\n ", "date": "2019.08.23", "title": "Брюксел дава 100 млрд. евро за фонд"}
{"url": "https://standartnews.com/svyat/otkrikha-nay-golyamata-dzhamiya-v-evropa-400077.html", "text": "Властите в руската Чеченска република откриха днес, по думите им, най-голямата джамия в Европа с пищна церемония, на която присъстваха представители на местните власти и чуждестранни гости, предаде Ройтерс. Наречена в чест на пророка Мохамед, облицованата с мрамор джамия може да побере повече от 30 000 човека и е описвана от чеченските власти като \"най-голямата и най-красивата\" в Европа Чеченският лидер Рамзан Кадиров, съюзник на руския президент Владимир Путин, каза, че джамията в град Шали, с население от 54 000 души, край регионалната столица Грозни, \"има уникален дизайн и е невероятна по размери и красота\". Дворът на джамията, с лехи с цветя и бликащи фонтани, може да приеме допълнителни 70 000 богомолци, казаха местните власти.  ", "date": "2019.08.23", "title": "Откриха най-голямата джамия в Европа"}
{"url": "https://standartnews.com/svyat/frantsiya-namalyava-naprezhenieto-na-g-7-ss-zvezdni-maystori-gotvachi-400078.html", "text": "Франция залага на един от ценните си активи, за да разведри участниците в срещата на Г-7 в курорта Биариц през уикенда - храната, съобщиха Асошиейтед прес и Франс прес. Домакините са избрали петима местни майстор-готвачи, всички със звезди \"Мишлен\". Те ще приготвят обеди и вечери с местни продукти. Така Доналд Тръмп, Еманюел Макрон и Борис Джонсън ще могат да се поотпуснат между напрегнатите разговори. Менюто, което се подготвя от два месеца, ще е еднакво за всички, но ще има и резервни варианти, ако някой нещо не яде. Ако се предлага червено месо, ще има и вегетариански вариант. Сред местните баски специалитети са чилито от Еспелет, шунката, саламите, овчето сирене, сметанов сладкиш, вината. Курортът Биариц е известен със сърфистите, казиното, луксозните къщи от 19-и век, гастрономическите специалитети.", "date": "2019.08.23", "title": "Франция намалява напрежението на Г-7 със звездни майстори готвачи"}
{"url": "https://standartnews.com/sport/levski-lukoyl-vze-tsentr-ot-kanada-400076.html", "text": "Баскетболният Левски Лукойл привлече канадския център Райън Райт, съобщи Дарик.Той е висок 205 сантиметра и тежи 109 килограма. Райт пристига от Катая баскет. Центърът е роден в Мисисага, град в южната част на щата Онтарио на 27 януари, 1987г. Това е първото чуждестранно ново попълнение на Левски Лукойл през това лято. \r\nДо момента вицешампионите си осигуриха услугите на Чавдар Костов и Венцислав Петков.", "date": "2019.08.23", "title": "Левски Лукойл взе център от Канада"}
{"url": "https://standartnews.com/regionalni/otmenikha-bedstvenoto-polozhenie-v-svishchov-400031.html", "text": "Отмениха бедственото положение в Свищов, съобщава БНТ. То беше обявено заради пожара, който обхвана 50 декара от старото сметище и обгази града. От вчера започна аварийно засипване с пръст на тлеещото депо, което продължава и днес. Дейностите по засипването се извършват по проект на МОСВ за над 3 милиона лева. Пожарът на старото сметище край град Свищов се разгоря миналата сряда като обхвана 50 декара. През уикенда все още тлеещото депо обгази града. При повторното разгаряне на пожара в сметището кметът на града обяви бедствено положение. Той заяви също, че има първоначални сведения за умишлен палеж. Преди няколко дни сметището край Свищов отново пламна, за трети път.", "date": "2019.08.23", "title": "Отмениха бедственото положение в Свищов"}
{"url": "https://standartnews.com/svyat/putin-chaka-otgovor-ot-sashch-za-novata-krilata-raketa-400074.html", "text": "Президентът на Русия възложи да бъде направен анализ на степента на заплаха във връзка с тестовете в САЩ на нова модификация на крилата ракета и да се вземат мерки за подготовката на \"симетричен отговор\". Според съобщение на пресслужбата на Кремъл, разпространено днес, Владимир Владимирович е направил това на съвещание на руския Съвет за сигурност. \"Предвид създалите се обстоятелства възлагам на министерството на отбраната, министерството на външните работи и други ресорни ведомства да анализират нивото на заплаха, създавана за нашата страна от споменатите действия на Съединените щати, и да предприемат изчерпателни мерки за подготовката на симетричен отговор\", е казал Путин според съобщението. \r\nСпоред Путин, използваните от САЩ в хода на изпитанията установки MK-41 потвърждават обосноваността на претенциите, които Москва е имала към Вашингтон в периода на действие на ДРСМО.  \r\n„Това оръжие влиза в категорията, забранена от ДРСМО от 1987 година. Освен това, използваните в хода на изпитанията универсални пускови установки MK-41 изцяло потвърждават обосноваността на претенциите, които руската страна е отправяла към САЩ в периода на действието на договора“, каза държавният глава.  Американците упорито ги опровергаваха, като твърдяха, че наземните MK-41 уж не могат да изстрелват крилати ракети с морско базиране „Томахоук“. Сега доказателството на нарушението е налице и е невъзможно да бъде оспорено, те само го казаха“, подчерта Путин.  \r\n \r\nВъзниква въпросът, какво ще бъде разположено в Полша и Румъния – системи за противоракетна отбрана или ракетни ударни комплекси с много голям обсег, запита той.  Междувременно Китай обяви, че в момента не е заинтересован в тристранни преговори за контрол над въоръженията. Това заяви постоянният представител на Пекин при ООН Чжан Цзюн, цитиран от РИА Новости. По-рано президентът на САЩ Доналд Тръмп заяви, че има иска да се изработи ново тристранно ядрено споразумение между Русия, Китай и Съединените щати.  \r\n \r\n ", "date": "2019.08.23", "title": "Путин чака отговор от САЩ за новата крилата ракета"}
