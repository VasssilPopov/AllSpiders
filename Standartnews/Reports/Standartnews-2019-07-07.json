{"url": "https://www.standartnews.com/lifestyle/masazh-i-khimalayska-sol-boryat-umorata-396496.html", "text": "На много жени им се налага да спазват дрес кода в офиса и да носят обувки на висок ток. Понякога краката им се оказват в капана на неудобните чепици повече 10 часа на ден. \r\n\"Приберете ли се вкъщи, веднага си направете вана с хладка вода и хималайска сол - в 3 литра вода със 150 грама от кристалчетата. След 30 минути умората изчезва и напрегнатата мускулатура се отпуска. Масажирайте стъпалата, като стимулирате акупунктурните точки\", съветва кинезитерапевтът Боряна Тимнева. Тя припомня, че модерният човек страда често от болки във врата и раменете. \"Масажът на цялото тяло е изключително полезен и резултатен: подобрява кръвообръщението - и така се пренасят хранителни вещества и кислорода до всички органи и системи, мускули и стави. Също така се подобрява лимфния дренаж, което води до изхвърляне на токсините и излишните течности от организма. Въздейства се върху съответните точки, за да се облекчи страданието и да се възобновят еластичността на мускулите и подвижността на ставите. Различни уреди също могат да се включат във възстановяването на физическата форма - те съдействат и за изглаждане на кожата и премахването на целулита, който също е болестно състояние поради това, че притиска кръвоносните съдове\", уточнява Боряна Тимнева. \r\nИ добавя, че ако досега можехме да се радваме на бразилско дупе ала Дженифер Лопес само след усилени посещения във фитнес залата, то дамите вече могат да ваят лице и тяло с Icoone. Авангардният апарат бори отпуснато дупе, двойна брадичка, целулит, бръчици, повяхнала кожа... \"Действието му наподобява ръчния масаж, но човешката ръка не може да осъществи фракционирано пулсиращо действие, благодарение на което се разнася натрупаната лимфна течност и се подпомага борбата с целулита. Мини и микроролерите стимулират фибробластите, повишават синтеза на колаген и еластин, за да подобрят еластичността, плътността и тонуса на кожата\", е анализът на експерта.", "date": "2019.07.06", "title": "Масаж и хималайска сол борят умората"}
{"url": "https://standartnews.com/regionalni/avtobus-svrzva-zooparka-s-lifta-vitoshko-lale-396500.html", "text": "Временна автобусна линия 166 свързва столичния зоопарк с въжената линия „Витошко лале”. Автобусите по линията ще се движат от днес до 28 октомври, съобщават от пресцентъра на общината. Автобусната линия с номер 93 остава с маршрут от зоопарка до лифтова станция \"Драгалевци\".", "date": "2019.07.06", "title": "Автобус свързва Зоопарка с лифта „Витошко лале”"}
{"url": "https://www.standartnews.com/lifestyle/priyanka-chopra-se-mesti-pri-megan-396488.html", "text": "Актрисата и супер модел Приянка Чопра заяви, че възнамерява да се мести в Лондон при близката си приятелка Меган Маркъл. В интервю за английското издание на „Elle“ \"Мис Индия\" сподели, че Меган може да бъде гласът на промяната в традициите на кралския двор и че всъщност това е нейната съдба - да е различна и модерна. Чопра винаги е знаела, че Меган я чакат велики дела. Сега красивата Приянка \r\nнавивала съпруга си Ник Джонас да стягат куфарите за Острова, за да са по-близо до аверката си, Хари и бебето им Арчи. „Невероятно е как Мег намери своето място в света и има възможността да променя животи. Вярвам, че всеки трябва да контролира собствената си съдба, но винаги се озоваваме там, където сме, за да постигнем по-висша цел“, твърди Приянка.", "date": "2019.07.06", "title": "Приянка Чопра се мести при Меган"}
{"url": "https://standartnews.com/regionalni/burya-vrkhletya-kavarnensko-selo-396514.html", "text": "Мощна буря се е разразила край каварненското село Българево, съобщи “Нова Варна”. Бурята е нанесла сериозни поражения. Стихията удари района на мидено стопанство “Дълбока” в каварненското село Българево. Няма данни за жертви.", "date": "2019.07.06", "title": "Буря връхлетя каварненско село"}
{"url": "https://www.standartnews.com/sport/nadal-mina-leko-prez-tsonga-na-uimbldn-396533.html", "text": "Поставеният под №3 Рафаел Надал (Исп) се класира за осминафиналите на тенис турнира от Големия шлем - Уимбълдън за девети път в кариерата си. Това стана факт, след като испанецът се наложи убедително с 3:0 сета над Жо-Вилфред Цонга, в отделните части 6:2, 6:3, 6:2. Срещата се игра на централния корт и продължи по-малко от два часа, в които Надал тотално доминираше на корта. \r\nПрез цялата среща Матадора не позволи на Цонга да стигне дори до точка за пробив. В същото време испанецът можеше да пробие почти всеки един сервис-гейм на опонента си. \r\n„Жо е сред най-трудните ми съперници на корта. Днес аз бях в оптимална форма, но не мога да кажа същото за него. Личеше си, че това не е неговият ден“, коментира Надал минутки след края на двубоя. \r\n„Радостно е, че играя по такъв начин. Винаги е много трудно да се подготвя за Уимбълдън, защото реално не бях играл мач на тази настилка от една година. Жребият ми не е никак лесен, но аз съм доволен по показаното. Сега трябва да се подготвя за втората седмица на турнира“, каза още Надал. \r\nСледващият съперник на Рафа ще бъде определен по-късно днес от дуела между Жоао Соуса и Дан Евънс.", "date": "2019.07.06", "title": "Надал мина леко през Цонга на Уимбълдън"}
{"url": "https://standartnews.com/regionalni/vetren-obyavi-bedstveno-polozhenie-zaradi-poroya-396479.html", "text": " Ветрен обяви бедствено положение заради силен порой в късния следобед вчера, съобщи Нова тв.  Наводнени са улици и тротоари в центъра на града. Водата е унищожила асфалта на централната улица и тя вече е непроходима. Активизирало се е свлачище, което заплашва няколко къщи. По думите на кмета на Ветрен Радослав Лютаков, близо до моста на ул. „14“ се е оформило свлачище, което е достигнало почти до къщите и създава опасност за домовете на хората. Все още не е ясно докога ще бъде в сила бедственото положение.", "date": "2019.07.06", "title": "Ветрен обяви бедствено положение заради пороя"}
{"url": "https://www.standartnews.com/lifestyle/armani-edin-kral-za-10-miliarda-396493.html", "text": "Джорджо Армани – един от последните крале на вселенската елегантност, празнува 85. Великият естет, чието богатство - от колекции, мебели /наследена от дядо му страст/, парфюми, кафе, футболни отбори /в памет на баща му и чичо му/, цветя, книги, шоколад, бонбони, конфитюри  - се изчислява на 10 милиарда долара, на 11 юли приема поздравления. През 2018-а се разчу, че Армани дарява 6 милиарда за социално слабите в Милано – съответните институции в северната столица на бизнес акулите и модата ще могат да ги ползват, след като феноменалният стилист се оттегли в рая, където през 1985-а без време попадна неговият скъп Серджо Галеоти.    \r\nЧовекът, който всяка година плаща на държавната хазна данъци за над 150 милиона евро, надали ще вдига шумен купон. Като истински католик, той държи най-вече на семейството - племенниците му винаги са до него. В империята с 400 фирмени магазина из различните континенти със сигурност ще гръмнат шампанско за здравето на фешън гуруто. Но сбирките с близките са нещо съвсем различно. За да отбележи 70 през 2004-а, Армани събира 35 отбрани гости в ресторант, близо до Пиаченца. „Рожденият ден е нещо сериозно и много лично. Трябва да се опразнува с наистина важните хора“, мотивира се той. На 11 юли - като на всяка друга дата - Джорджо най-вероятно ще спази железния си режим: ставане в 7 /може би защото е роден в този час/, 30-минутна  разходка под открито небе или на пътеката, щадяща аеробика, малко силови упражнения, разтягане и масаж. Закуската му също е неизменна – кафе, препечена филийка с мед, йогурт, няколко сушени бадема. До обяд – свежи плодове. Към 13 часа – ризото или спагети с доматен сос, салата капрезе, пармезан или рикота. Угощението за любимите му котки е доста по-разточително, шегуват се от екипа на Армани. А двете най-известни домашни любимки се казват Ейнджъл и Майри. \"Целият ми живот е изчистен и семпъл\", споделя геният, създал едни от най-бляскавите колекции с дрехи и аксесоари през последните 50 години. Тази негова двойнственост отдавна не е изненада за хората от близкото му обкръжение. Не е тайна и че Армани е изградил истинска Берлинска стена между най-съкровеното си „аз“ и света - без това, разбира се, да означава, че е изгубил връзката с действителността. Тъкмо заради напълно трезвото възприемане и тълкуване на реалността, през 70-те той налага модата на  разкрепостяващото опростяване, на изисканото освобождаване, на фината деконструкция.  Неслучайно бунтарката Марлене Дитрих е същинската муза на ранния Армани. Той пък е закърмен с киното, макар че надали десетките кинозвезди, които от половин век дефилират по най-лъскавите червени килими с моделите му, са наясно с този факт. Когато Джорджо е на 8, се вълнува най-вече от две неща – да си осигури евтини учебници и да гледа поредния филм. След края на Втората световна война американците налагат в Италия не само униформеното си присъствие, но и своите уестърни и мюзикъли.  Бъдещият стилист обаче остава равнодушен към тях, въпреки че е дистанциран и към неореализма, разкриващ материалната и духовна разруха на Италия през 50-те. Той по това време вече е преживял смъртта на свой приятел при бомбардировките над родната му Пиаченца и гибелта на момиченцето, в което е влюбен.  Розана, по-малката сестра на Джорджо, след години ще се докосне съвсем отблизо до седмото изкуство – през 1960-а получава роличка в „Роко и неговите братя“ на Висконти, но разбира, че това не е нейното бъдеще. Джорджо пък се отказва да бъде лекар, въпреки че се подготвя напълно академично за благородната професия. Но в трети курс го късат на изпита по анатомия \r\n    \r\nПреди време Армани разказа в интервю, че един от първите му спомени, свързани с модата, е покрай дрешките от плат за парашути, които майка му, Мария Раймонди, шие на трите си деца. Голямата глезотия за малките пък са зелените панталони „каки“ – измайсторени от военни дрехи. „Изглеждахме не по-зле от богатите си съученици“, връща лентата Джорджо. Но дори и след като се отказва от медицината и отбива военната си служба продължава да се чуди на какво да се посвети. Докато през 1957-а не влиза в рекламния отдел на „Ринашенте“ – най-големият магазин на Милано. Нарича този период „житейското училище за добро и лошо, в което се научих как да се държа с хората“.  Той е асистент-фотограф, аранжор на витрините, закупчик на мъжки облекла. Той е този, който избира жилетките под толкова култовите британски сака от туид и ги налага като „последен писък“ сред клиентите на миланския ЦУМ. Един прекрасен ден Адриана Боти, шефката на „Връзките с обществеността“ в „Ринашенте“, го запознава с текстилния предприемач Нино Черути, който търси асистент за „Хитман“ – мъжката линия, която ще лансира с името на фамилната фабрика. Всъщност за първи път италианска модна къща ще бъде представена в Париж. Армани работи 8 години за Черути. След това започва своята революция в името на безсмъртния шик. Останалото е история. А една от най-главните роли в нея е за Серджо Галеоти. Запознават се през 1966-а в ресторант „Капанина“ във Форте деи Марми – един от винаги актуалните морски курорти в провинция Лука, откъдето е с 10 години по-младия секси бизнесмен, започнал кариерата си като дизайнер. Дребничкият, черноок и бъбрив тосканец е пълна противоположност на синеокия и ледено-сдържан Армани. Но е фанатично влюбен в Джорджо И го убеждава да напусне Черути, въпреки че Армани продължава да работи за „Хитман“.  Двамата отварят малък офис на пъпа на Милано.  За да финансират създадената от тях през 1975-а собствена фирма, продават фолксвагена-костенурка на Армани, както и всичко друго, с което разполагат. Купуват маса, няколко лампи и бюро за Ирене – секретарката, която се превръща и в манекен, когато е необходимо. Джорджо първо се чувства като баща на Серджо, но бързо се отдава на дълбоката страст. „Думата „любов“ звучи някак ограничаващо. Ние бяхме съучастници в живота и в света, който ни заобикаляше“, казвал е Армани. Двамата никога не парадират с чувствата си. През 70-те Италия не е това, което е днес – мъжките двойки все още не са толкова публични. Отношенията между Джорджо и Серджо са ясни и искрени. Те не си позволяват паралелни забежки. Според градските легенди от двете страни на океана, стартът на главоломния триумф на Армани в Америка се дължи на Джон Феърчайлд, който е напълно обезумял по Джорджо. Той е онзи издател на прочут моден журнал, който звъни на колегите си в „Тайм“ и ги убеждава да пуснат Армани на корицата. Тиражът на списанието през 1982-а е 6 милиона и половина.  Но да не забравяме, че през 1978-а Даян Кийтън вече е излязла да прибере Оскара за ролята си в „Ани Хол“ на Уди Алън, наконтена в сако на Армани.  И че Ричард Гиър вече е сменил 40 костюма на Джорджо в „Американски жиголо“ и се превърнал в секс иконата на 80-те. \r\nИ до днес Армани остава сред знаменитостите, които рядко се леят пред медиите. Но когато говори, казва и по нещо провокативно. През 2002-а беше формулирал крилатата си фраза Самата дума „лукс“ е гадна Дали из светските хроники ще се разчуе как Армани е посрещнал 85 и какви подаръци е получил, засега може само да се гадае. За 70 си беше подарил лодка, кръстена на майка му Мария – на три етажа, с асансьор, с апартаменти за 12 гости и екипаж от 12 души.  Колекцията му от къщи също е фамозна – в Пантелерия, Портофино, Антигуа, Сен Тропе, Форте деи Марми, Брони. Армани е споделял, че целият му живот е спринт – но винаги е правил всичко, което му харесва, без да се страхува. „Дори да съм едно потънало в работата си старче, постоянно мисля за фирмата. Но ще ми е нужен още един живот, за да извлека полза от парите, които съм спечелил“, бил е искрен той.", "date": "2019.07.06", "title": "Армани: Един крал за $10 милиарда"}
{"url": "https://www.standartnews.com/lifestyle/kayli-dzhenr-s-nova-kolektsiya-396491.html", "text": "Кайли Дженър пусна новата си лятна колекция гримове. Звездата отбеляза случая с гореща фотосесия на брега край Малибу. Най-важните артикули от макияжа са три гланца за устни – „Bikini Bod“, „Boss Bay“ и „You Are The Sun“, три червила – две матови и един металик – „Paradise Please“, „Beach Bum“ и „Endless Summer“, четири вида сенки – \"Night Swim“, „Ocean Child“, „Deep Sea Dreams“ и „Aqua Mama“ и палитра в 12 цвята. „Много ще харесате новите формули“, обеща Кайли. И само часове по-късно тя изпълни обещанието си. Първоначалните отзиви от колекцията бяха позитивни и Дженър благодари на феновете си за подкрепата в своя Туитър.", "date": "2019.07.06", "title": "Кайли Дженър с нова колекция"}
{"url": "https://standartnews.com/kultura/chetem-nov-roman-za-zhivota-na-shekspir-396495.html", "text": "В „Очи със слънце несравними“ от Антъни Бърджес /“Изток-Запад“/ млад мъж от английската провинция – без богатство, без връзки или университетско образование – отива в Лондон да търси късмета си и само за няколко години става най-великият драматург не само на своята епоха, но и на всички времена. Уилям Шекспир донася на родния си град световна слава, а на света дава неразгадания и до днес дар на своето слово. За четиристотния му рожден ден друг вълшебник на думите, Антъни Бърджес, му подарява „единствения същински роман за живота на Барда“, както го оценява авторитетният му академичен биограф Самюъл Шьонбаум. В него се разказва за исторически събития и реални хора от господството на кралица Елизабет І. Каквито и жестокости, предателства, поквара, кръвопролития и упадък да обграждат поета, мисията на Барда е да претвори хаоса в ред и красота - в драми, героизъм, жертвоготовност, любов, веселие и мъдрост. Kато всеки човек Уил преживява еуфория и разочарования, отказва се от мечти заради семеен дълг, понася насмешки от приятели и възторзи от публиката, страда като баща и като син, следва амбицията си да натрупа богатство и да получи фамилен герб. Неговият живот е пиеса в театъра на реалния живот. Сонетите му са лична изповед в рими, трагедиите са на хората около и преди него, комедиите са урок, поднесен със смях, а историческите драми опоетизират възхода и падението на всяка власт. Всичко това е разказано от Антъни Бърджес със съчувствие, ирония, мръснишки жаргон и безчет заемки от творбите на неговия герой, другите елизабетинци и античните им предшественици, за да ни убеди, че написаното от стратфордчанина важи за човешката орис навсякъде и винаги.  Е, щом ще живеем в сметта, трябва поне да я облагородим - тази мисъл е вложил Бърджес в предсмъртния делириум на Уил и чрез нея се идентифицира с великия си сънародник, споделяйки смисъла на неговото съществуване. „Този кратък роман – чийто скромен обем не съответства точно на количеството работа, вложена в него – се появи за първи път на 23 април 1964-а, когато се навършиха 400 години от рождението на неговия главен герой\", пише Бърджес. Сред \"жълтите\" акценти е вероятността Шекспир да е станал рогоносец чрез брат си Ричард, както предполага Стивън Дедалус в „Одисей“ на Джеймс Джойс. \"При това тази идея не е хрумнала изначално на Джойс, който просто ѝ е придал литературна аура във великия си роман. Самият аз съм чувал, особено из графствата на Централна Англия, много народни предания за Шекспир и според едно от тях пренебрегнатата Ан Шекспир е задоволявала сексуалните си потребности с единия или дори и с тримата си девери. Другата апокрифна мълва, че Шекспир е пипнал заразата от една тъмнокожа жена, научих от един стратфордчанин, установил се в Оксфордшър като ханджия. Факт е, че по времето на Шекспир в Лондон е имало доста много тъмнокожи жени, повечето от които са изкарвали прехраната си във вертепи. В останалите познати на историята факти от живота на Барда не съм се намесвал: „външната“ му биография вероятно е такава, каквато ни е известна, а „вътрешната“, т.е. измислените неща, не влизат в конфликт с общоприетите. Нека не забравяме, че това е „само един роман“, за да използвам думите на Джейн Остин, но професор Шьонбаум, експертът в биографията на Шекспир, бе така любезен да напише, че това е единственият роман за Шекспир, който сам по себе си е произведение на изкуството. Надявам се да е така, но към читателя ще се обърна с молба да подходи към тази книга като развлечение и да забрави за изкуството, което е грижа на твореца. Замисълът на тази книга е да изобрази живота и истински хора, които, общо взето, са си останали едни и същи, независимо дали са живели по времето на същинската, „първа“ елизабетинска епоха, или в нейния съвременен, „втори“ вариант“, продължава в предговора си Бърджес.", "date": "2019.07.06", "title": "Четем нов роман за живота на Шекспир"}
{"url": "https://standartnews.com/mneniya/kucheta-go-yali-zakona-za-kuchetata-396481.html", "text": "Родният парламент се прочу с куп законови текстове, които се оказаха пълни недоносчета. Според одобрените поправки всеки собственик на куче с тегло над 5 килограма, който го разхожда в градска среда без повод, ще отнесе глоба от 300 лева. С 1000 лева пък ще бъдат одрусани онези стопани на агресивни животни, които ги извеждат навън без намордник. Отсега може да се каже, че дописаният закон ще се окаже врата в полето. Просто За инспекторите към общинските служби и служителите на БАБХ е последна грижа да следят дали собствениците на четириноги спазват досегашните разпоредби. Затова и на пръсти се броят хората, които са глобени, защото не са регистрирали домашните си любимци или не си правят труда да им събират акитата от паркове и градини. Затова и  Къде е ключът от бараката на проблема стана ясно и от подминатото предложение на лидера на НФСБ и \"повелител на тишината\" Валери Симеонов, който настоя контролът по налагането на санкциите да се възложи на полицията вместо на сегашните инспектори в местната власт. Отделен въпрос са абсурдните определения, вкарани в гласуваните от депутатите поправки. Ограничението до 5 кг за животни, които могат да се разхождат без каишка, е доста спорно. Според международни статистики , напомнят от общинското предприятие \"Екоравновесие\", откъдето прилежно са пратили становище до парламента. \"Не бих искал да видя гледката как едни  \", ехидно коментира и депутатът Бюрхан Абазов от ДПС. Все пак излиза, че от това дали едно куче е преяло и минало летвата от пет кила, зависи дали днес ще е на каишка, а утре - без. Специалисти пък напразно обясняват откакто се чу за лютите мерки срещу злите псета, че . Затова и не е ясно как ще се решава дали животното е агресивно и трябва да бъде с намордник. В одобрените текстове не са записани конкретни породи, които евентуално се смятат за опасни. Истината е, че , напразно разясняват хората, които се занимават с дресиране на четириногите. Донякъде добра новина е, че вносителят на промените Даниела Дариткова обеща преди второто четене на проектозакона на 31 юли да се приемат и обсъдят всички аргументирани предложения за поправки в текстовете. Лошото е, че  . И шансът нещо да се промени за добро е нищожен.", "date": "2019.07.06", "title": "Кучета го яли  закона за кучетата"}
{"url": "https://standartnews.com/svyat/vzriv-vv-florida-pone-20-raneni-396537.html", "text": "Взрив избухна в търговци център The Fountains в град Плантейшън в южната част на американския щат Флорида  Пожарната служба съобщи, че поне 20 души са ранени.  Основната версия е че става въпрос за експлозия на глас.  Голям булевард, който се намира край мола, е затворен за движение. Спасители претърсиха пострадалата сграда, но не откриха жертви.", "date": "2019.07.06", "title": "Взрив във Флорида! Поне 20 ранени"}
{"url": "https://standartnews.com/kultura/obvinikha-biybr-v-mizoginizm-396490.html", "text": "Джъстин Бийбър бе обвинен, че „деградира“ жените от персонала си и не им плаща подобаващо. Ема Портнър – 24-годишната съпруга танцьорка на актрисата Елън Пейдж – заяви, че докато работила като хореограф за певеца, той се държал непристойно към нея и колежките й и дори не им осигурил минимални заплати. Ема си партнира с поп звездата по време на турнето му „Purpose World Tour“ през 2016-а. Тя твърди, че била толкова бедна, докато работела за Бийбър, че се принудила да мие подове в свободно си време, за да изкарва прехраната си. Тя също така го упрекна, че посещава църква, която не подкрепя ЛГБТ обществото, което било директно неуважение към нея като лесбийка. За момента Джъстин не е коментирал случая по повод евентуалния му мизогинизъм.", "date": "2019.07.06", "title": "Обвиниха Бийбър в мизогинизъм"}
{"url": "https://standartnews.com/svyat/pogrebakha-ruskite-podvodnichari-do-pametnika-za-kursk-396508.html", "text": "Четиринайсетте елитни руски офицери подводничари, загинали в секретен дълбоководен апарат в Баренцово море, бяха погребани днес на Серафимовското гробище в Санкт Петербург, съобщи РИА Новости. Както беше в пазен в дълбока тайна трагичният инцидент, така и прощаването с жертвите мина при закрит режим без присъствието на медии и външни лица. Достъпът до траурната церемония, състояла се до паметника на загиналите през 2000 година моряци с подводницата \"Курск\",  беше ограничен. На медиите не бе позволено нито да присъстват на опелото в близката църква, нито на погребението. Въоръжена охрана следеше за достъпа до гробището. Освен роднините на моряците, да се простят със загиналите подводничари, дойдоха главнокомандващият ВМФ Николай Евменов, заместник-министърът на отбраната Андрей Картаполов, представители на местните власти. Пожарът в дълбоководния апарат, избухнал на 1 юли, е тръгнал от акумулаторния отсек, но подробности за случилото се не бяха съобщени.   Командир на секретния апарат АС-12 е бил 46-годишният Денис Долонский, участник в изследвания на Арктика и Антарктида, за които е получил звание Герой на Русия. Той оставя вдовица и две деца.  \r\n Герой на Русия е и капитан първи ранг Николай Филин (57 г.), който миналата година получил званието, връчено му лично от президента Владимир Путин. Той също оставя в Санкт Петербург съпруга с две деца. Особена роля при трагедията на 1 юли изиграва 37-годишният капитан втори ранг Дмитрий Соловьев от Брянска област. По думите на военния министър Сергей Шойгу именно той спасява от горящия отсек граждански специалист и затваря люка след него. Така огънят не се разпространява из цялата подводна лодка.  ", "date": "2019.07.06", "title": "Погребаха руските подводничари до паметника за \"Курск\""}
{"url": "https://standartnews.com/svyat/parizh-bori-zhegite-s-poveche-zelenina-396509.html", "text": "За да се справят в бъдеще с жегите, които тази година бяха нетипични за края на юни в Париж, общинарите във френската столица предвиждат да се увеличи зеленината и да се намали асфалтът, пише в. „Фигаро”, цитиран от bтв. Властите оценяват три типа нови пътни настилки, които са по-светли и промокаеми. Така покачването на температурите на пътното платно при големи горещини ще бъде ограничено. Кметството възнамерява да разшири зелените площи с 30 допълните хектара, както и да обособи 100 хектара озеленени стени и фасади. Плановете включват и отделянето на 30 хектара площи за градско земеделие. Ще бъдат създанени и така наречените гори, които да допълват вече съществуващите паркове и градини. В тях ще бъде докарана почва и ще бъдат засадени високи дървета. Операцията ще струва няколко милиона евро, но резултатът ще е истинско разхлаждане, обясняват от властите. Дворовете на училищата пък ще бъдат превърнати в истински оазиси със сянка и вода. Те ще бъдат отворени за всички в летните горещини. Въпросният експеримент ще се извърши в 10 училища през 2020 г. Ще бъдат обособени и 41 охладени зали из цял Париж. Те ще са предназначени за по-възрастните жители над 75-годишна възраст, както и за бездомниците, които също много страдат от жегите.", "date": "2019.07.06", "title": "Париж бори жегите с повече зеленина"}
{"url": "https://standartnews.com/svyat/diplomat-1-na-srbiya-izrigna-sreshchu-borisov-396510.html", "text": "Външният министър на Сърбия Ивица Дачич, който дълги години беше говорител на бившия диктатор Слободан Милошевич, отправи тежки упреци и нападки срещу България и нейния премиер Бойко Борисов. \r\nПред държавната телевизия РТС Ивица Дачич призова \"Борисов да зачита позицията на ЕС относно независимостта на Косово и да не дава уроци на новия еврокомисар по външната политика Жозеп Борел\". Коментарът му бе по повод призива на Бойко Борисов Борел да защитава интересите на ЕС. Според Дачич \"позицията на ЕС била, че Косово не е независимо\". Истината е обаче, че 23 държави от общността вече са признали новата държава, създадена след отделянето й от Сърбия. \r\n\"Бойко, да ти кажа едно нещо - позицията на ЕС е, че Косово не е независима държава. Ти, Бойко, трябва да зачиташ позицията на ЕС, а не да даваш уроци на Борел. Какво е това безобразие, на какво прилича. Писна ми от всичко това. А да не говоря и за това, че само преди няколко месеца получи наш орден\", каза разгневеният Ивица Дачич. \r\nТой беше най-близкият сътрудник и дългогодишен говорител на Милошевич, включително и по време на агресията срещу Босна и Херцеговина и Хърватия, когато бяха извършени най-ужасяващите военни престъпления след Втората световна война, включително и геноцид, често напомнят медиите в Прищина. \r\nМиналата седмица властите във Вашингтон призоваха \"Дачич да спре да унищожава американските банкноти, защото тове е престъпление\". Дачич собственоръчно написа върху стодоларова банкнота \"Косово е сръбско\". \r\nСръбският вицепремиер твърди, че \"САЩ подготвят предложение за разрешаване на косовския въпрос, което означавало Белград да спре с лобирането за оттеглянето на признаването на независимостта на Косово, а в замяна властите в Прищина да премахнат митническите такси за сръбските стоки\". \r\nКосово обяви независимост през февруари 2008 година. До момента над 100 държави са признали независимостта му, включително и България.", "date": "2019.07.06", "title": "Дипломат №1 на Сърбия изригна срещу Борисов"}
{"url": "https://standartnews.com/svyat/petima-nashi-tiyneydzhri-nasilvat-germanka-kuche-ya-spasyava-396522.html", "text": "Петима български тийнейджъри са разследвани за опит за изнасилване на млада жена в Германия. Нападението е станало в Стария град на Мюлхейм късно снощи. Пострадалата е намерена в парка зад двора на дома й, в момент когато се борела с две момчета, които са избягали, съобщават от полицията. На помощ на жената са се притичали нейни съседи, които чули как кучето й лае бясно. Тя е откарана в болница с наранявания. Нападателите са три момчета на 14 години и две на 12, всички са с българско гражданство. Според неофициална информация става въпрос за роми. . Полицията не даде повече подробности за обстоятелствата около престъплението. В края на 2018 година четирима български тийнейджъри бяха осъдени на затвор за участие в груповото изнасилване на 13-годишно момиче в югозападния германски град Фелберт. Осем момчета на възраст между 14 и 17 години бяха обвинени, че са нападнали девойката, докато се прибирала вкъщи от плувен басейн, завлекли я в близка гора и я насилвали, докато не се намесила минаваща през гората жена. Други двама младежи избягаха със семействата си в България, където бяха задържани и съдени отделно.", "date": "2019.07.06", "title": "Петима наши тийнейджъри насилват германка, куче я спасява"}
{"url": "https://standartnews.com/sport/mirela-demireva-pokri-normativ-za-olimpiadata-v-tokio-396470.html", "text": "Мирела Демирева покри номратив в скока на височина за олимпийските игри в Токио 2020. Сребърната медалистка от игрите през 2016 в Рио и от последните две европейски първенства на открито преодоля 1.97 метра (б.а.нормативът е 1.96 м) и зае трето място на Диамантената лига в Лозана. Българката, за която това е лично постижение за 2019-а, заложи на тактика с пропускане през височина и след като се справи от първия път с 1.84 м, 1.91 м и 1.97 м качи летвата на 2.02 м, но направи три фаула. В последния си опит на 2.02 м тя беше най-близо до преодоляването на тази височина. Победата с 2.02 м заслужи световната шампионка в зала и на открито Мария Ласицкене. Рускинята прави опити и на 2.07 м, след като остана сама в сектора, но не успя да се справи с тази височина. \r\nСветовната шампионка за девойки под 20 години от Тампере 2018 Карина Таранда (Беларус) се нареди втора с личен рекорд от 2.00 м, което е и изравнен национален рекорд на Беларус. За Таранда това беше първо преминаване на гросмайсторската граница. Скачачката от Беларус преодоля 2.00 м още в първия си опит. От българските атлети до момента норматив за Токио 2020 има само Ивет Лалова-Колио на 200 м. Покрит стандарт за световното в Доха 2019 имат Лалова (200 м), Радослава Мавродиева (гюле), Габроела Петрова (троен скок) и Мирела Демирева (скок на височина).", "date": "2019.07.06", "title": "Мирела Демирева покри норматив за олимпиадата в Токио"}
{"url": "https://standartnews.com/sport/levski-vze-dvama-novi-futbolisti-396471.html", "text": "Футболният Левски представи официално последните си две нови попълнения - Здравко Димитров и Асен Чандъров. Двамата футболисти идват от столичния Септември. Договорът на Димитров е за три години, а Чандъров ще играе като преотстъпен с опция за закупуване. В столичния Септември Димитров записа 31 двубоя през сезон 2018/2019, в които отбеляза и 2 гола и даде 5 асистенции. Полузащитникът е роден на 24 август 1998 година, като освен за Септември има престой в Ботев“ (Вр) и Локо (Сф). За „железничарите“ записва 23 мача и 1 гол. Полузащитникът Асен Чандъров идва на Герена като преотстъпен за една годна с опция за закупуването му с двегодишен договор“, съобщи официалния сайт на „сините“.", "date": "2019.07.06", "title": "Левски взе двама нови футболисти"}
{"url": "https://standartnews.com/sport/manyunayted-vadi-100-mln-evro-za-srbin-396504.html", "text": "Халфът на италианския футболен клуб Лацио Сергей Милинкович-Савич може да продължи кариерата си в Манчестър Юнайтед, твърди \"Sportsmediaset\". Римляните планират да получат 100 милиона евро за 24-годишния сърбин. \r\nМилинкович-Савич се смята за подходящ заместник на Пол Погба, когото Реал Мадрид иска да купи. Милинкович-Савич през сезон 2018/19 г. имаше 41 мача във всички турнири, отбеляза 7 гола и даде 3 асистенции. \r\n ", "date": "2019.07.06", "title": "Ман.Юнайтед вади 100 млн. евро за сърбин"}
{"url": "https://standartnews.com/svyat/polyatsi-drzhat-vv-velikobritaniya-svremenni-robi-396472.html", "text": "Поляци са третирани от свои сънародници като съвременни роби във Великобритания в продължение на години. За кошмарната схема стана ясно след акция на британската полиция, който разби мрежата и изправи пред съда организаторите. Общо осем поляци получиха присъди между 3 и 11 години за престъпната си дейност, предадоха агенциите на Острова. Присъдите на петима от подсъдимите бяха произнесени още през февруари, а днес бяха обявени присъдите на останалите трима. Групата - петима мъже и три жени от Полша - са примамвали свои сънародници с обещания за доходна работа във Великобритания. Жертвите са били на възраст между 17 и 60 години. При пристигането си във Великобритания вместо обещаната им добре платена работа, жертвите са били експлоатирани и принуждавани да живеят в много лоши условия, в порутени сгради, пълни с плъхове. Заплатите им понякога не са били по 50 цента на ден. Те трябвало да работят във ферми и предприятия за преработване на отпадъци. По време на процеса някои от жертвите разказаха, че бездомниците във Великобритания са живеели по-добре от тях. Според полицията някои от жертвите са били принудени да събират изхвърлени дюшеци, на които да спят, и да се къпят в каналите на Бирмингам. Когато един от мъжете, станал жертва на трафикантите, се оплакал от мизерното заплащане и лошите условия на живот, трафикантите му счупили ръката. Друга жертва, която се оплакала, била накарана да се съблече и заплашена от престъпниците, че ако не си мълчи, ще й извадят бъбреците. Престъпната банда контролирала банковите сметки на жертвите, крадяла заплатите им и така натрупала два милиона лири (2,2 милиона евро). Някои от престъпниците водели охолен начин на живот, един от тях дори карал бентли. Престъпниците избирали в Полша хора в уязвимо положение, понякога чакали на изходите на полски затвори, за да намерят кандидати за обещаваната от тях доходна работа във Великобритания. Според британската полиция това е най-големият случай на съвременно робство във Великобритания, отбелязва Франс прес. Жертвите на мрежата са над 400, 90 от тях са дали показания в съда.", "date": "2019.07.06", "title": "Поляци държат във Великобритания съвременни роби"}
{"url": "https://standartnews.com/sport/zavrshchaneto-na-neymar-v-barsa-pred-proval-396485.html", "text": "Президентът на Барселона Хосеп Мария Бартомеу разкри за интерес на клуба към бразилеца Неймар, но заяви, че от Пари Сен Жермен не желаят да се разделят с бразилската си звезда. \"Знаем, че Неймар иска да напусне, но също така знаем, че ПСЖ не желае да го пусне, така че няма вариант да го вземем\", коментира Бартомеу. Босът на Барса каза, че води преговори с управата на Атлетико Мадрид за покупката на френския нападател Антоан Гризман. Каталунците искат да привлекат Гризман, ако активира откупната му клауза от 120 милиона евро, но все пак се надяват да договорят по-ниска трансферна цена, въпреки че бяха обвинени в нерегламентирани преговори от Дюшекчиите. \r\n ", "date": "2019.07.06", "title": "Завръщането на Неймар в Барса пред провал"}
{"url": "https://www.standartnews.com/sport/mirela-demireva-pokri-normativ-za-olimpiadata-v-tokio-396470.html", "text": "Мирела Демирева покри номратив в скока на височина за олимпийските игри в Токио 2020. Сребърната медалистка от игрите през 2016 в Рио и от последните две европейски първенства на открито преодоля 1.97 метра (б.а.нормативът е 1.96 м) и зае трето място на Диамантената лига в Лозана. Българката, за която това е лично постижение за 2019-а, заложи на тактика с пропускане през височина и след като се справи от първия път с 1.84 м, 1.91 м и 1.97 м качи летвата на 2.02 м, но направи три фаула. В последния си опит на 2.02 м тя беше най-близо до преодоляването на тази височина. Победата с 2.02 м заслужи световната шампионка в зала и на открито Мария Ласицкене. Рускинята прави опити и на 2.07 м, след като остана сама в сектора, но не успя да се справи с тази височина. \r\nСветовната шампионка за девойки под 20 години от Тампере 2018 Карина Таранда (Беларус) се нареди втора с личен рекорд от 2.00 м, което е и изравнен национален рекорд на Беларус. За Таранда това беше първо преминаване на гросмайсторската граница. Скачачката от Беларус преодоля 2.00 м още в първия си опит. От българските атлети до момента норматив за Токио 2020 има само Ивет Лалова-Колио на 200 м. Покрит стандарт за световното в Доха 2019 имат Лалова (200 м), Радослава Мавродиева (гюле), Габроела Петрова (троен скок) и Мирела Демирева (скок на височина).", "date": "2019.07.06", "title": "Мирела Демирева покри норматив за олимпиадата в Токио"}
{"url": "https://standartnews.com/svyat/dzhonsn-vodi-31-v-bitkata-za-naslednik-na-mey-396474.html", "text": "Борис Джонсън ще спечели повече от безапелационно изборите за следващ лидер на Консервативната партия и министър-председател на Великобритания, прогнозира в. \"Таймс\", като се позовава на данни от проведено вчера допитване сред редови членове на партията на торите по поръчка на социологическата агенция YouGov. Според анкетата 74 процента от участниците в нея са посочили 55-годишния Джонсън в отговор на въпрос за кого се готвят да гласуват. За съперника му Джереми Хънт, който миналата година замени Джонсън като външен министър, подкрепа са обещали едва 26 на сто. Проучването е показало също, че много голямата вероятност за твърд Брекзит не е пречка за повечето членове на торите да подкрепят бившия кмет на Лондон. 90 на сто от респондентите смятат, че като стане премиер, Джонсън ще изведе Обединеното кралство от ЕС без сделка по условията на \"развода\", докато едва 27 процента са на мнение, че Хънт би се решил на подобна стъпка. Днешният ден е начало на гласуването за следващ лидер на торите, като ще започнат да се получават изпратени по пощата бюлетини от 160 000 партийни членове. Хънт призова съпартийците си да не бързат да гласуват до края на идната седмица, за да проследят насрочения за вторник дебат по телевизия Ай Ти Ви и планираните за петък интервюта на двамата кандидати по Би Би Си. Името на победителя в изборите на торите ще бъде обявено на 23 юли и на следващия ден той ще стане министър-председател на Великобритания.", "date": "2019.07.06", "title": "Джонсън води 3:1 в битката за наследник на Мей"}
{"url": "https://standartnews.com/svyat/nov-oshche-po-silen-trus-razlyulya-kaliforniya-396483.html", "text": "Нов, още по-силен трус разлюля Калифорния. Земетресението е с магнитуд 6,9 по скалата на Рихтер, сочи справка в сайта на Европейския сеизмологичен център. Епицентърът е на 193 км. северно от Лос Анджелис, на дълбочина 10 км. По данни на американската геологическа служба, магнитудът на земетресението е бил 7,1. Към момента няма данни за жертви и нанесени материални щети. Междувременно в мрежата се появиха видеа, заснети от местни жители, на които се вижда как всичко наоколо се люлее.  Стихията завари в ефир и водещи на телевизионния канал KCAL9, по време на новинарската емисия. На кадрите се вижда как телевизионерката хваща колегата си за ръка, след което бърза да се скрие под масата, пише Блиц. Трусът е усетен и от редица посетители на масови мероприятия – мачове по бейзбол и ръгби. В Южна Калифорния е въведен режим на извънредно положение след силното земетресение с магнитуд 6,9 от  4 юли. След мощния трус са регистрирани 159 вторични труса. По данни на CNN, това е най-силното земетресение в Калифорния за последните 20 години. Вторичните трусове са повредили газопровод, което доведе до няколко пожара. В резултат на това няколко души бяха ранени. \r\n ", "date": "2019.07.06", "title": "Нов, още по-силен трус, разлюля Калифорния"}
{"url": "https://standartnews.com/svyat/den-za-razmisl-predi-izborite-v-grtsiya-396482.html", "text": "Докато хиляди българи се стичат към гръцкото море, за комшиите днес е ден за размисъл преди предсрочните парламентарни избори утре. Опозиционната консервативна партия \"Нова демокрация\" на Кириакос Мицотакис е сочена за победител от социологическите агенции. Министър-председателят Алексис Ципрас и неговата крайно лява партия \"Сириза\" закриха кампанията с огромен митинг в Атина, а Мицотакис избра да направи финална обиколка на Северна Гърция край Солун, съобщава БНТ. Хиляди привърженици на Кириакос Мицотакис се събраха в Солун, за да станат свидетели на последната му реч в края на предизборната кампания. Соченият за победител обеща да изведе Гърция на нов икономически път. Според лидера на \"Нова демокрация\", най-важният приоритет за правителството му ще бъде създаването на нови работни места и подкрепа за средната класа, унищожена от настоящия кабинет чрез свръх високи данъци. Верен критик на Преспанското споразумение със Северна Македония за името, Мицотакис неслучайно закри кампанията си в Северна Гърция. В Атина премиерът Алексис Ципрас напомни пред хиляди привърженици, че е превел страната през най-тежката криза. Технократите от Тройката кредитори вече не решават съдбата ни. Тук сме - горди и свободни, защото избегнахме заробването на нашия народ, каза Ципрас. Той обеща да създаде по-силна Гърция, която кове съюзи, Гърция, която никой няма да може да изнудва и чиито суверенни права да нарушава в Егейско или Средиземно море. Според прогнозите обаче, Ципрас ще загуби с над 8% от Мицотакис. Според Вемунд Аарбаке, преподавател по политология в Университета \"Аристотел\", Солун, очертава се \"Нова демокрация\" да спечели изборите. През последните дни разликата между \"Нова демокрация\" и \"Сириза\" се увеличава и няма признаци, че ще се понижи.", "date": "2019.07.06", "title": "Ден за размисъл преди изборите в Гърция"}
{"url": "https://standartnews.com/svyat/upravitelyat-na-tsentralnata-turska-banka-uvolnen-396506.html", "text": "Днес с Указ на президента на Турция Реджеп Тайп Ердоган бе сменен управителята на Централната банка на Турция, предаде ДПА. На мястото на Мурат Четинкая, който управляваше Централната банка от април 2016 г., ще бъде поставен неговият заместник Мурат Уйсал, се казва в Указа, без да се посочват официално причините за смяната. Банката беше подложена на натиск от Ердоган да намали лихвите противно на призивите на пазарите да ги увеличи, за да овладее изключително високата инфлация. Банката запази основната си лихва на ниво 24 на сто от септември, когато тя бе увеличена с 625 базисни пункта, припомня БТА. Ердоган заяви, че е изгубил търпение заради високите лихви. Отстраняването на Четинкая се извършва на фона на спекулации в турските медии, че той може да бъде сменен заради отказа си да намали лихвите, както настоява правителството на Ердоган. Турската икономика навлезе в рецесия в края на миналата година. Тя излезе от рецесията през първото тримесечие на тази година, но се сви с 2,6 процента в сравнение с предходната година, според данни на турския статистически институт. Инфлацията намаля до 15,7 на сто през юни от 18,7 на сто през май. Банката ще продължи \"независимо\" да прилага монетарната си политика за постигане на \"главната цел - стабилност на цените\", заяви днес новият управител на централната банка Уйсал в съобщение, публикувано на сайта на банката, пише Петел.бг. Централната банка свиква на 25 юли месечна среща за определяне на монетарната си политика.", "date": "2019.07.06", "title": "Управителят на Централната турска банка уволнен"}
{"url": "https://www.standartnews.com/sport/manyunayted-vadi-100-mln-evro-za-srbin-396504.html", "text": "Халфът на италианския футболен клуб Лацио Сергей Милинкович-Савич може да продължи кариерата си в Манчестър Юнайтед, твърди \"Sportsmediaset\". Римляните планират да получат 100 милиона евро за 24-годишния сърбин. \r\nМилинкович-Савич се смята за подходящ заместник на Пол Погба, когото Реал Мадрид иска да купи. Милинкович-Савич през сезон 2018/19 г. имаше 41 мача във всички турнири, отбеляза 7 гола и даде 3 асистенции. \r\n ", "date": "2019.07.06", "title": "Ман.Юнайтед вади 100 млн. евро за сърбин"}
{"url": "https://standartnews.com/svyat/kolko-izliza-letuvaneto-v-grtsiya-sled-namaleniya-dds-396524.html", "text": "Въпреки огромните опашки на границата българите продължават да предпочитат Гърция за екскурзии и ваканции. Мнозина се обнадеждиха, че свалянето на ДДС за основни стоки в южната ни съседка в края на май ще направи летуването там още по-изгодно. Опит да прегледа какви харчове очакват чужденците в Гърция прави сайтът Portalb.mk. Цените на храните в ресторантите варират в зависимост от местоположението и привлекателността на курорта. Така, например, популярното гръцко сувлаки се продава от 2.5 до 3.0 евро, бирата от 300 мл струва от 3 евро или повече, порция пържени картофи се таксува за 4.5 евро, а известната порция \"Бифтеки\" струва 6 евро. Прочутата \"гръцка салата\" в ресторантите се продава от 5 до 6 евро и струва повече на по-атрактивните места. Цените на хранителните продукти в магазините според някои служители са намалени в сравнение с миналия сезон и поради основна причина е намаленият данък от 23% на 13% . \"Чрез намаляване на данъка от 23% на 13% за някои продукти, ние свалихме цените за шоколад, бонбони, сладкарски изделия, сметана, тестени изделия. Имаме, например, 300 грама гръцки крем, който струваше 2 евро, а сега се продава за 0,99 евро\", обяснява продавач на един от по-малките магазини. В магазините цената на безалкохолните напитки, газирани и негазирани, варира от 0,63 евро до 0,80 евро. В магазините цената на местната и вносна бира не се различава значително, така че бирата от 500 мл струва 1,25 евро или 1,39 евро за вносна. Шоколадово мляко от 500 мл на основните пазари се продава за 1,70 евро, докато кисело мляко от 200 мг струва около 1,20 евро. Известните гръцки хлебни изделия от 100 до 200 грама се продават от 0,44 евро до 0,70 евро в зависимост от пълнежа, а популярните разточителни гръцки сарми \"от 280 грама порцията по  1,54 евро в по-големите магазини до 1,60 евро в по-малките магазини. Литър зехтин се продава на цена от 3,99 евро. Само на магистралата Егнатия, която свързва Изтока и Запада на Гърция, т.е. от турската до албанската граница, има голям брой пътни такси, но новата част на магистралата, която изобилства с тунели, все още няма тол бариери. Част от гърците, с които разговаряхме, заявиха, че правителството на Гърция скоро планира да построи нови пунктове за събиране на такси.  Цените на пътните такси варират в зависимост от вида на превозното средство и местоположението, така че можете да платите такси от 1,20 евро до 2,40 евро за кола, която се движи по този път. По-скъпите пътни такси са по Егейската магистрала, водеща до популярните места за почивка като Лептокария и Пеласгия, които също са много посещавани от българи. По този маршрут цените на пътните такси стигат до 4 евро.  В Гърция събирането на пътни такси не е автоматизирано и не е възможно да се плаща с карта. Бензинът и това лято се продава на \"европейски цени\". Така литър суперевро 95 се продава за 1,64 евро, бензин 100 струва 1,85 евро, а цената на дизела е 1,36 евро на литър.  Добра новина за тази неделя е, че заради парламентарните избори няма да се събират такси по магистралите.", "date": "2019.07.06", "title": "Колко излиза летуването в Гърция след намаления ДДС?"}
{"url": "https://www.standartnews.com/sport/zavrshchaneto-na-neymar-v-barsa-pred-proval-396485.html", "text": "Президентът на Барселона Хосеп Мария Бартомеу разкри за интерес на клуба към бразилеца Неймар, но заяви, че от Пари Сен Жермен не желаят да се разделят с бразилската си звезда. \"Знаем, че Неймар иска да напусне, но също така знаем, че ПСЖ не желае да го пусне, така че няма вариант да го вземем\", коментира Бартомеу. Босът на Барса каза, че води преговори с управата на Атлетико Мадрид за покупката на френския нападател Антоан Гризман. Каталунците искат да привлекат Гризман, ако активира откупната му клауза от 120 милиона евро, но все пак се надяват да договорят по-ниска трансферна цена, въпреки че бяха обвинени в нерегламентирани преговори от Дюшекчиите. \r\n ", "date": "2019.07.06", "title": "Завръщането на Неймар в Барса пред провал"}
{"url": "https://www.standartnews.com/sport/levski-vze-dvama-novi-futbolisti-396471.html", "text": "Футболният Левски представи официално последните си две нови попълнения - Здравко Димитров и Асен Чандъров. Двамата футболисти идват от столичния Септември. Договорът на Димитров е за три години, а Чандъров ще играе като преотстъпен с опция за закупуване. В столичния Септември Димитров записа 31 двубоя през сезон 2018/2019, в които отбеляза и 2 гола и даде 5 асистенции. Полузащитникът е роден на 24 август 1998 година, като освен за Септември има престой в Ботев“ (Вр) и Локо (Сф). За „железничарите“ записва 23 мача и 1 гол. Полузащитникът Асен Чандъров идва на Герена като преотстъпен за една годна с опция за закупуването му с двегодишен договор“, съобщи официалния сайт на „сините“.", "date": "2019.07.06", "title": "Левски взе двама нови футболисти"}
{"url": "https://standartnews.com/svyat/dvama-zaginakha-sled-kato-kater-za-razkhodki-se-preobrna-396507.html", "text": "Двама души загинаха, след като руски катер, използван за разходки на летовници, се преобърна в Черно море, съобщи БТА. Злополуката е станала в района на село Джубга в Краснодарския край. На кораба е имало 55 души. Оцелелите нямат нужда от медицинска помощ. \r\nПървоначалната информация беше, че на борда е имало 43 души. Собственикът и капитанът на катера са задържани. Образувано е наказателно дело. Според източник, цитиран от Интерфакс, катамаранът \"Атол\" е бил претоварен. Той е бил проектиран за 12 души, а при преобръщането на него е имало почти четири пъти повече. Бил е регистриран в пристанището на Туапсе, разрешително е получил през 2017 г. като маломерен плавателен съд и най-вероятно е бил преработен, за да се увеличи вместимостта му, отбелязва Интерфакс.", "date": "2019.07.06", "title": "Двама загинаха след като катер за разходки се преобърна"}
{"url": "https://standartnews.com/kultura/rami-malek-se-kolebal-mnogo-za-bond-25-396489.html", "text": "Рами Малек заяви, че е приел ролята на злодей в бъдещия „Бонд 25“ след известно количество размисъл, а не с лека ръка. Актьорът първо се уверил, че героят му не е терорист или религиозен фанатик и едва след това дал съгласието си да снима, разказа самият той пред „The Mirror“. Малек поискал гаранция от режисьора на лентата Кари Фукунага, че персонажът му няма да е арабски престъпник. „Много съм развълнуван от ролята си и образът е страхотен. С Кари проведохме сериозен разговор и му обясних ясно, че ако са ме взели заради етническите ми корени, няма да се разберем. За щастие, случаят не беше подобен“, споделя Малек.", "date": "2019.07.06", "title": "Рами Малек се колебал много за \"Бонд 25\""}
{"url": "https://standartnews.com/sport/nadal-mina-leko-prez-tsonga-na-uimbldn-396533.html", "text": "Поставеният под №3 Рафаел Надал (Исп) се класира за осминафиналите на тенис турнира от Големия шлем - Уимбълдън за девети път в кариерата си. Това стана факт, след като испанецът се наложи убедително с 3:0 сета над Жо-Вилфред Цонга, в отделните части 6:2, 6:3, 6:2. Срещата се игра на централния корт и продължи по-малко от два часа, в които Надал тотално доминираше на корта. \r\nПрез цялата среща Матадора не позволи на Цонга да стигне дори до точка за пробив. В същото време испанецът можеше да пробие почти всеки един сервис-гейм на опонента си. \r\n„Жо е сред най-трудните ми съперници на корта. Днес аз бях в оптимална форма, но не мога да кажа същото за него. Личеше си, че това не е неговият ден“, коментира Надал минутки след края на двубоя. \r\n„Радостно е, че играя по такъв начин. Винаги е много трудно да се подготвя за Уимбълдън, защото реално не бях играл мач на тази настилка от една година. Жребият ми не е никак лесен, но аз съм доволен по показаното. Сега трябва да се подготвя за втората седмица на турнира“, каза още Надал. \r\nСледващият съперник на Рафа ще бъде определен по-късно днес от дуела между Жоао Соуса и Дан Евънс.", "date": "2019.07.06", "title": "Надал мина леко през Цонга на Уимбълдън"}
{"url": "https://standartnews.com/svyat/poroshenko-izteglil-34-mln-dolara-ot-svoi-smetki-396525.html", "text": "Бившият президент на Украйна е изтеглил 34 милиона долара от банковите си сметки, пише Риа новости. \r\nСпоред бившия заместник-началник на президентската администрация Андрей Портнов, изтеглянето е започнало на 17 май и до 18 юни Порошенко е изтеглил гореспоменатата сума от свои сметки в международни търговски банки. \r\nСпоред Портнов парите се равняват на 340 килограма банкноти от по 100 долара. \r\nПортнов твърди, че Порошенко може да \"укрие парите\" или може да ги използва за купуването на гласове на предстоящите парламентарни избори след две седмици. \r\nПо-рано държавната следствена служба на Украйна започна проверка срещу Петро Порошенк , по сигнал от Андрей Портнов. \r\nПроверява се дали бившият президент е извършил държавна измяна, когато е разпоредил преминаването на украинските моряци през Керченския пролив.", "date": "2019.07.06", "title": "Порошенко изтеглил 34 млн. долара от свои сметки"}
{"url": "https://standartnews.com/svyat/protest-sreshchu-festival-na-bikove-v-ispaniya-396528.html", "text": "Природозащитници проведоха протестна акция в испанския град Памплона, като се съблякоха част от своите дрехи и изобразяваха убити бикове, пише „Дейли мейл”. \r\n54 души с рога на главите и по слипове легнаха на площада пред сградата на градския съвет  Всеки от тях лежеше върху очертание на бик, който напомняше очертанията, използвани от криминалистите при маркиране на жертвите от престъпление или инциденти. По гърбовете си участниците носиха изкуствени кожи. Така те изобразиха протеста си срещу традиционния за града фестивал San Fermin, който трябва да започне утре, 7 юли. Участниците му се опитват да избягат от множество бикове, които ги гонят по улиците на града. На фестивала се устройват и боеве между животните. \r\nСпоред зооорганизацията PETA по време на фестивала могат да бъдат убити минимум 48 бика. Освен това PETA е недоволна, че животните са държани в тесни клетки и по този начин страдат.", "date": "2019.07.06", "title": "Протест  срещу фестивал на бикове в Испания"}
{"url": "https://standartnews.com/svyat/izvnredno-polozhenie-v-grtsiya-zaradi-pozhari-396531.html", "text": "Гърция обяви извънредно положение в три области на остров Евбея заради пожари, съобщи \"Елефтерос типос\". \r\nОгнената стихия бушува на острова от четвъртък насам. Според изданието обаче пожарите вече отстъпват. \r\nЗаради пожара в петък четири селища бяха евакуирани, а петима души - настанени в болница с оплаквания от дихателни проблеми. Полицията подозира, че мъж, който е горил растителни отпадъци, е причина за пожара. Няколко селища в районите на трите пожара бяха евакуирани.", "date": "2019.07.06", "title": "Извънредно положение в Гърция заради пожари"}
{"url": "https://standartnews.com/svyat/obvinyavat-printsesa-khaya-v-iznevyara-s-bodigard-396535.html", "text": "Емиратската съпруга Хая, избягала с децата и парите от съпруга си шейх Мохамед бин Рашид който управлява Дубай, е заподозряна в съпружеска измяна, твърди вестник The Times. \r\nИзточници на изданието твърдят, че 69-годишният шейх обвинявал 45-годишната си съпруга в „неподобаващи отношения” с телохранителя й, който е бивш офицер от британската армия. \r\nПричината за подозренията е, че тя често му давала подаръци. \r\nШейх Рашид заварил една от шестте си жени с телохранителя в дома си в Лондон, след като през май отпътувал до там без да я уведоми и е решил, че двойката общува твърде близко. По данни на източниците той бил „шокиран” от поведението на съпругата и поискал от нея незабавно да се върне с него в Дубай. Принцесата отказала и в момента двамата се развеждат. \r\nВ края на юни Мохамед бин Рашид публикувал в Instagram своя поема, в която нарича съпругата си предателка. \r\nПринцеса Хая избяга от съпруга с децата и с $40 млн. Съобщаваше се също, че тя била изчезнала още през февруари. Предполагаше се, че жената се укрива в Германия, а впоследствие в Лондон,  с 11-годишната си дъщеря и 7-годишния син. ", "date": "2019.07.06", "title": "Обвиняват принцеса Хая в изневяра с бодигард"}
