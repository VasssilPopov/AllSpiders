{"url": "http://standartnews.com/lyubopitno/sokat_ot_kiselite_krastavichki_e_energiyna_napitka-377738.html", "text": "Сокът от киселите краставички е най-добрата енергийна напитка, пише Марица. Високите нива на натрий в него са полезни при страдащи от сърдечносъдови и неврологични заболявания. Той има свойството да възстановява електролитния баланс в тялото, като по този начин повишава и енергийните нива. Тази саламура успокоява мускулните крампи. Съдържа калциев хлорид. Освен него в сока има още калий и натрий. Те също имат свойството да намаляват мускулните спазми. Ето защо много спортисти пият саламурата от туршията с кисели краставички след усилена тренировка.", "date": "2018.11.05", "title": "Сокът от киселите краставички е енергийна напитка"}
{"url": "http://standartnews.com/kultura/dve_art_zvezdi_v_big_bradar-377742.html", "text": "Стартът на Big Brother: Most Wanted беше гарниран с много изненади. Новите Съквартиранти се озоваха в напълно празна Къща, за чийто удобства ще трябва тепърва да се преборят.  Първа прага прекрачи Емануела, която помним от VIP Brother 2016. Фолк певицата заяви, че хората са завистливи и не приемат жените, които се оправят сами, но очаква готини емоции в Къщата.  Златка Райкова пък обяви, че връзката й с Благой Георгиев е повече от влюбване. За себе си е убедена,  че е независима и успешна.  Скандалната тв водеща Албена Вулева се оказа третият Съквартирант.  Тя сподели, че в момента се занимава с приложна магия и е приела Исляма. Може би точно заради това в този момент звукът на предаването спря. Станимир Гъмов даде старт на мачовците. Актьорът обясни,  че влиза отново в Къщата, за да повтори грешките си от участието през 2015-а.   Жени Калканджиева изгря в цялата си прелест и се определи като работохоличка, като не скри желанието си да остане в историята. Гримьорът Цецо Андреев, номер шест, коментира: „Не гримирам хора,  които са били известни преди години, а които са известни сега\".  Силиконовата Джулиана Гани беше седма. „Аз съм от момичетата, разбили стереотипа за „Мис Плеймейт\". Влизам в шоуто с положително мислене и емоция\", рече блондинката. Wosh МС, синът на големите актьори Петя Силянова и Иван Иванов,  определи участието си във VIP Brother 2014 като много забавно, а достигането до финала му било истинска изненада за самия него. Съквартирант  номер девет е Весела Нейнски - преди 12 години певицата участва в първото издание на VIP Brother, когато го напуска доброволно на осмия ден. Важният за футбола номер 10 се падна на Стойко Сакалиев.  Никита Джонсън е единадесетият участник. Тя сподели, че влиза в Къщата не за слава, а за победа. „Преди три години разбрах, че хората харесват различните\", твърди тя.  Дванадесети е Стоян Роянов ЯЯ, който за първи път ще участва в шоуто. Той определя музиката си като „луда работа\". Влиза в Къщата заради предизвикателството.  Под фаталния номер 13 е бившият национал на България по футбол Благой Георгиев. „След повече от 20 години професионален спорт не умея да губя и поради тази причина влизам в Къщата, за да победя\", закани се той.", "date": "2018.11.05", "title": "Две арт звезди в „БИГ брадър“"}
{"url": "http://standartnews.com/lyubopitno/v_balgariya_veche_se_predlagat_originalnite_keysove_za_huawei_mate_20_i_mate_20_pro-377667.html", "text": "Huawei пусна на българския пазар своята нова гама от кейсове, проектирани за флагманските модели на бранда Mate 20 и Mate 20 Pro. Новата гама от кейсове на компанията е пригодена специално за всеки от моделите с цел да им придаде още по-стилен и елегантен вид, като в същото време не отклонява вниманието от техния иновативен дизайн. Потребителите имат избор между почти невидимия силиконов вариант, по-плътните гумени варианти, както и изключително стилние и практични тип „тефтер\" от серията SmartView. Новите SmartView кейсове, проектирани специално за Huawei Mate 20 Pro, са едни от най-иновативните на пазара и са идеално съгласувани с вградения в дисплея на Mate 20 Pro сензор за пръстов отпечатък и технологията за лицево разпознаване, използваща 30 хиляди виртуални ключови точки от лицето на потребителя. SmartView кейсовете са пригодени и за уникалната аранжирана в квадрат камерна конфигурация на Mate 20 Pro, правейки новия флагман на глобалния бранд още по-удобен за снимки. Благодарение на революционния дизайн на SмartView кейсовете на Huawei те се превръщат в чудесно допълнение на Mate 20 Pro и предпочитан аксесоар на всеки притежател на новия флагман на глобалния бранд. Собствениците на Mate 20 също не са пренебрегнати. Huawei пуска на пазара нови калъфи и за този модел, като интересното при тях е, че въпреки своята плътност те по никакъв начин не заглушават звука от аудиосистемата на смартфона. SmartView кейсовете на Huawei вече се продават успешно в магазините на Technopolis, като съвсем скоро ще бъдат налични и в магазините на А1, Теленор и Виваком, както и в останалите обекти от партньорската мрежа на Huawei.", "date": "2018.11.05", "title": "В България вече се предлагат оригиналните кейсове за Huawei Mate 20 и Mate 20 Pro"}
{"url": "http://standartnews.com/lyubopitno/stoichkov_predstavya_knigata_si_v_hotel_marinela-377630.html", "text": "Най-известният български футболист Христо Стоичков и журналиста Владимир Памуков ще представят днес книгата \"Христо Стоичков - Историята\". Гост на премиерата от 12.30 ч в зала \"София\" на хотел \"Маринела\" ще е испанския футболен съдия от близкото минало Урисар Аспитарте.", "date": "2018.11.05", "title": "Стоичков представя книгата си в хотел \"Маринела\""}
{"url": "http://standartnews.com/lyubopitno/futuristichniyat_smartfon_honor_magic_2_be_predstaven_ofitsialno_v_kitay-377695.html", "text": "Honor Magic 2, чудо на инженерната мисъл и технологичния опит на Honor, официално бе представен в Пекин. Стъпвайки на успеха на първия истински смартфон с изкуствен интелект Honor Magic, пуснат на пазара през 2016 г., Honor Magic 2 има за цел да изведе смартфон индустрията на съвсем ново ниво благодарение на огромния си набор от футуристични технологични възможности – първия в света FullView дисплей с функция Magic Slide и с почти 100% съотношение „екран към тяло\"; процесора Kirin 980 от следващото поколение, осигуряващ още по-смарт преживяване и по-голяма AI-процесорна мощ; YOYO, мощен виртуален асистент с възможности за предсказване не желания и машинно обучение; и две AI-камери с шест обектива, осигуряващи революционно фотографско изживяване. Magic 2 e първият в света смартфон с FullView дисплей с функция Magic Slide. Той има изключително изчистен дизайн и предлага ненадминато потребителско изживяване, благодарение на своя превъзходен 6,39-инчов FullView дисплей с Magic Slide – магическа екранна функция, която прави възможен екрана без ноч. Смартфонът има почти 100% съотношение „екран към тяло\" и разполага с оптична технология за разпознаване на пръстови отпечатъци, вградена в дисплея. Всяко плъзване надолу по екрана отваря за потребителя вратата към невиждано визуално изживяване. Honor Magic 2 е оборудван с процесора Kirin 980 с изкуствен интелект, който е първият в света двуядрен NPU процесор. Благодарение на него моделът може да се похвали с изключително високи производителност и AI-изчислителна мощ при обработка, осигуряващи на потребителите впечатляващо AI изживяване. С общ AI рейтинг от 4556 точки гласовият асистент YOYO стои в основата на интелигентността, с която Magic 2 впечатлява. Оборудван с компютърна визия, разпознаване на езици, способности за машинно обучение, както и система за вземане на решения и препоръки, YOYO е безценен помощник в ежедневието с потенциал непрекъснато да се учи и усъвършенства във времето. Възможностите на YOYO надминават възможностите на обикновения виртуален гласов асистент. YOYO може да мисли, да се учи и да се усъвършенства. Освен това YOYO предефинира взаимодействието между човека и изкуствения интелект, за да предостави несравнимо потребителско изживяване, базирано на различни запаметени сценарии. Това прави Honor Magic 2 най-умния AI телефон на пазара. Оборудван с 24-мегапикселова тройна основна камера и с прибираща се 16-мегапикселова тройна предна камера, Honor Magic 2 предлага революционно фотографско изживяване. В допълнение към функцията на задната AI камера да сегментира изображенията, извършвайки автоматично ретуширане на снимки чрез фина настройка на параметрите, прибиращата се предна камера предлага висококачествено 3D лицево разпознаване и възможности за различно портретно осветление, артистични селфита чрез разкрасителни филтри и ефекта боке. Honor Magic 2 е нещо повече от чудо на инженерната технология, това е футуристично устройство, което несъмнено поставя Honor една крачка пред конкуренцията. Моделът ще предложи уникално потребителско преживяване и по отношение на звука благодарение на YOYO, FullView дисплея с функция Magic Slide, процесора Kirin 980, технологията за разпръскване на топлина на базата на графен, 40W технология за супер бързо зареждане, сертифицирана от TÜV Rheinland, 3D бионичен детектор за светлина, първия в света Dual SIM Dual VoLTE, първия в света двучестотен GPS и безпрецедентна Wi-Fi скорост на сваляне на файлове от 1,7 Gbps. Оборудван с широк спектър от най-съвременни технологии и високопроизводителни ъпгрейди, Honor Magic 2 ще бъде телефонът на годината и ще изведе пазара на високите технологии на ново ниво. Революционният смартфон модел също така е поредното оръжие на Honor по пътя към целта му да стане сред трите най-добри мобилни марки в света в рамките на следващите 5 години. Предварителните продажби на Honor Magic 2 стартират в Китай от днес, 5 ноември, във Vmall, JD, Tmall, Suning, YHD и GOME на препоръчителна цена от 3799 китайски юана. Официалната продажба в Китай ще започне от 6 ноември. По време на премиерата на Magic 2 Honor също така представи и HONOR WATCH – своя първи флагмански модел смартчасовник. Оборудван с 1.2-инчов AMOLED кръгъл сензорен екран и двулицева каишка, HONOR WATCH е един от най-тънките смартчасовници на пазара. Снабден с първия чипсет с архитектура двойна невронна мрежа в индустрията, този смартчасовник може да работи 7 дни без прекъсване само с едно зареждане и поддържа функции като следене на сърдечния ритъм в реално време, точна навигация и проследяване на здравето. Стартът на глобалните продажби на смартчасовника е планиран за януари 2019 г.", "date": "2018.11.05", "title": "Футуристичният смартфон Honor Magic 2 бе представен официално в Китай"}
{"url": "http://standartnews.com/lyubopitno/kralitsata_s_nevizhdan_zhest_kam_megan_narushi_protokola_i_pokani_mayka_y_na_koledna_vecherya_v_dvoretsa-377641.html", "text": "Ясно е, че Меган Маркъл е едно от големите изключения в британското кралско семейство. А Елизабет Втора я прие с отворени обятия, нещо което никой не очакваше. През пролетта Меган официално стана част от най-известната фамилия в света, а 92-годишната кралица не спира да прави мили жестове в нейна чест. Разбира се, че всеки брак е низ от компромиси и разбирателство. Но когато обикновен човек влиза в кралското семейство, се предполага, че неговите роднини ще се наложи да правят повече компромиси. И разбира се, да свикват с отсъствието на този член от техния род. И когато ставаш снаха на кралица Елизабет, е ясно, че оттук нататък всички важни празници като Коледа, ще трябва да прекарваш с нея и далеч по-малко със своите родители. Само че Меган и тук прави страхотно изключение. Миналата година Маркъл бе първият човек, който не е от кралско потекло, прекарал Коледа с кралицата и цялото кралско семейство. А тази година Елизабет отново ще престъпи протокола и според източници тя е поканила майката на Меган в двореца, за да бъдат заедно на празника. Това не се е случвало никога в кралското семейство, дори и на другата снаха Кейт. Разбира се, близките и роднините на придошлите в семейството винаги са поканени на сватбите и кръщенетата, но никога на Коледа и Великден. Но защо кралицата прави изключение за Меган и защо никога не го е правела за Кейт? Причината е наистина умилителна. Според източници Елизабет Втора изпитва огромно уважение към Меган и би искала тя да се чувства добре. Причината да покани майка ѝ, че Маркъл няма други роднини в Англия, докато Кейт има подкрепата на цялото си семейство, което винаги е близо до нея.", "date": "2018.11.05", "title": "Кралицата с невиждан жест към Меган, наруши протокола и покани майка й на коледна вечеря в Двореца"}
{"url": "http://standartnews.com/regionalni/vlak_pomete_karutsa-377724.html", "text": "Влак помете каруца на жп прелез в близост до бившето предприятие ДЗУ - Стара Загора. Загинал е конят, но за щастие двамата пътници са оцелели. Инцидентът е станал в неделя малко преди обяд, съобщиха днес от полицията. 44-годишният машинист забелязал, че на релсите двама мъже, се опитват да избутат каруца, теглена от кон. Машинистът задействал аварийната спирачка на управляваната от него композиция, но заради дългия спирачен път локомотивът помел каруцата с коня. Двамата мъже, които бутали каруцата, успели да скочат извън релсите и се спасили. По случая е било образувано досъдебно производство по чл.343 от НК в сектор „Пътна полиция\" на ОДМВР – Стара Загора.", "date": "2018.11.05", "title": "Влак помете каруца"}
{"url": "http://standartnews.com/lyubopitno/kuche_prostrelya_stopanina_si_s_lovna_pushka-377703.html", "text": "  В САЩ по време на лов куче простреля с ловна пушка своя хазяин. Инцидентът  станал в окръг Доня Ана, щат Ню Мексико. 74-годишният ловец Сони Гилиган  е бил в камиона заедно с трите си кучета Чарли, Ковбой и Скуби. Животните били на задната седалка, където се намирало и оръжието. Чарли случайно натиснал спусъка, куршумът преминал през седалката на шофьора и заседнал в гърба му. Независимо от силната болка раненият мъж се свързал със спасителите и незабавно бил хоспитализиран. Синът на пострадалия Марк обяснил, че ако помощта не е пристигнала навреме, баща му е можел да почине. Сони често взимал кучетата със себе си на лов за зайци и даже често ги хранел с уловената плячка. „ Той обича животните, нарича ги моите момчета и ги глези\", допълнил Марк. След инцидента и трите кучета са дадени в местния приют. Техният стопанин се намирал в този момент в критическо състояние, но въпреки всичко главната му грижа била да освободи питомците си от „кучешкия затвор\", което и наредил на сина си да направи. Лекарите стабилизирали състоянието на ловеца и той бил преведен от реанимацията в обикновена болнична стая.", "date": "2018.11.05", "title": "Куче простреля стопанина си с ловна пушка"}
{"url": "http://standartnews.com/lyubopitno/10_lyubopitni_fakta_za_kestenite-377691.html", "text": "Кестените са високо ценени в готварството. Тези красиви лъскави ядки са еднакво подходящи за добавка както към сладки, така и към солени ястия. Сезонът на кестените е кратък - може да ги намерите само през есента, но вакуумирани и консервирани (напр. във вид на сладко) се срещат през цялата години в големите супермаркети. Пресните кестени трябва да бъдат добре термично обработени и никога не се консумират сурови заради съдържанието на танинова киселина. Трябва да отстраните обвивката на кестена чрез варене или печене. И за двата варианта се прави малък разрез. Външната обвивка е горчива и неприятна, така че се постарайте да я премахнете добре.   1. Съществуват главно два вида кестени - ядливи и диви. Онези, които често подритваме по обсипаните със златист килим от есенни листа улички и тротоари, спадат към дивите кестени. Те, от своя страна, са отровни и се използват предимно в медицината. 2. За родно място на кестена се смятат Балканите, Кавказ и Мала Азия, откъдето по-късно дървото се е разпространило към Централна Европа, по Средиземноморието чак до Китай. 3. Предримските племена в Италия го наричали \"горски хляб\". Предполага се, че именно благодарение на него и богатото му хранително съдържание, те са преживявали успешно зимата. Кестените са били основна храна и на римските легионери. 4. Кестенът съдържат толкова витамин С, колкото и лимоните. Богат е също така и на витамините B1, B2 и витамин A, както и на минерали: калий, магнезий, фосфор, калций, желязо, натрий, а също мед, силиций и флуор. Дефицитът им в организма често води до липса на настроение, обща отпадналост и умора. 5. Макар че кестените са богати на въглехидрати, следователно висококалорични (в 100 г се съдържат около 248 калории), те са богати и на фибри, но бедни на мазнини. 6. Високото съдържание на лецитин в кестените бори стреса, ускорява метаболизма и има профилактично действие при сърдечно-съдови заболявания. Подсилват и паметта, а сладкият кестен се препоръчва при анемия, като за целта обаче болните, страдащи от малокръвие, се предполага да консумират кестени всекидневно от самото начало на есента до зимата - само така лечението би имало очакваният и желан ефект. 7. Топлиннообработените кестени съдържат пектин и танин и имат диуретично действие, а кумаринът предпазва от склероза на кръвоносните съдове. 8. Сварените кестени, с добавен към тях мед, са се доказали като средство, носещо облекчение при болен далак и черен дроб. Кестенова каша пък се използва против язва. 9. Дивият кестен, макар и негоден за директна консумация от човека, намира своята роля в народната медицина. Той е идеално средство за лекуване на разширени вени, проблемнозарастващи рани. За кашлица и бронхит в употреба влизат семената на дивия кестен. 10. Известният народен лечител Петър Димков е определял кестените като източник на много силен заряд, способен да въздейства успокояващо. По думите му, те могат да акумулират слънце, енергия и живот и да я отдават през цялата година. Той силно вярвал, че самото им съхранение по джобовете на дрехите или прехвърляни от ръка в ръка измежду пръстите, кестените благотворно повлияват на нервната система, ставите, сухожилията, мускулатурата и душевното здраве на човека.   Необходими продукти 1 ч.ч. кестени 1 л прясно мляко 4 яйца 1 ч.ч. захар 1 с.л. брашно 1 ванилия на прах канела за поръсване Сваряваме прясното мляко. В отделен съд разбиваме яйцата, прибавяме захарта, брашното и ванилията.Слагаме кестените, предварително сварени, обелени и ситно стрити. Изсипваме сместа на тънка струйка към млякото.Варим докато се уплътни крема, като бъркаме енергично.Сипваме от сместа в коктейлна чаша, поръсваме с канела. Кремът се консумира топъл.", "date": "2018.11.05", "title": "10 любопитни факта за кестените"}
{"url": "http://standartnews.com/svyat/dzhak_ma_targovskata_voyna_e_nayglupavoto_neshto_na_sveta-377735.html", "text": "  Китайският милиардер и създател на Alibaba Джак Ма отново разкритикува търговската война между САЩ и Китай. \"Това е най-глупавото нещо на този свят\", заяви Ма по време на Международното изложение за внос, което се провежда в един от основните центрове за търговия на Китай - Шанхай. Търговският дефицит на Вашингтон с Пекин, който Тръмп обвини за различни икономически злини, помогна да се създадат работни места в САЩ и без него страната щеще да има големи проблеми, посочи Ма, цитиран от Bloomberg. Според него е безсмислено да се налагат мита върху стоки, защото неговата страна е на път да се превърне в основен купувач на чуждестранни продукти. Всъщност това са услуги - като тези в интернет - задвижвайки растеж на работните места, за разлика от традиционното производство. Преминаването на Китай към вносния модел \"ще бъде огромна болка за много фирми, но също така ще създаде добра възможност за много потребители\", каза милиардерът. \"Това е най-голямото предизвикателство за Китай, да се превърне в страна вносителка. Но това е и най-великата възможност за света\", категоричен е Ма. Китайският президент Си Дзинпин вече обеща да намали вносните мита, да разшири достъпа до пазара и да внесе повече от чужбина. По думите на Джак Ма, глобалната бизнес общност също се противопоставя на търговската война. Председателят на Roche Holding Кристоф Франц беше сред онези, които подкрепиха коментарите на китайския милиардер. \"Швейцарското богатство е изцяло създадено от отворени граници и търговия и това може да служи като пътеводна светлина за други страни\", каза Франц.", "date": "2018.11.05", "title": "Джак Ма: Търговската война е най-глупавото нещо на света"}
{"url": "http://standartnews.com/kultura/kamila_kabeyo_obra_nagradite_na_mtv_v_evropa-377615.html", "text": "Камила Кабейо стана голямата победителка на 25-то издание на Европейските музикални награди на телевизия MTV в Европа. Испания за трети път бе домакин на събитието.  Култовото шоу се проведе в Експо центъра на Билбао.  21-годишната Камила бе номинирана в 6 категории, от които спечели 4.  Американската красавица с кубински произход прибра най-престижните отличия - за най-добър изпълнител,  за най-добра песен и най-добро видео – за мега хита й „Хавана\", както и за най-добър певец от САЩ.  След нея по номинации се наредиха Ариана Гранде и Пост Малоун  - с по 5. Но те нямаха същия късмет и си тръгнаха с празни ръце от церемонията. На второ място с две победи се класира рапърката Ники Минаж, която си осигури статуетките за най-добър хип-хоп артист и за най-добра визия.  Дуа Липа спечели приза за най-добър поп изпълнител, а рапърката Карди Би стана най-добър нов изпълнител.  На Джанет Джексън бе връчена наградата „Глобална икона\".  52-годишната кралица на ар ен би изпя боса микс от най-големите си хитове пред многобройната испанска публика. Феновете бяха зарадвани и от шоуто на Ники Минаж,  групите Little Mix,  Panic!At The Disco и Muse, каталунската певица Росалия.  Водещата на церемонията Хейли Стайнфелд също се разписа с хит в програмата.", "date": "2018.11.05", "title": "Камила Кабейо обра наградите на MTV в Европа"}
{"url": "http://standartnews.com/kultura/anya_pencheva_zhoro_hristov_i_priyateli_si_spomnyat_za_andrey_batashov_v_199_-377616.html", "text": "Мощна група от приятели ще си спомни за Баташов навръх именния му ден на 30 ноември, когато православната църква почита християнския проповедник апостол Андрей Първозвани.  В Театър „199\",  където изключителният актьор постигна феноменални успехи с моноспектаклите си, ще се съберат някои от близките му хора. Между тях ще е Йорданка Христова, с която са родени на една и съща дата: 10 септември. Там ще бъдат Васил Петров, Георги Христов, Васил Найденов,  Орлин Горанов и Иван Лечев, с които Андрей музицира в по-късните си години, както и Даниел Цочев, с когото в ранна младост пеят божествено в  „Гласовете\". От дамите на Народния ще блеснат Аня Пенчева - може би най-любимата му партньорка, както и Мария Сапунджиева.  В „199\" ще дойде и друг боен другар - Георги Мамалев, когото Андрей режисира в „Разбираш ли ме правилно\". Някогашните му студенти от ВИТИЗ Александър Митрев, Божидар Попчев и Стефан Спасов, които беснееха с Баташов в невероятния „Ритъм\", и Костадин Господинов, който се включи в своеобразното му продължение „360 градуса\" може би ще ударят барабаните. Към компанията ще се присъедини и Тодор Георгиев-Toshey. Режисьор е професор Здравко Митков.  Баташов, който беше и рицар от Ордена на тамплиерите, си отиде само на 45 на 29 ноември през 2010-а – точно срещу празника на своя светец и покровител. Именно в „199\" се случи и последната му земна премиера - „Влез в час!\", четвъртият му осъществен проект по текст на Ерик Богосян след „Секс, наркотици и рокендрол\" (1993),   „С глава в стената\" (1994)  и „На живо\" (1997).  През 2007-а  отново в прочутото мазе на „Раковски\" Баташов празнува представление номер 500  на „Секс, наркотици и рокендрол\" и 15 години пред публика.  Ако префинената му аристократична душа беше оцеляла сред завистта, пошлостта и интригите на бг действителността, изваяното му тяло щеше да се развихри за 800-ен път в \"Секс, наркотици и рокендрол\". Да припомним, че благородството на Андрей е от генеалогията на баща му - наследник на една от знатните фамилии, които са произвеждали стомана за императорския двор от времето на Петър Първи до епохата на Романови. Правили са всичко - от самовари до оръдия. Баташов обаче не обичаше да говори за синята си кръв – и без това много хора го „тълкуваха\" като надменен и студен, а той беше тъкмо обратното: общителен и сърдечен.  Баташов споделяше: „Ненавиждам подмяната на ценностите. Не правя компромиси със съвестта си. Това е ужасно мъчителен процес, който ме плаши повече от всичко. Никога не бих се впуснал в подобно самоизяждане. Повече помня неуспехите, по-малко - успехите. Съдбата сякаш ме пази от големи провали. За съжаление животът върви праволинейно и няма как да се върнеш назад\".   Баташов не обичаше да говори за високоморалните си жестове - като всеки автентичен интелектуалец, който е наясно с изискванията на всемирната етика и няма нужда от потупване по гърба, когато се държи достойно. Беше приет в Ордена на рицарите тамплиери на церемония, която се случва в Белград.  И тъй като веднага след това се оформя структурата на Велик приорат България, Андрей влиза в ръководството му като Велик церемониал майстор - Велик маршал.  Приходите от благотворителните му представления в София и Варна са насочени към домове за изоставени деца. Той винаги присъства на връчването на даренията.", "date": "2018.11.05", "title": "Аня Пенчева, Жоро Христов и приятели си спомнят за Андрей Баташов в „199“"}
{"url": "http://standartnews.com/lyubopitno/ucheni_savetvat_za_otkazvane_na_tsigarite_predi_45godishna_vazrast-377713.html", "text": "Най-добрият момент да зарешем пушенето е не по-късно от 40-45-годишна възраст, съветват специалисти от Американската кардиологична асоциация, цитирани от сайта Лента. Това е така, защото сърдечно-съдовата система влиза в нормата едва 15 години след отказването от вредния навик. \"Научно доказахме, че пет години, след като човек се откаже цигарите, здравословното му състояние значително се подобрява, изтъква проф. Мередит Дънкан от университета Вандербилт в Нашвил. Рискът от получаване на инфаркт, инсулт и други проблеми със сърцето спада с 38 на сто. От друга страна нашето изследване показва, че негативните последствия от никотина се запазват минимум 15 години\". Дънкан и нейните колеги провели първото дългосрочно изследване за това как отказването от цигарите влияе на здравето на бившите пушачи. В него взели участие почти девет хиляди млади хора, които са били наблюдавани от 27-годишна възраст. Никой от доброволците не е страдал от хронични сърдечносъдови заболявания, от туберкулоза и други проблеми с белите дробове и са били в добра физическа форма. Както се установило през следващите 16 години на наблюдения, около 70 процента от инфарктите и инсултите са били получени сред бившите и настоящи пушачи, консумиращи по пакет цигари на ден в продължение на 20 години. Колкото по-дълго робували на този вреден навик, толкова повече проблеми имали с белите дробове и сърцето. Здравето на отказалите се влизало в норма едва след 16 години. Така че колкото по-рано пушачите се откажат от цигарите, толкова по-бързо ще отшумят негативните ефекти от никотина.", "date": "2018.11.05", "title": "Учени съветват за отказване на цигарите преди 45-годишна възраст"}
{"url": "http://standartnews.com/kultura/55_filma_na_kinomaniya__32-377698.html", "text": "55 филма ще се завъртят в програмата на Киномания номер 32.  От екипа на НДК представиха ребрандираната зала 42, която се превръща в Клуб 1. Името е избрано, за да подчертае връзката на мястото с емблематичната зала, където се провеждат над 300 събития годишно.  Връзката е акцентирана и във фотографиите по стените, представяващи знакови концерти и спектакли в зала номер едно от настоящата 2018-та, дело на фотографа на НДК Орлин Огнянов.  Председателят на Съвета на директорите на НДК Борислав Велков коментира:  „За 32 години почти един милион зрители са посетили фестивала, който започва като световна кинопанорама.  Тези хора са предавали своите впечатления и емоции на семействата и приятелите си.  Спомняте си годините, когато, за да се докоснеш до голям емблематичен филм, трябваше да посетиш НДК и кинопанорамата.  Много малко фестивали и събития са се запазили толкова дълго време. Убеден съм, че тази година ще бъде интересно и емоционално\". Пиер Гийме, културен аташе на Френския културен институт, представи френската програма в рамките на Киномания, включваща 9 филма с акцент върху комедиите със социален привкус, както и анимацията „Белия зъб\"  по  класиката на  Джек  Лондон.  Луиджина Педи,  директор на Италианския културен институт, разказа интересни подробности за филма „Те\" на големия режисьор Паоло Сорентино. Родните творци се разписват в афиша с четири игрални и един документален филм. Режисьорът Костадин Бонев и актьорът Пенко Господинов анонсираха „Далеч от брега\".  Режисьорът сценарист Киран Коларов и актьорите Каталин Старейшинска и Ованес Торосян /на снимката/ споделиха какво ги е заинтригувало в „Мълчанието на сестра ми\", а продуцентът Павел Павлов и Константин Гергинов разказаха за  „Смарт Коледа\" на Мария Веселинова. Документалната лента е на Георги Тошев - „Соня Йончева. Sempre Libera\".  В Киномания е включена и провокативна копродукция с българско участия, спечелила две награди на фестивала в Карлови Вари - „Не ме интересува дали историята ще ни запомни като варвари\". Оказа се,  че екипът на Киномания стои зад мистериозната тийзър кампания „Коя е Невена?\", в която в продължение на няколко седмици София бе залята с черни плакати с червен надпис „Коя е Невена?\",  а после същият въпрос се появи на ключови кръстовища в столицата.  Акцията е от рекламната кампания на „Времето е наше\", който ще даде официален старт на Киномания на 15 ноември.  „Невена е образ от филма,  героиня в книга,  фикция, но и реалност. Невена е по-доброто „аз\" на всеки от нас. Невена е магията, която само киното може да сътвори. Затова отдайте се на магията на киното\", призоваха домакините от НДК.", "date": "2018.11.05", "title": "55 филма на Киномания № 32"}
{"url": "http://standartnews.com/kultura/mel_bi__tragvame_bez_viktoriya-377705.html", "text": "Мел Би потвърди, че „Спайс гърлс\" тръгват на турне без Виктория Бекъм. Четирите спайски обявиха в туитъра на групата, че първоначално обиколката им ще бъде само във Великобритания от 1 до 15 юни, преминавайки през най-големите стадиони на Острова.  Билетите за дългоочакваните събития догодина ще бъдат в продажба от този петък. Въпреки че Бекъм отказа да се присъедини, Мел изрази надеждата си, че тя ще се появи поне за малко на сцената в даден момент. Спайските се разделиха още през 2000-та година, но през 2007-а се опитаха да се съберат. Мел Би призна, че тогава е имало планове за изпълнения на живо,  но се провалили заради самата нея.  Тя споделя, че това се случило заради връзката с вече бившия й съпруг Стивън Белафонте:  „Бракът ни по това време беше нестабилен. Нямах възможност да тръгна на турне, защото трябваше да съм вкъщи, за да си уточним отношенията.  Поемам пълна отговорност за провалената ни обиколка тогава.  За това направих всичко по силите ми да ни събера отново и вратата винаги е отворена за Виктория.\"  Мел също така разкри,  че групата се надява в бъдеще да посети възможно най-много държави.  Въпреки че Виктория няма да участва в турнето, тя все пак ще спечели хонорар от него. Съпругата на Дейвид Бекъм – като оригинален член на групата – си запазва правата над музиката и над всичко, свързано с марката „Спайс гърлс\".", "date": "2018.11.05", "title": "Мел Би:  Тръгваме без Виктория"}
{"url": "http://standartnews.com/mneniya/prof_vladimir_chukov_vreme_e_da_sazdadem_balkanski_benelyuks-377637.html", "text": "Страните от региона сме икономически маргинални, защото сме разпокъсани Проф. Владимир Чуков: Време е да създадем Балкански Бенелюкс 595 | 5 ноем. 2018 | 08:56 \"От срещата във Варна България би могла да извлече две ползи. Първата е по въпроса с енергетиката, а втората със сигурността\", подчерта експертът Страните от Балканите сме периферни и икономически маргинални, защото сме разпокъсани. Неведнъж големите инвеститори ни казват, че би било хубаво на Балканите да направим общ пазар. Трябва да си създадем икономическо пространство. Всичко това би ни гарантирало една територия и население колкото Испания, например. Бихме могли да направим една икономическа сила. Да създадем един своеобразен Балкански Бенелюкс и да се върви към по-широка форма на политически синхрон. Това коментира в ефира на БНТ експертът проф. Владимир Чуков. ,,Целта на Нетаняху на срещата във Варна беше с идеята да промени мнението на европейските лидери за Израел. И точно такава възможност бе предоставена в \"Евксиноград\". Това е от една страна. От друга страна и тримата балкански лидери от ЕС - на България, Гърция и Румъния - търсеха начин да излязат от тази периферна ситуация, в която се намират. Въпреки това, европейските и световни медии доста пестеливо отразиха тази среща'', обясни Чуков. ,,Ако погледем начина на гласуване в Европейския парламент, в ООН, ще видим как Източна и Западна Европа са разделени. Докато Западът по-скоро се дистанцира от Израел, то Източна Европа гласува шарено, там се търси подкрепата на Израел. Поради тази причина Нетаняху търси коалиция с източните държави-членки на Съюза. Това е стремежът му'', добави още експертът. ,,От срещата във Варна България би могла да извлече две ползи. Първата е по въпроса с енергетиката, а втората със сигурността. Предвид сложната ситуация в посока към Западните Балкани смятам, че можем да използваме израелския опит по отношение на гарантиране на по-голяма сигурност'', завърши проф. Чуков.", "date": "2018.11.05", "title": "Проф. Владимир Чуков: Време е да създадем Балкански Бенелюкс"}
{"url": "http://standartnews.com/mneniya/mondial_po_futbol_u_nas__misiya_nevazmozhna-377697.html", "text": "В последните дни в медийното пространство усилено се заговори, че България може да бъде домакин на финали на световно първенство през 2030 година. Разбира се, става въпрос за съвместен проект заедно с Гърция, Сърбия и Румъния като идеята е на гръцкия министър-председател Алексис Ципрас. Премиерът Бойко Борисов, а после и министърът на младежта и спорта Красен Кралев обявиха гордо, че това е мисия възможна. Но дали наистина е така! за домакин на Мондиал по футбол. Според критериите на ФИФА за финал и откриване на подобен голям форум трябва съоръжение, което да приема поне 80 000 души. А такъв стадион няма нито една от четирите държави. Стадионът с най-голям капацитет в тези четири страни е олимпийският в Атина - 69 618 души. Той покрива критериите за мач от групова фаза на световно първенство. Същото е положението със стадионите в Букурещ и Белград. Всъщност, за да приемем мачове от финали на Мондиал трябва да имаме поне три стадиона, които да покриват критериите на ФИФА поне за групова фаза. Нашият ст. \"Васил Левски\" почти се доближава до тези изисвания. Единственото, което трябва да се направи е да се премахме атлетическата писта. Но такива планове няма. В момента у нас се строи единствено стадионът във Варна. Капацитетът обаче е твърде малък - 22 600 зрители. А може би като погледнем клубния ни футбол - у нас три големи стадиона с капацитет над 50-60 хиляди се оказват излишни. Предвид факта, че на мачове ходят средно по 2000 души.  По план Сърбия ще е готова с магистрала до границата ни още догодина. В същото време обаче пътят за Калотина се бави. Магистрала \"Струма\" е на етап планиране в най-тежката си част - Кресненското дефиле. На север \"Хумес\" трябва да стигне поне до Велико Търново, а после и до Русе, от където да се влиза в Румъния. Да, амбицията на кабинета е до 2024 г. \"Хемус\" да е 100% готова, но хвърляйки много пари в пътища, ще имаме ли достатъчно и за стадиони. Нещо повече - със сигурност ще се наложат разширения и на летищата. Нови 4- и 5-звездни хотели също не са никак излишни.  И ще бъдат прави. Но за страната с най-ниски доходи в Европа, определящ е финансовият. Положителните новини идват от Русия, където това лято се проведе Мондиалът. В периода 2013-2018 година руснаците са вложили 15 млрд. долара (11 от тях са отишли за стадиони и инфраструктура). След форума стана ясно, че приходите за страната са цели 13 млрд. долара. Отделно рекламата, която страната направи с приемането на този форум получи изключително много позитиви по цял свят. Със сигурност Русия за едно лято е развила много своя туризъм. Разбира се, евентуално наше съучастие в организация за Мондиал няма да излезе толкова скъпо, тъй като разходите ще бъдат разделени между четирите държави. Грубите сметки обаче показват, че ни е необходим бюджет от поне 1 млрд. долара за 3 нови стадиона и подобряване на инфракструктурата. Естествено, чисто финансово България ще е на загуба, но рекламата, която ще направим пред света със сигурност прави тази мисия - възможна. Тази мисия обаче може да стане и невъзможна, ако погледнем останалите кандидати за Мондиал 2030, който ще е юбилеен. Както е известно първото световно първенство се провежда в Уругвай през 1930 година. Сега тази държава заедно с Аржентина и Парагвай искат също да приемат юбилейното първенство. За домакини се точат и от Обединеното Кралство. Кандидатура има и от Алжир, Тунис и Мароко.", "date": "2018.11.05", "title": "Мондиал по футбол у нас - мисия (Не)възможна"}
{"url": "http://standartnews.com/mneniya/prof_boyan_durankev_pred_standart_byudzhetat_na_bsp_pokazva_tiha_revolyutsiya_v_stoletnitsata-377716.html", "text": "  Милиарди могат да влязат в хазната, ако се атакуват сивият сектор и корупцията Проф. д-р Боян Дуранкев, икономист Бюджетите на БСП и на ГЕРБ и сателити са подчинени на различни философии. Този на ГЕРБ и сателити може да се характеризира като бюджет на статуквото - има увеличение по отделните пера за различни направления, но няма промяна на вътрешната философия нито в данъчната система, нито в капиталовите разходи, нито в текущите разходи. Т.е. има прирасти, подчинени на една и съща стара логика, която е вече 10-годишна. Тази логика е наследена от времето на правителстово на Сергей Станишев с т. нар. плосък данък. С предложения от левицата алтернативен бюджет изглежда, че в самото БСП става нещо като тиха революция. Тъй като с този бюджет се отменят всичките принципи, които бяха заложени на данъчната политика отпреди 10 г. при правителството на Станишев. Второ - изглежда, че БСП имат много по-висока степен на чуваемост за науката. Трето - БСП търси възможности за едно по-динамично, догонващо развитие още от следващата година, ако, разбира се, се сбъднат тези сценарии. Така че имаме три неща, които променят философията на създаване на самия бюджет. В него прави впечатление много по-силното участие на държавата в икономиката с т.нар. Фонд за капитални или инвестиционни разходи, които са в размер на 1,2 млрд. лева. Второто е обръщането на данъчната система в посока на по-голяма социална солидарност. БСП за първи път от десетилетия се стреми да намали неравенството чрез пълна отмяна на плоския данък и въвеждане на семейно подоходно облагане, което по принцип е по-справедливо. Защото, например, ако двама души получават по 560 лв. догодина, колкото ще е минималната заплата, те няма да бъдат облагани с данъци и ще имат чисти 560 лв. Втори пример: ако двама души получават по 600 лв., те ще бъдат облагани с данъци. Ако имат две деца, това означава, че на човек се падат по 300 лв. Така излиза, че тези, които имат деца, са в по-неблагоприятна ситуация от онези, които нямат, независимо че са с по-високи доходи. По-голямата социална солидарност би означавала семейно подоходно облагане. Другото, което БСП се стреми да изчисти, е скритият резерв за бюджета. Според различните статистики, в България в момента има между 25% и 31-2% „сив\" сектор. Това означава, че имаме скрити крадци на бюджетни приходи за около 2-5 милиарда лева годишно. Което би било много сериозен приход за бюджета, ако се реализира. Ако се намали и т.нар. „данък корупция\", който е и в министерствата, и по села и паланки - навсякъде - това означава още милиард лева допълнително. Т.е. приходната част на бюджета може да се засили чувствително, ако се атакуват тези два сектора - „сивият\" и корупционният. Къде могат да отидат повече средства е пределно ясно - това са стратегическите сектори за една социалистическа партия -  преди всичко здравеопазване и образование. Така че, ако има по-ниска цена на здравни и образователни услуги и се върви към това те да станат безплатни за всички, за да има т. нар. \"Равенство на достъпа\", то България би изглеждала по-добре. И допълнителните разходи, които БСП предвижда като прогноза, са за повишаване на минималната заплата до 640 лв. догодина. Друга идея е преразглеждане на всички пенсии, включително на най-ниските на хора, които са се пенсионирали преди 10 и повече години - те са с 40 и повече години трудов стаж, с една-две магистратури, а днес са изпаднали в бедствено положение. Заключението ми е, че курсът, който БСП приема, е пълен напред и остър завой наляво. Това е предизвикателство не само към самото БСП като ръководство, но и към управляващите, тъй като, хранейки статуквото най-вече заради заробващия договор с Обединените патриоти да не се кометират данъците, ГЕРБ не може да маневрира. Но вероятно ще бъде принудена да извърши някакви неочаквани маневри, ако желае да остане в играта. Най-слабото нещо би било да се каже, че това, което е предложило правителсвото, е най-доброто и няма алтернативи. Но вече има алтернатива и тя е предизвикателството.", "date": "2018.11.05", "title": "ПРОФ. БОЯН ДУРАНКЕВ ПРЕД СТАНДАРТ: Бюджетът на БСП показва тиха революция в столетницата"}
{"url": "http://standartnews.com/svyat/petrolat_i_bankite_pod_pritsela_na_us_sanktsiite-377646.html", "text": "Износът на петрол и финансовите трансакции са под прицела на US санкциите срещу Иран, които влязоха в 0 часа на 5 ноември. Наказателните мерки засягат всеки чужденец или компания, които правят бизнес с Иран в голям брой отрасли. Така бизнесът е принуден да избира между иранските си инвестиции и достъпа до американския пазар, отбелязва AFP, цитирана от БТА и investor.bg. Вашингтон възстанови и всички санкции, вдигнати по силата на ядреното споразумение от 2015 г., след като президентът Доналд Тръмп изтегли САЩ от сделката. На 8 май 2018 г. Тръмп обяви изтеглянето на САЩ от споразумението за иранската ядрена програма, което означаваше постепенно възстановяване на действията на замразените ограничителни мерки по отношение на Техеран, както и спрямо трети страни. На 6 август президентът подписа изпълнителна заповед, съгласно която санкциите трябва да бъдат върнати на два етапа. На 7 август бяха възстановни ограниченията върху купуването от иранското правителство на долари и купуването или продаването на \"значителни\" количества риали (иранската валута), купуването на ирански държавни ценни книжа и облигации, купуването и продаването на злато, благородни метали, алуминий и стомана, въглища или графит, работата с иранското автовтомобилостроене и и търговската авиация, вноса в САЩ на килими или хранителни стоки от Иран. Под удара попаднаха и компаниите, произвеждащи компютърни програми за индустриални предприятия, припомня ТАСС. Вторият етап, който се въведе през нощта на 4 срещу 5 ноември, възстановява ограниченията, свързани с износа на петрол и енергийния сектор, корабостроенето и корабоплаването. Освен това чуждестранните финансови институции, които извършват валутен обмен с иранската централна банка и поредица други банки от страната, ще подлежат на санкции и могат да бъдат лишени от достъп до американската финансова система. На 2 ноември държавният секретар Майк Помпейо обяви, че САЩ временно ще освободят осем страни, без да уточнява кои, от действието на петролните санкции. Временните изключения се правят само защото тези страни са осъществили значително съкращаване на вноса на ирански петрол и са съдействали по много други въпроси, а също така са направили важни стъпки, за да се сведат до нула приходите на Иран от износ на петрол, подчерта държавният секретар. По думите му Вашингтон е успял да постигне намаляване на износа на ирански петрол с 1 милион барела и без възстановяването на енергийните санкции. САЩ няма да изключат страните от ЕС от антииранските петролни санкции, а списъкът на осемте, които ще бъдат освободени от ограниченията, ще бъде публикуван на 5 ноември, допълни Помпейо. \"В понеделник, 5 ноември, САЩ ще публикуват\" списък от осем страни, които се изключват от антииранските ограничения, но \"ЕС няма да получи място\" в този списък, подчерта ръководителят на американската дипломация. По-рано същия ден агенция Bloomberg съобщи, позовавайки се на източници от администрацията на Тръмп, че САЩ са се съгласили да позволят временно на осем страни, сред които Япония, Индия и Южна Корея, да продължат да купуват ирански петрол и след възобновяването на санкциите срещу иранския петролен сектор на 5 ноември. Според източниците, в замяна те ще трябва да свият вноса на петрол, за да не допринасят за вдигане на цените на пазара. По-късно турският министър на енергетиката Фатих Дьонмез, цитиран от Анадолската агенция, заяви, че Турция е информирана, че ще бъде изключена от американските санкции срещу Иран, но все още не знае всички подробности. САЩ ще приложат твърди мерки срещу специалния механизъм на ЕС за търговски разплащания с Иран, заяви министърът на финансите Стивън Мнучин. Той отбеляза, че не очаква някакви значителни трансакции, които да се извършват чрез специалния механизъм. Мнучин обаче предупреди, че ако се появят данни, че по този начин се извършват трансакции, предназначени да заобиколят американските санкции, Вашингтон \"агресивно ще вземе мерки\", предаде Ройтерс. Общо 700 лица и ирански организации ще бъдат прибавени към американския черен списък за възобновяването на санкциите, уточни Мнучин. Освен това САЩ искат да откъснат от международната разплащателна система SWIFT иранските финансови институции, които са обект на санкции, с изключение на \"хуманитарни трансакции\", подчерта финансовият министър, цитиран от AFP и AP. Държавният секретар Помпейо също заяви, че САЩ ще направят хуманитарни изключения от антииранските санкции, включително за купуване на медикаменти от Техеран. Помпео е убеден, че влизащите в сила американки санкции ще принудят Техеран да промени поведението си на международната сцена.", "date": "2018.11.05", "title": "Петролът и банките под прицела на US санкциите"}
{"url": "http://standartnews.com/svyat/mask_izvede_tesla_na_pechalba-377644.html", "text": "Американската компания за електромобили Tesla отчете печалба за първи път от две години, приключвайки положително третото тримесечие. А то беше белязано от разследване за измама срещу шефа на компанията Илон Мъск. Мъск обаче изпълни обещанието си да изведе на печалба компанията си за производство на електромобили, след като успя да увеличи производството на първата електрическа кола, предназначена за масовия пазар - Model 3. Чистата печалба на компанията е била 311,5 милиона долара за периода юли-септември спрямо загуба от 619 милиона долара за същия период миналата година. Това е едва третият път, в който Тесла отчита тримесечна печалба за осемгодишната си история като публично търгувана копания. Значителното нарастване на производството на Model 3 е причината за този положителен пробив. Увеличаването на производството и печалбата са двете неща, които Мъск обеща да се случат в началото на август. Котировките на акциите на Tesla скочиха с 13%, до 326,12 долара, след като бяха обявени резултатите. Макар да е все още под производствената цел, определена за юни, която е 5000 коли Model 3 седмично, компанията сега произвежда средно около 4300 автомобила. Това е достатъчно, за да бъде подкрепен финансовият резултат. Tesla обяви, че ще започне да приема поръчки от Европа и Китай за Model 3 преди края на годината. Компанията допълни, че само 20 процента от направилите поръчки в Северна Америка са анулирани. Model 3 ще се продава в Европа от догодина. Освен че е излязла на печалба през третото тримесечие, компанията вече не харчи активно парите си в брой. Tesla е генерирала положителен паричен поток от 1,4 млрд. долара през третото тримесечие спрямо отрицателен паричен поток от 301 млн. долара през същия период миналата година. Компанията е приключила септември с 2,9 млрд. долара в брой, спрямо 2,2 млрд. долара през юни. Мъск прогнозира, че отсега нататък Тесла ще бъде все така на печалба. Това тримесечие бе важна стъпка към тази цел, каза той. Третото тримесечие би трябвало да помогне за възстановяването на доверието, което Мъск изгуби с туита си през август, в който написа, че ще изтегли компанията от борсата, като е осигурил финансиране за изкупуването. По-късно той се отказа от тези планове, а Комисията за ценни книжа и фондови борси на САЩ внесе иск срещу него с твърдението, че е подвел инвeститорите, тъй като не е бил осигурил сумата 25 до 50 млрд. долара, която би била необходима за изпълнението на плана му. След като първоначално отхвърлиха обвиненията на комисията, Мъск лично и Tesla се съгласиха да платят общо 40 млн. долара глоба за решаване на въпроса, без да признаят или отрекат нарушението. Освен това Мъск прие да се откаже от председателския пост в съвета на директорите за най-малко три години като част от съдебното споразумение, макар че може да остане главен изпълнителен директор на компанията, която стана негов синоним.", "date": "2018.11.05", "title": "Мъск изведе Tesla на печалба"}
{"url": "http://standartnews.com/svyat/milionerite_se_uvelichiha_s_23_mln_dushi_za_godina-377683.html", "text": "  Само за година броят на милионерите в долари се е увеличил с 2.3 милиона души, като общият им брой в света вече е 42.2 милиона. Това пише в последния публикуван доклад Global Wealth Report на Credit Suisse, публикуван преди дни. Докладът се изготвя всяка година от експертите на финансовия конгломерат и борави с официални данни от целия свят. Най-голям дял за увеличаването на богатите хора имат САЩ. За последната година (юли 2017- юли 2018) активите на най-богатите американци са се увеличили с 6.3 трилиона долара и вече са 98 трилиона долара. Броят на хората с един милион в долари и повече се е увеличил за същия период с 878 000 души, до 17.4 милиона. В доклада се посочва още, че броят на милионерите в най-развитите европейски държави - Франция, Германия, Великобритания и Италия, се е увеличил почти еднакво  - с по 200 000. В Китай има нови 186 000 милиона, а в Япония - 94 000 милионери. Има и държави, в които броят на най-богатите хора намалява, главно поради икономически трудности и срив на националната валута спряво основните световни валути. Такива са Турция и Бразилия. Експертите прогнозират, че в следващите 5 години активите на хората в света ще се увеличат с около 26%. И ако в момента те се изчисляват на 317 трилиона долара, през 2023 година ще бъдат 399 трилиона долара.", "date": "2018.11.05", "title": "Милионерите се увеличиха с 2,3 млн. души за година"}
{"url": "http://standartnews.com/svyat/vaorazhen_s_nozh_vze_zalozhnitsi_v_italiya-377732.html", "text": "Мъж, въоръжен с нож, взе заложници в пощенски клон в Италия. Нападателят е бил осъден преди броени дни на 19 години затвор за участие в престъпна група, предаде Асошиейтед прес, цитирана от БТА. Нападателят Франческо Амато е освободил всички клиенти и един служител  на пощенския клон в квартала Пиеве Модолена на град Реджо Емилия, но все още държи за заложници четирима пощенски служители. Амато настоява да говори с италианския вътрешен министър, съобщава АНСА. Франческо Амато  е един от 125-те обвиняеми, осъдени миналата седмица в Реджо Емилия заради проникването на мафиотската организация Ндрангета в бизнеси в Реджо Емилия.", "date": "2018.11.05", "title": "Въоръжен с нож взе заложници в Италия"}
{"url": "http://standartnews.com/svyat/razreshiha_na_gartsiya_italiya_i_turtsiya_da_kupuvat_iranski_petrol-377730.html", "text": "  Осем страни временно са изключени от санкциите на САЩ срещу Иран и ще могат да продължат да купуват ирански петрол, обяви държавният секретар на САЩ Майк Помпейо, цитиран от Ройтерс. Освободените от санкции страни са Китай, Гърция, Индия, Италия, Турция, Южна Корея, Тайван и Япония. Съгласно законите на САЩ правото на изключение може да се предоставя за срок до 180 дни.", "date": "2018.11.05", "title": "Разрешиха на Гърция, Италия и Турция да купуват ирански петрол"}
{"url": "http://standartnews.com/svyat/sinovete_na_hashogi_poiskaha_tyaloto_na_bashta_si-377733.html", "text": "Синовете на убития журналист Джамал Кашоги поискаха от саудитските власти да върнат тялото на баща им, за да го погребат с достойноство. Салах и Абдула Кашоги, определиха баща си като \"смел и прям\". Те заявиха, че са преживели седмици мъки и несигурност след изчезването и смъртта му. \"Наистина се надявам, че всичко, което се случи, не е било болезнено за него, или е било бързо, или той е имал спокойна смърт\", каза Абдула Кашоги пред СNN. \"Всичко, което искаме в момента, е да го погребем в гробището \"Ал Баки\" в Медина, където почиват други членове от семейството му\", допълва Салах Кашоги. Той получил уверения от крал Салман, че убийците на баща му ще бъдат изправени пред съда. \"Джамал Кашоги никога не е бил дисидент. Той вярваше в монархията, която пази единството на страната. И вярваше в извършващите се промени\", каза Салах Кашоги.", "date": "2018.11.05", "title": "Синовете на Хашоги поискаха тялото на баща си"}
{"url": "http://standartnews.com/regionalni/predstoyashto_otkrivat_izlozhba_v_tyutyuneviya_grad_v_plovdiv-377587.html", "text": "На две културни събития могата да присъстват днес /5 ноември/ пловдивчани. От 17,30 ч. в емблематичния Тютюнев град ще бъде открита художествената изложба \"По пътя\". В Града под тепетата гостува и популярният актьор Захари Бахаров, който ще представия своя моноспектакъл \"Чамкория\", драматизация по едноименния роман на Милен Русков. Представлението е от 19 ч в Градския дом на културата \"Борис Христов\".", "date": "2018.11.05", "title": "ПРЕДСТОЯЩО: Откриват изложба в Тютюневия град в Пловдив"}
{"url": "http://standartnews.com/mneniya/ivan_neykov_pred_standart_byudzhet_2019_e_na_svrahochakvaniyata-377726.html", "text": "  -  В областта на социалната сфера, бюджет 2019 спокойно може да бъде наречен бюджет на свръхочакванията. Дадоха се много обещания, че от 1 януари ще живеем по-добре, а това крие риск от разочарования, защото прочитът на цифрите не показва такъв ентусиазъм, какъвто има в представянето на тези цифри. - От професионална гледна точка бюджетът е много добре подготвен. За първи път толкова детайлно и подробно е разработен диспозитивът - неговата обяснителна част. Такова нещо не е имало досега. Въпросът е дали зад тези цифри или зад тези разяснения стоят нови политики. Искам да дам само един пример. Един от аргументите за растеж, с който върви този бюджет, е, че за първи път от много години подкрепата за пенсионерите ще бъде с близо 6% с актуализацията от 1 юли 2019 г. Това наистина е значително увеличение. Но ако погледнем другите цифри, картината се променя. При средногодишна инфлация 3%, половингодишното увеличение от 6 на сто ще бъде на практика 3 на сто. Казано по друг начин, това означава замразяване на покупателната спообност на пенсионерите. Вярно е, че с цифрите всичко може да се докаже и това е само един пример за свръхочакванията. Казваме на пенсионерите: \"всичко ще е наред, ще живеете по-добре догодина\". А тяхната оценка догодина ще бъде, че най-доброто на бюджет 2019 е, че не е по-лош от бюджет 2018. - Вече 4-5 години ние нямаме проблем с приходната част. Така, както е форматирана, винаги може да бъде използвана. - Тук проблемът не е в самото увеличение, това е сигурно десетето нарастване на прага, а голямата стъпка /б.р. с 400 лв./, която се предвижда. Но, честно казано, според мен апокалпиисът, който вещаят някои работодателски организации, няма да се сбъдне. - Както винаги, и тук дяволът е в детайлите, защото такова увеличение на калпак няма да е добрият ход. Затова е много важно да се изработи механизъм за стимулиране първо на хората-локомотиви във всяка една организация. Тази диференциация при всички случаи ще предизвика конфликти във всяка една система и въпросът е дали ръководствата и синдикатите ще имат смелостта да го направят. - Агенцията за социално подпомогане и тази година ще бъде най-критичната точка, защото там и без това са на ръба на административния си капацитет. А сега, с новите ангажименти за хората с увреждания и други неща, които ще излязат, ще бъдат свръхнатоварени и системата може да не издържи. - Свръхочакванията идват от общия розов фон, който рисуват управляващите. И изводът е, че едва ли не всеки човек ще усети по-доброто качество на живот. Боя се, че много хора няма да усетят това и ще бъдат разочаровани.", "date": "2018.11.05", "title": "ИВАН НЕЙКОВ ПРЕД \"СТАНДАРТ\": Бюджет 2019 е на свръхочакванията"}
{"url": "http://standartnews.com/kultura/grafa_napravi_bum_s_ogan_ot_indiya-377693.html", "text": "Графа пее за истински истории и споделени мечти в новия си изцяло авторски сингъл \"Огън\",  чиито клип е заснет в Индия.  „Когато написах песента, знаех, че тя заслужава по-специално видео.  Посланията, които носи текстът, ме отведоха мислено до места, където хората живеят семпло, но щастливо. Отдавна исках да посетя Индия.  Истината е, че каквото и да си представяш, каквото и да си чел, то е нищо в сравнение с това,  до което се докосваш в тази необикновена страна.  Тя притежава магнетизъм и енергия, които те карат да се чувстваш щастлив. Там хората са усмихнати, научили са се да живеят с това, което имат и да правят всеки момент щастлив.  Индийското ми пътешествие запали у мен пламък, който още гори и ме зарежда. Нямам търпение чрез \"Огън\" да предам енергията си на всички, които ще я чуят за първи път на живо на двата ми поредни концерта на 27 и 28 ноември в НДК\", споделя Графа. Организацията на снимки в страна като Индия е била неповторим опит – от издаването на визи, до това, което се случва на място. От „Монте мюзик\" се свързват с боливудския продуцент Рохит Кхайтан, който заедно с екипа си се заема с подготовка на локации, кастинг и цялостната логистика. Задачата е трудна, защото Графа и неговият екип пък са решени да стигнат до далечни села, да снимат обикновени хора и да разкрият Индия отвъд нейния туристически образ.  Всички заедно пътуват над 5000 километра вътрешни полети, за да снимат в Мумбай, Джайпур, синия град Джодпур...", "date": "2018.11.05", "title": "Графа направи бум с “Огън” от Индия"}
{"url": "http://standartnews.com/kultura/pochitat_velko_kanev_na_10_noemvri_v_narodniya-377690.html", "text": "Стоян Пепеланов на 10 ноември ще изиграе в Народния театър премиерно „Даскал\" от прочутия белгийски драматург Жан-Пиер Допан и ще посвети моноспектакъла  на своя духовен учител и добър приятел Велко Кънев. Режисьор на изумителния сюжет е Юрий Дачев. Той и Пепеланов  засвидетелстват уважението си към един от колосите на академичната трупа, който тази година трябваше да навърши 70.  Публиката ще гледа „Даскал\" 14 години, след като самият Велко Кънев разкри изумителния си трагедиен талант в историята за учителя по литература, който стреля по учениците си, провокиран от ужасяващата деградация в ценностната им система и демонстративния им цинизъм. „Напрежението между родителите и училището нараства като лавина.  Монолозите на моя герой са за разминаването между поколенията. За мисията на даскала.  Той пита:  Защо обществото допуска моралът в училището да си отиде безвъзвратно, а учителите да бъдат натикани в ъгъла?\", коментираше приживе Валко.  Сега постановката ще се завърти на камерната сцена на четвъртия етаж, която пък вече официално носи на Апостол Карамитев – любимия даскал на Велко Кънев в актьорлъка и живота. „Един влюбен в професията си литератор е доведен до крайност\" – това е простичката фраза, с която може да бъде представена пиесата.  Но вътре в нея стрелят страшно много въпроси и те раздробяват спокойствието, самочувствието, хладнокръвната дистанцираност. А също и заблудата, че сме наясно с една мощна машина за манипулации, която обслужваме несъзнателно и безотказно\", обобщава Юрий Дачев.  „Учителят е сред най-драматичните фигури на съвремието ни. Вдъхновен, депресиран, извисен, унизен, достоен, безпътен, авторитетен, странен, комичен... Какво ли не се пресича над главата му, какво ли не бушува в кожата му. Той по особен начин е основният „платец\" на катастрофи, които не подреждаме сред глобалните, но всъщност са като тях. Учителят стои между различни култури, между различни поколения, между различни смисли на  живота. В пиесата на Допан усещам как се „движат\" тези тектонични плочи\", категоричен е Дачев. \"Учителят или Сянка върху дъската\",  първата пиеса на Допан, му донася известност и признание, превръщайки го в звезда на съвременния белгийския театър.  Новата й версия, озаглавена \"Даскал\", се играе с огромен успех на много европейски сцени и е преведена на повече от 20 езика. Допан е автор още на \"Верен приятел\", \"Семейни снимки\",  \"Добре възпитан възрастен мъж\", \"Госпожицата\",  \"Адриан\",  \"Любители на добрата храна\", \"Омагьосване\", \"Училището свърши\".  Най-новата му творба се казва \"Гладен съм\".  Специално за премиерата в Народния театър Допан е написал и текст.  „Веднага щом героят от \"Даскал\" изникна в съзнанието ми, се наложи и формата на  пиесата: самотата на този човек можеше да бъде пресъздадена единствено чрез монолог.  И въпреки това ми бяха необходими четири години, за да се осмеля да придам  на героя си този му вид.  Винаги съм се боял от монолозите в театъра. Питах се дали моноспектакълът изобщо може да се смята за театър и съвсем искрено споделях мнението, че самият актьор на сцената е истинско въплъщение на икономически слабия театър. Лъгал съм се. Днес съм сигурен, че моноспектакълът е театър в пълна мяра и че може да се разчита на неговата драматична сила.  Това е театърът, който обичам -  беден театър, където царува актьорът. По-скоро театър на близостта, отколкото театър, претрупан от естетически претенции, който в желанието си да смае зрителя, успява само да го заслепи.  През есенна вечер преди няколко години в Рим седях на пейка във Вила Боргезе. Мечтаех, гледах дърветата, птиците, туристите ... Сред разхождащите се забелязах възрастен господин, който вървеше бавно, опирайки се на бастуна си, и водеше за ръка малко момченце, най-вероятно негов внук. Изведнъж момченцето се затича по алеята, спря се пред малко криво клонче с формата на пръв ъгъл, загледа се  в него, вдигна го, протегна ръка към дядо си и се провикна: \"Виж, имам си пистолет!\". Този ден това дете ми даде най-доброто, най-простото и най-цялостно определение за театър\".", "date": "2018.11.05", "title": "Почитат Велко Кънев на 10 ноември в Народния"}
{"url": "http://standartnews.com/kultura/margarita__petkova_predstavya__novata_si_kniga_rodila_se_vav_feysbuk-377706.html", "text": "Още преди да се е появила като книга, „Тъй рече Виктор\" на Маргарита Петкова стана хит в социалните мрежи. Хиляди последователи на голямата поетеса попиваха  словото й, тръпнейки в очакване на всяко следващо стихотворение за Виктор. Премиерата на „Тъй рече Виктор\" /\"Персей\"/ е на знаменателната дата 7 ноември от 18 часа в клуб „Журналист\" в СБЖ. Самата Маргарита ще чете творенията си. „Виктор пристигна внезапно и веднага почна да се пише сам. Това, разбира се, е метафора – аз траках по клавишите.  Разбира се, няма и никаква мистика – който списва стихове, знае как става. Тоест, изобщо не знае. „Някой диктува\" е метафората на Андрей Германов, която кохортата стихоплетци кудкудяка наляво и надясно, гаче ли звездите им говорят.  Виктор си дойде със заглавията и архитектониката.  В социалната мрежа стихотворения от десетина куплета никой не чете. Дори аз. Та Виктор избра вътрешните рими. Аз се съгласих.  И тръгна като на шега. Тъй рече за това, тъй рече за онова - четири години в незнаен ден, в незнаен час на екрана на компютъра се появяваше поредното стихотворение. Направо на екрана. И направо пред читателите. 62 стихотворения.  После, също така внезапно, както дойде, Виктор взе, че си отиде. Пак без мистика и метафори. Просто знам, че повече няма да пиша така, дори и да искам. А аз никога не се напъвам да редя римички на всяка цена – каквото там си се подреди. И никога не знам какво е искал да каже авторът! Виктор беше ту отвеян, ту саркастичен, ту зъл, ту неприлично сантиментален, обаче винаги честен. Много ми е скъп, пустият му Виктор, затова го споделям в книга, може пък и вие да го харесате\", споделя Маргарита Петкова.  След като прочита книгата до средата,  Стефан Димитров - написал десетки хитове по стихове на старата си приятелка,  казва: „Маргарита порасна\".  Но когато я прочита до края,  разбира, че по-правилното е да рече „Маргарита израсна като творец\".  Това не е скандалната „дива къпина\",  която казва нещата в очите, без да спестява нищо.  Тук има повече дълбочина и житейска мъдрост: „Запомних, че светът е цял, когато е на половини.\"", "date": "2018.11.05", "title": "Маргарита  Петкова представя  новата си книга, родила се във Фейсбук"}
{"url": "http://standartnews.com/kultura/enrike_iglesias_pristigna_v_sofiya-377741.html", "text": "Световната латино звезда Енрике Иглесиас вече е в София. Синът на Хулио Иглесиас, придружаван от специализиран ескорт, се отправи директно към хотела си. На 6 ноември от 20 часа е грандиозният му концерт в „Арена Армеец\". 15 000 ще привестват своя идол при завръщането му в София за дългоочакваното шоу All The Hits Live, радващо се на феноменален успех и серия от разпродадени зали из цяла Европа. Енрике пристигна по покана на Арт БГ и по повод 13-тия рожден ден на радио Energy.", "date": "2018.11.05", "title": "Енрике Иглесиас пристигна в София"}
{"url": "http://standartnews.com/regionalni/blagoevgrad_otbelyaza_svetovniya_den_za_miene_na_ratse-377672.html", "text": "Общинските здравни и образователни медиатори, Общностен център за ранно детско развитие и РЗИ- Благоевград отбелязаха Световния ден за миене на ръце. Във връзка с празника бе организирана екскурзия до Цари-Мали град.  В пътуването се  включиха деца и ученици от ромски етнос, посещаващи редовно учебните заведения и техните родители. Община Благоевград, като организатор бе подсигурила безплатен транспорт, храна и напитки по време на образователната екскурзия. Детският фонд на ООН (УНИЦЕФ) обявява 15 октомври за Световен ден за миенето на ръце.  Според организацията този прост хигиенен навик може да спаси 1 млн. деца годишно.", "date": "2018.11.05", "title": "Благоевград отбеляза Световния ден за миене на ръце"}
{"url": "http://standartnews.com/regionalni/ministar_dimov_podpisa_dogovor_za_kompostirashta_instalatsiya_na_vratsa_i_mezdra-377674.html", "text": "Министърът на околната среда и водите Нено Димов и кметовете на Враца и Мездра Калин Каменов и инж. Генади Събков подписаха договор за изграждане на компостираща инсталация. Проектът включва изграждане на съоръжение за преработка на разделно събрани зелени и/или биоразградими битови отпадъци, образувани на територията на двете общини. Инсталацията е с капацитет 8000 тона годишно и ще обслужва 81 000 жители. Общият размер на инвестицията е над 5,8 млн. лв. Оперативна програма „Околна среда 2014-2020 г.\" осигурява безвъзмездна финансова помощ в размер на 4,4 млн. лв. Срокът за изпълнение на проекта е 19 месеца. С днешното подписване договорите по приоритетна ос 2 „Отпадъци\" на ОПОС 2014-2020 г. стават 26,  на обща стойност на безвъзмездната помощ 216 млн. лв.", "date": "2018.11.05", "title": "Министър Димов подписа договор за компостираща инсталация на Враца и Мездра"}
{"url": "http://standartnews.com/regionalni/davat_pomoshti_za_otoplenie_na_6920_dushi_v_kardzhaliysko-377688.html", "text": "Над 6 920 заповеди за отпускане на целевата помощ са издадени в Кърджалийско за новия отоплителен сезон, съобщи директорът на Регионална дирекция „Социално подпомагане\" Цветомир Хаджиев. По думите му, отказите са 1 891, като 80 процента от тях са заради по-високите доходи на подалите документи. В момента  продължава обработката на близо 680 заявления-декларации. Цветомир Хаджиев отчете, че в сравнение с предходната година процентът на отпуснатите помощи е по-висок заради повишаването на гарантирания минимален доход и на коефициента, с който се коригират пенсиите. Общият брой подадени молби обаче е по-малък в сравнение с предходната година. Основната причина е намаляване на населението в региона.", "date": "2018.11.05", "title": "Дават помощи за отопление на 6920 души в Кърджалийско"}
{"url": "http://standartnews.com/regionalni/prokuraturata_podhvashta_dostavka_na_muhlyasal_kashkaval_v_uchilishta-377701.html", "text": "Районната  прокуратура в Ямбол се е самосезирала по журналистически публикации за доставка на мухлясал кашкавал в училища в града, съобщи регионалния сайт \"Новини -Ямбол\". Разпоредената комплексна проверка е възложена на областната дирекция по безопасност на храните, РЗИ, областната дирекция „Земеделие\"  и областната дирекция на МВР и ще обхване всички учебни заведения на територията на областния център, включени в програмата „Училищно мляко\". Проверяващите  трябва да установят спазени ли са изискванията на съответните нормативни актове за безопасността и годността на хранителните стоки, правилата при производството, преработката и съхранението им. Разпоредената проверка е комплексна и трябва да бъде извършена в срок от 30 дни. След приключването й, всички материали по нея, плюс обобщен доклад, трябва да бъдат предоставени на наблюдаващия прокурор за последващи действия, допълват от пресцентъра на държавното обвинение.", "date": "2018.11.05", "title": "Прокуратурата подхваща доставка на мухлясал кашкавал в училища"}
{"url": "http://standartnews.com/kultura/fandakova_kani_tvortsi_da_dadat_idei_za_podzemnoto_prostranstvo_na_bivshiya_mavzoley-377719.html", "text": "По покана на кмета на София Йорданка Фандъкова съвременни български творци и артисти ще дадат идеи за подготовка на заданието за конкурс за подземното пространство, част от бившия мавзолей. Столичната община успя за запази подземния комплекс в Градската градина. С решение на Столичния общински съвет се предвижда мястото на подземието на бившия мавзолей на Георги Димитрова да бъде превърнато в галерия за съвременно изкуство – филиал на Софийска градска художествена галерия (СГХГ). Предстои обявяване на международен архитектурен конкурс за тази част от центъра на града. Като първа стъпка във връзка с изготвянето на архитектурното задание за конкурса кметът Фандъкова покани идеи и предложения да направят участниците в Националния конкурс „С усилия към звездите\" на Фондация \"Културни перспективи\", в който заедно с млади творци работят и ментори. Менторите - изявените български творци и артисти Недко Солаков, Георги Господинов, Галина Борисова и Явор Гърдев, заедно с някои от стипендиантите на конкурса Емона Илиева, Констанца Гецова, Надя Керанова и кмета на София Йорданка Фандъкова посетиха подземните пространства. На посещението присъстваха и председателят на Комисията по образование наука, култура и културно многообразие към Столичния общински съвет Малина Едрева, зам.-кметът доц.д-р Тодор Чобанов, главният архитект Здравко Здравков, директорът на СГХГ Аделина Филева. Бъдещият архитектурен конкурс ще бъде съобразен с направените предложения за развитие на съвременни изкуства. Днес в подземния комплекс се намират телефонна централа от миналия век, съоръжения за осигуряване на електроснабдяване, а едни от най-интересните съоръжения са най-големият климатик за времето си и подемен асансьор. Пространството е част от центъра на града и заема важно място в оста от градски музеи и галерии на София като Софийска градска художествена галерия, Националната художествена галерия, Ларгото, музеят за история на София.", "date": "2018.11.05", "title": "Фандъкова кани творци да дадат идеи за подземното пространство на бившия мавзолей"}
{"url": "http://standartnews.com/regionalni/mazh_izgorya_v_karavana_v_krumovgrad-377722.html", "text": "Мъж с неустановена самоличност е загинал при пожар в каравана в Крумовград, съобщават от ОД на МВР Кърджали. Сигнал, че гори туристическа каравана в района на градския стадион, е подаден на 2 ноември в 22 часа. След като огънят бил потушен от екип на пожарната служба в града, бил открит труп на обгорял мъж. Дежурна оперативна група от РУ-Крумовград е извършила оглед на мястото на произшествието. Няма данни за умишлен палеж. Тялото е транспортирано за аутопсия в кърджалийската болница. Образувано е досъдебно производство. Работата продължава разследващ полицай под ръководство на Районната прокуратура в Крумовград.", "date": "2018.11.05", "title": "Мъж изгоря в каравана в Крумовград"}
{"url": "http://standartnews.com/svyat/zaharieva_obsazhda_s_pompeo_bezvizovata_programa_na_sasht-377619.html", "text": "България да бъде включена в безвизовата програма на Съединените щати - това е една от темите, които външният ни министър Екатерина Захариева ще обсъди с американския държавен секретар Майкъл Помпео. Захариева е на работно посещение във Вашингтон. Американският държавен секретар ще приеме българския външен министър в ранния следобед. Двамата ще обсъдят въпроси от двустранен и регионален интерес и от глобалния дневен ред. Очаква се да бъде поставен и проблемът за социалното осигуряване на около 400 хиляди българи, които живеят в Съединените щати. По време на визитата си във Вашингтон Захариева ще разговаря и със съветника на американския президент по сигурността Джон Болтън.", "date": "2018.11.05", "title": "Захариева обсъжда с Помпео безвизовата програма на САЩ"}
{"url": "http://standartnews.com/svyat/29_sa_veche_zhertvite_na_loshoto_vreme_v_italiya-377623.html", "text": "Най-малко 12 души са загинали заради лошото време на италианския средиземноморски остров Сицилия, с което общият брой на жертвите на бурите в цяла Италия през последните дни достигна 29, съобщиха местни служители, цитирани от Ройтерс. Проливните дъждове, предизвикали свличания на земни маси и наводнения, са причинили смъртта на 10 суши в района на Палермо - главния град на острова, каза днес говорител на градската префектура. Все още има изчезнали хора, добави той. Спасители откриха по-рано труповете на 9 души в наводнена къща в Кастелдача, недалеч от Палермо - майка, баща, техни родители и деца. Според местните медии жертвите са били от две семейства. Равнището на водата в местна река се повиши бързо след проливни дъждове в региона. В град Викари беше открито тялото на още един човек, съобщава агенция АНСА. Двама загинали са били открити и в района на южния сицилиански исторически град Агридженто.Те пътували с кола, която била пометена от свлачище, съобщи друг местен служител. Поройни дъждове и ураганни ветрове бушуват в страната от няколко дни. Изкоренени са милиони дървета, прекъснати са много пътища, откъснати са от света десетки селища. Едни от най-тежките поражения са нанесени в северните провинции Трентино и Венето. Вчера губернаторът на Венето Лука Зая, каза, че щетите в района възлизат на най-малко един милиард евро.", "date": "2018.11.05", "title": "29 са вече жертвите на лошото време в Италия"}
{"url": "http://standartnews.com/svyat/reshenieto_ot_referenduma_nova_kaledoniya_ostava_vav_frantsiya-377624.html", "text": "Нова Каледония остава във Франция.  Това решиха на референдум жителите на архипелага.  Дългоочакваният референдум сложи край на 30-годишния процес на деколонизация. Избирателите в тихоокеанската територия, която и досега се ползваше със значителна степен на самоуправление, трябваше да отговорят на въпроса \"Искате ли Нова Каледония да получи пълен суверенитет и да стане независима\"? \"Гласоподавателите получиха възможност да направят суверенен избор и с пълното съзнание за отношенията между Нова Каледония и Франция. Мнозинството от тях заяви желанието си Нова Каледония да остане френска. Трябва преди всичко да изразя огромната си гордост, че преминахме заедно този исторически етап\", заяви президентът на Франция Еманюел Макрон.", "date": "2018.11.05", "title": "РЕШЕНИЕТО ОТ РЕФЕРЕНДУМА: Нова Каледония остава във Франция"}
{"url": "http://standartnews.com/svyat/kitay_shte_namali_vnosnite_mita_i_shte_razshiryava_dostapa_do_svoite_pazari-377628.html", "text": "Китай ще положи още по-големи усилия да увеличи вноса и да разшири пазарите си, заяви днес президентът Си Цзинпин, цитиран от АФП и Ройтерс. Си каза това в Шанхай при откриването на Международното изложение за внос. \"Вратата на Китай няма никога да се затвори, тя ще се отваря все повече\", каза президентът пред чуждестранни лидери и личности като шефката на Международния валутен фонд Кристин Лагард и основателя на Майкрософт Бил Гейтс. Изложението се смята за китайския отговор на търговската война, започната през юли от президента Доналд Тръмп, недоволен от огромния дефицит на САЩ в търговията с Китай. Китай ще продължи да се отваря към света в сферите на образованието, телекомуникациите и културата и наред с това ще защитава интересите на чуждите компании, каза президентът. Ще бъдат въведени наказателни мерки за нарушения на интелектуалната собственост, добави той. Очаква се Си и Тръмп да се срещнат в края на месеца в кулоарите на международен форум в Аржентина, напомня АФП. Миналата седмица към Китай бяха отправени призиви да разшири достъпа до пазарите си. В статия, публикувана в китайския печат, посланиците на Франция и Германия приканиха Пекин да гарантира честна конкуренция за чуждестранните предприятия.", "date": "2018.11.05", "title": "Китай ще намали вносните мита и ще разширява достъпа до своите пазари"}
{"url": "http://standartnews.com/regionalni/kmetat_na_ruse_operatorat_na_depoto_shte_bade_sanktsioniran_za_pozhara-377708.html", "text": "  Овладян е пожарът на регионалното депо за отпадъци в Русе, който възникна в събота по обяд. Това съобщи кметът на града Пламен Стоилов, предаде БТА. Продължава тлеенето, като огънят се мести под повърхността. Проблемът идва от метана, отделящ се при гниенето на органичните отпадъци, който се възпламенява. Епизодично се появяват и малки огнища, но екипи от огнеборци ги загасят. Директорът на противопожарната служба комисар Димитър Павлов заяви, че на място са три пожарни, като работата продължава вече цяло денонощие. Павлов и Стоилов заявиха, че единственият начин за пълното потушаване е запръстяването. По тази причина операторът на депото е привлякъл допълнителна тежка техника. Кметът заяви, че се надява до края на деня целият проблемен участък да бъде запръстен. Поне още седмица след това теренът ще бъде наблюдаван. Стоилов каза още, че утре ще бъде изпратена комисия на място, която да установи причините за пожара. Кметът заяви, че операторът на регионалното депо ще бъде санкциониран. \"Негово задължение е да създаде такава организация, че сметището да не гори. Затова даваме общински пари, а той за това е оператор - да си изпълнява задълженията в пълен обем\", каза Стоилов. От екоинспекцията в Русе информираха, че станциите в кв. \"Възраждане\" и на бул. \"България\" тази нощ са отчели завишени нива на замърсители във въздуха, но без превишения на нормите. \"Завишения има в показателите на атмосферните замърсители бензен, азотни оксиди, въглероден оксид и фини прахови частици. Такива превишения са характерни за горивни процеси след пожар\", обясняват от Регионалната инспекция по околната среда и водите. От там заявяват, че ще извършат извънредна проверка на депото идната седмица и ще изискат информация за възникването на инцидента. В зависимост от резултатите ще бъдат предприети и съответните административно-наказателни мерки спрямо оператора.", "date": "2018.11.05", "title": "Кметът на Русе: Операторът на депото ще бъде санкциониран за пожара"}
{"url": "http://standartnews.com/regionalni/uchat_babite_v_ardino_kak_da_se_predpazyat_ot_aloizmami-377723.html", "text": "Служители от Районното  управление в Ардино проведоха среща в местния клуб на пенсионера с цел възрастните хора да бъдат обучени да разпознават телефонните измамници и техните схеми. Районният инспектор Венелин Венелинов запозна присъстващите с най-характерните сценарии за извършване на телефонни измами. Той акцентира върху новите подходи за заблуда, в които измамниците се представят не само като полицейски служители, а и като лекари, адвокати. Отбеляза, че благодарение на бдителността на гражданите и доброто взаимодействие с органите на МВР са избегнати множество нарушения на обществения ред и извършването на престъпления, не са допуснати и телефонни измами на територията на общината. На присъстващите бяха раздадени информационни брошури. Възрастните се поинтересуваха как могат по-бързо да се свържат с Районното управление. Разяснителната кампания на РУ-Ардино ще продължи на територията на цялата община, за да може всеки  жител да се чувства защитен.", "date": "2018.11.05", "title": "Учат бабите в Ардино как да се предпазят от ало-измами"}
{"url": "http://standartnews.com/regionalni/brakonieri_ubiha_koshuta-377721.html", "text": "Благороден елен е намерен убит от бракониери край Свиленград, съобщиха от Фондация \"По-диви Родопи\". Останките от кошутата Кибела са открити след сигнал на експерти от фондацията и проверка на място с представители на РУ Свиленград и РДГ Кърджали. Благородният елен е един от общо 80-те освободени животни през последните пет години. Кошутата е била освободена заедно с още шест други кошути на територията на дивечовъден участък \"Студен кладенец\", Източните Родопи през февруари тази година. На пет от животните експертите са поставили GPS GSM предаватели, което позволява на екипа да следи всяко тяхно движение в реално време. По случая е бразувано досъдебно производство по Наказателния кодекс. В случай, че бъдат заловени, освен предвиденото в кодекса наказание, бракониерите ще трябва да се разделят с правото си на лов и да заплатят обезщетение за убитото животно.", "date": "2018.11.05", "title": "Бракониери убиха кошута"}
{"url": "http://standartnews.com/biznes/kzk_zapochva_proverki_na_tsenite_po_benzinostantsiite-377736.html", "text": "Комисията за защита на конкуренцията (КЗК) започва анализ на сектора за производство и продажба на бензин и дизел в България. Причината са медийни публикации за масово поскъпване на горивата от бензиностанции в редица градове в страната. В регулатора е изпратен сигнал, че бензиностанция във Велико Търново е продавала горивата си на съществено по-висока цена, отколкото другите бензиностанции от същата верига в останалата част на страната. От КЗК посочват, че след като са проучили множество медийни публикации, са установили, че поскъпване има в Пазарджик, Пловдив, Хасково, Бургас и в част от градовете в Северна и Северозападна България - Враца, Видин, Монтана, Велико Търново и др. Имало и големи различия в цените на бензиностанции от една и съща верига в отделните региони и дори в зависимост от разположението на обекта. Освен това, в голяма част от статиите се коментира, че бензиностанциите в някои градове в България продават гориво на цени, които са доста по-високи от средноевропейските, което също така не кореспондира и с тенденциите за чувствително понижение в цените на петрола на международните пазари. Горивата имат както икономическа, така и социална значимост, затова секторът постоянно подлежи на мониторинг, коментират от КЗК. Сега обаче, поради изразените в публичното пространство съмнения за евентуални непазарни причини за поскъпването на горивата, ще бъде направен детайлен анализ на функционирането на конкурентната среда на пазарите на производство и реализация на автомобилни горива в България.", "date": "2018.11.05", "title": "КЗК започва проверки на цените по бензиностанциите"}
{"url": "http://standartnews.com/biznes/rayfayzenbank_kreditite_i_depozitite_uskoryavat_rasta_si-377677.html", "text": "  Райфайзенбанк (България) ЕАД публикува редовния си месечен икономически обзор с коментар на данните, налични към края на октомври, с фокус върху бюджета и външния сектор. Анализаторите на банката отбелязват, че държавният бюджет отново отчете излишък от 2.4 млрд. лв., или с 236.7 млн. лв. повече от август 2017 г. Приходите и помощите, събрани от държавата за осемте месеца на годината, възлязоха на близо 26.0 млрд. лв. (11.6% годишен ръст), а разходите (в т.ч. вноската в бюджета на ЕС) - на 22.9 млрд. лв. (отново 11.6% ръст). „Ръстът на приходите бе съвкупен резултат от 8.3 пр.п. принос на данъчните постъпления, 2.3 пр.п. принос на неданъчните и 1.3 пр.п. принос на помощите, вследствие на по-добро усвояване на европейски фондове, което обаче като обем остава не особено значително на фона на общите държавни приходи\", коментира икономическият анализатор на Райфайзенбанк Емил Калчев. По данни на БНБ брутният външен дълг нарасна до 33.8 млрд. евро, което е с 542.4 млн. евро повече от август 2017 г. В неговата структура към август 2018 г. вътрешнофирмените заеми заемаха най-голям относителен дял от 37.7%, който се разшири незначително с 0.2 пр.п. в сравнение с август м.г. Заемите на „други сектори\" бяха 31.9% от брутния външен дълг, което бе с 0.4 пр.п. повече от дела им година назад. Държавното управление заемаше трета позиция с дял от 16.7%, който обаче се сви с 1.5 пр.п. на годишна база. Заемите на банковия сектор бяха на четвърто място в структурата на брутния външен дълг, нараствайки с 0.9 пр.п. за година до 13.7%. „С други думи, нарастването на брутния външен дълг се дължеше на вътрешнофирмените заеми, на заемите на „другите сектори\" и на банковите заеми (общо 944.9 млн. евро), т.е. на частния дълг, докато държавното управление противодействаше на тази тенденция, намалявайки своята задлъжнялост с 402.5 млн. евро.\", допълва Калчев.", "date": "2018.11.05", "title": "Райфайзенбанк: Кредитите и депозитите ускоряват ръста си"}
{"url": "http://standartnews.com/biznes/chakame_avtomobilen_gigant_ot_yuzhna_koreya-377680.html", "text": "Автомобилна компания от Южна Корея ще навлезе на българския пазар. Това е станало ясно по време на срещите, които заместник-министърът на икономиката Лъчезар Борисов е провел в Сеул, съобщиха от министерството на икономиката.  Корейска компания, която е лидер в производството на компоненти за автомобили, ще се сдобие с два завода в България с близо 500 работници. Това е част от глобална сделка по придобиване на активи и диверсифициране на производството.  Очаква се сделката да бъде финализирана през първото тримесечие на 2019 г., като впоследствие производствените мощности в България ще се разширяват. „Страната ни е атрактивна инвестиционна дестинация за автомобилната индустрия. Вече е ясно, че някои от важните цели на нашето сътрудничество могат да бъдат популяризирането на корейски проекти в индустриалните зони в България, както и привличането на повече корейски инвестиции в автомобилния сектор и в развойни центрове в страната\", подчерта Борисов. Той представи и насърчителните мерки, които България предлага на потенциалните корейски инвеститори, както и стабилните макроикономически показатели и предимствата на страната ни като ниски корпоративни данъци и оперативни разходи, както и висококвалифицирана работна ръка. Износът на България за Република Корея се увеличава с близо 120% през първото полугодие на 2018 г. и достига 40.5 млн. щ. д. Ще работим усилено тази тенденция да продължи и занапред, защото считаме, че обемът не е достатъчен, заяви Лъчезар Борисов  по време  на Втората сесия на Българо-корейския комитет за промишлено коопериране, който се проведе в Сеул. От българска страна председател на комитета бе зам.-министър Борисов, а от корейска - заместник-министърът на търговията, индустрията и енергетиката на Република Корея  Канг Минг Су, постоянен комисар в Корейската търговска комисия. За първи път от седем години насам двете страни провеждат подобни разговори. Очаква се следващото заседание на комитета да се проведе в България през 2019 г. По време на посещението на делегацията в Сеул от корейска страна беше представен току-що подписан търговски договор, съгласно който ще бъде гарантиран износ за региона на продукти от хранително-вкусовата промишленост на стойност 30 млн. долара. Двамата заместник-министри се обединиха около мнението, че има сериозен потенциал за увеличаване на стокообмена и дискутираха  засилване на икономическите отношения между двете страни. Зам.-министър Борисов подчерта, че за първите шест месеца  на тази година  двустранната търговия  нараства и е на стойност 134.7 млн. щ.д., отбелязвайки 80 % увеличение спрямо същия период на 2017 г. По думите му страната ни е готова да разшири подкрепата си за бъдещи корейски проекти в България, особено в областта на автомобилостроенето, електрониката и електротехниката, високотехнологичните и иновационни производства. „По отношение на българския износ считаме, че потенциал за разширяване на експорта ни за Корея имат стоки като етерични масла и продукти от роза, вино, фармацевтични и козметични продукти, хранителни и софтуерни продукти\", допълни той. Значим потенциал за сътрудничество и привличане на инвестиции имат преработващата промишленост, инфраструктурното строителство и енергетиката. Икономическият заместник-министър проведе среща и със заместник – министъра на външните работи на Република Корея Юум Канг-Хион, на която изтъкна, че Корея е стратегически икономически партньор в източноазиатския регион и посочи, че ще бъде насърчено по-нататъшното развитие на двустранните отношения. Борисов договори провеждането на съвместен бизнес форум с г-н Ким Джундонг, заместник-председател на Корейската търговско-промишлена палата (КСCI), която е най-мащабната икономическа организация в Корея. Двамата се разбраха  делегация от корейски фирми от различни сектори да посети България с цел създаване на контакти и реализиране на съвместни проекти. В българската делегация участваше и заместник-министъра на регионалното развитие и благоустройството – Валентин Йовев,  представители на МРРБ, Министерство на транспорта и информационните технологии, Министерство на икономиката и Аутомотив Клъстер – България.", "date": "2018.11.05", "title": "Чакаме автомобилен гигант от Южна Корея"}
{"url": "http://standartnews.com/biznes/bakb_s_rast_na_netnata_pechalba_ot_66_za_godina-377686.html", "text": "  Ръстът на кредитния портфейл на Българо-американска кредитна банка /БАКБ/ води до нарастване с 10% на приходите от лихви. Нетният лихвен приход расте с 23% спрямо трето тримесечие на 2017 г.  Продължава спадът на цената на финансиране на банката - с 25% по-малко от година по-рано, въпреки увеличението на депозитната база. Броят на клиентите и извършваните от тях трансакции значително нарастват, което води и до увеличаване на нетните приходи от такси и комисионни с 23 %. Кредитният портфейл на БАКБ отчита ръст от 16% спрямо година по-рано с основен двигател диверсифицирано кредитиране на малки и средни предприятия и физически лица. По този показател банката значително превишава средния ръст на банковия пазар в страната, отчетен за същия период  в размер на   6,18 %. Аналогично, привлечените средства нарастват с 16% и в двата сегмента: корпоративни депозити и депозити на граждани и домакинства, отчитайки нетната печалба на БАКБ е с 66% повече, спрямо същото тримесечие на 2017г. Контролирането на оперативните разходи при максимизиране на ефекта от конкурентите предимства на банката и бизнес модела й, водят до подобряване на ефективността. БАКБ е добре обезпечена с капитал, като за период от една година  същият се увеличава с нови 5%,  предпоставка за продължаване на тенденцията на растеж и разширяване на кредитния  портфейл, при запазване на показателите й за стабилност и устойчивост и генериране на стойност за акционерите. Пълните отчети на БАКБ АД за третото  тримесечие, както и доклад на ръководството са налични на корпоративния ни сайт www.bacb.bg  в секция „Връзка с инвеститорите\".", "date": "2018.11.05", "title": "БАКБ с ръст на нетната печалба от 66% за година"}
{"url": "http://standartnews.com/biznes/angelkova_otkri_balgarskiya_shtand_na_izlozhenieto_za_profesionalisti_v_turizma_wtmlondon-377685.html", "text": "Туристическият министър Николина Ангелкова откри  в Лондон българския щанд на най-голямото международно туристическо изложение за професионалисти  World Travel Market (WTM). Пространството в експозиционния център ExCeL, на което се представя страната ни, е с площ близо 296 кв. м. В щанда освен Министерството на туризма се включиха 23 туроператора, общини и организации. Радвам се да ви приветствам на едно от най-важните събития в световната туристическа индустрия. Убедена съм, че вие успешно ще разкриете разнообразните възможности на страната ни като конкурентна дестинация за четири сезона, предлагаща широка гама услуги за морски, зимен и много видове специализиран туризъм, заяви министърът на туризма Николина Ангелкова и пожела успех на всички участници. Щандът ни разполага с модерни технически средства, които нагледно показват този потенциал като дестинация за висококачествен туризъм на разумна цена. България е позиционирана на борсата на видно място в списъка на изложителите. Тя присъства с дигитална реклама на официалния портал wtmlondon.com и на цифрови екрани в залата. На сайта на борсата има функции за разполагане на банери за страната ни, изпращане на имейл до България, публикуване на блог и др. Посетителите могат да се запознаят със забележителности и туристически обекти у нас чрез модерни IT средства и презентации. В експозицията участват известни български курорти за летен, планински, балнео- и СПА туризъм, големи общини, летища, хотелиери, туроператори, фирми за туристическо обзавеждане и поддържане, клъстер за фестивали, СПА центрове и др. Министър Ангелкова подчерта, че трета поредна година страната ни отчита рекордни данни за брой международни туристи и приходи в сектора. За първите девет месеца на тази година България е посетена от близо 8 млн. чужди туристи, което е близо 6 на сто ръст спрямо година по-рано. Приходите в отрасъла от международен туризъм през периода януари-август 2018 г. са над 2,8 млрд. евро – 7,2% ръст спрямо същия период на миналата година. World Travel Market в Лондон е най-голямото в света изложение за професионална публика в сферата на туристическата индустрия. На форума в Лондон са над 5000 изложители от цял свят, акредитирани са повече от 3000 медии.  В WTM-2017 г. се включиха 51 000 професионалисти, тази година интересът към борсата е още по-висок.", "date": "2018.11.05", "title": "Ангелкова откри българския щанд на изложението за професионалисти в туризма WTM-Лондон"}
{"url": "http://standartnews.com/biznes/api_tarsi_tehnicheski_proekti_za_remonta_na_117_km_patishta_v_oblast_burgas-377689.html", "text": "Агенция „Пътна инфраструктура\" стартира тръжна процедура за изработването на технически проекти при основния ремонт на над 117 километра републикански пътища в област Бургас, съобщиха от пресцентъра на АПИ. Въз основа на проектите, които ще бъдат направени, след това ще се рехабилитират 59 км от пътя Царево - Малко Търново, близо 25 км от пътя Босна – Визица, около 22 км от пътя Росен - Веселие – Ясна поляна и близо 12 км от пътя Ново Паничарево – Ясна поляна. Общата индикативна стойност на поръчката е 1 345 000 лв. без ДДС. Средствата са от бюджета на АПИ. Обществената поръчка е в 4 обособени позиции: Обособена позиция №1: път ІI-99 Царево – Малко Търново от км 58+000 до км 117+000, обща дължина 59 км. Индикативната стойност е 710 хил. лв. без ДДС; Обособена позиция №2: път ІIІ-907 (Маринка - Звездец)-Визица-(Царево-М.Търново) от км 0+000 до км 24+781, обща дължина 24,781 км. Индикативната стойност е 295 хил. лева без ДДС; Обособена позиция №3: път III-992 Росен - Веселие - Ясна поляна от км 0+000 до км 21+676, обща дължина 21,676 км. Индикативната стойност е 220 хил. лева без ДДС; Обособена позиция №4: път ІІІ-9009 Ново Паничарево - Ясна поляна от км 0+000 до км 11+885, обща дължина 11,885 км. Индикативната стойност е 120 хил. лева без ДДС. Бъдещите изпълнители ще извършат инженерно-геоложки проучвания и геодезически замервания, конструктивно обследване на съоръженията и ще изготвят технически проекти за основен ремонт на пътните отсечки. С изработените проекти ще бъдат уточнени необходимите ремонтни дейности и тяхната индикативна стойност. Кандидатите могат да подават офертите си до 17,30 часа на 6 декември т. г.", "date": "2018.11.05", "title": "АПИ търси технически проекти за ремонта на 117 км пътища в област Бургас"}
{"url": "http://standartnews.com/biznes/babh_ptichiyat_grip_idva_ot_nelegalnite_ptitsefermi-377699.html", "text": "Нелегалните птицеферми са най-вероятният източник на заразата с птичи грип, заради която от началото на тази година са унищожени 993 хил. пернати. Подготвя се предложение за криминализиране на сивия сектор в бранша. Това съобши шефът на Българската агенция за безопасност на храните /БАБХ/ д-р Дамян Илиев след работна среща с фермери, на която разясни нуждата от предпазни мерки. От думите му стана ясно, че  заразата продължава да се разпространява. \"Фактите показват, че мерките, които се вземат в България по отношение ограничаване на заболяването, са лоши. Имаме критики по отношение на вземане на проби, истинност на проби, всичките тези неща са свързани и важат и за двете страни\", каза д-р Илиев. Той съобщи още, че на птицефермите, в които са унищожени кокошките, са изплатени 4 млн. лева компенсации. Изпълнителният директор на БАБХ посочи, че птичият грип дава голямо отражение върху сектора и причинява икономически загуби за стопаните и на страната като цяло в особено големи размери. Ако срещу заболяването не се прилагат строги мерки обаче, ще се стигне до още по-тежки последствия за цялата индустрия и селското стопанство. Заради заразата са наложени по-строги мерки, които трябва стриктно да се прилагат и изпълняват, за да не се допуска разпространение на заболяването. Те включват биосигурност във фермите, по-висока честота на лабораторен контрол за доказване липса на инфекция с вируса и превенция в цялата страна, както и изискването птиците да бъдат транспортирани само след като са предварително лабораторно изследвани за наличие на вируса. Това стана повод за протест пред сградата на БАБХ, организиран от представители на ферми за водоплаващи птици, които настояват за по-малко рестриктивни мерките за контрол на Инфлуенцата. В едни и същи обекти се констатират огнища, в зоните около тях се появяват нови, което означава, че мерките за биосигурност в някои от фермите не са достатъчно ефективни. Контролните мерки на БАБХ, срещу които се протестира, са обсъждани многократно с представителите на бизнеса и всички са били съгласни с тях. „Не всички стопани на ферми изпълняват стриктно мерките за биосигурност и контрол, което доведе до неовладяване на заболяването\", коментира д-р Илиев. Той акцентира, че настоящата заповед за борба с Инфлуенцата цели да предпази бизнеса и въпреки че мерките са строги, това е единственият подход за ликвидиране на болестта. БАБХ и представителите на птицевъдната индустрия се обединиха около становището, че настоящата заповед за повишен надзор може да претърпи промени, за да се овладее епизоотичната обстановка в страната. Д-р Илиев обаче беше категоричен, че с популизъм епидемии не се борят. Високопатогенната Инфлуенца по птиците бе регистрирана през 2016 г. в 21 страни-членки на ЕС, сред които и България. От тогава до момента у нас са изплатени общо 16 387 853 лв за компенсация за умъртвени птици и ликвидиране на огнища. В момента констатираните огнища със заболяването в България са 22. Утре срещите на бранша с БАБХ продължават.", "date": "2018.11.05", "title": "БАБХ: Птичият грип идва от нелегалните птицеферми"}
{"url": "http://standartnews.com/biznes/proverka_na_standart_us_sanktsiite_sreshtu_iran_ne_vdignaha_tsenite_na_gorivata_i_petrola-377707.html", "text": "Цените на горивата на българския пазар остават спокойни на фона на наложените от САЩ тежки санкции срещу Иран, показа екслузивна репортерска проверка на standartnews.com. Това е и напълно логично, тъй като на пракитка цените на дребно в търговската мрежа отразяват състоянието на международния петролен пазар отпреди 45-60 дни. Най-масовото гориво за леките автомобили – бензин А 95, днес се предлага в търговската мрежа между  2.36 лв. и 2.42 лв. за литър по основните вериги бензиностанции у нас, сочи справка в сайта на Fuelo.net. По традиция от последните 2-3 години най-евтин масовият бензин продават в обектите на „ВМ Петролеум\" - средно 2.14 лв./литър,както и в малката верига бензиностанции „Круиз\" - средно 2.30 лв./литър. Най-скъп бензинът А 95 е в бензиностанциите на „Шел\" - средно 2.42 лв. за литър. Цена на дизеловото гориво се движи между 2.41 и 2.44 лв., като отново най-евтин е дизелът по обектите на варненската верига бензиностанции – 2.21 лв/литър. Най-драстично през последните три седмици скочи цената на автогаза, който от 0.89-0.95 лв./литър вече масово се предлага за 1.13-1.14 лв./литър. Въпреки масовите протести у нас, очаква се цените на течните горива да се повишат с още около 2-3%, за да отразят драстичния скок на петролните цени в периода 3-5 октомври, след което ще поемат надолу и ще се закротят около и дори под сегашните нива за Коледа и Нова година. Причината за тази оптимистична прогноза е фактът, че цените на петрола на световните пазари не реагират на наложените от САЩ тежки санкции срещу Иран. Лекото оживление на търговията при отварянето на борсите очаквано повиши цените на основните сортове петрол. Така преди обед лекият западнотексаски WTI поскъпна с около 0.95% - до 63.74 долара за барел, а еталонът за европейския петролен пазар Brent – 1. 33% - до 73.80 долара/барел. По-късно обаче търговията се успокои и фючърсите на двата основни сорта нефт започнаха да се връщат към изходните си позиции за деня и дори под тях. Така към 17 часа българско време северноамериканският еталон WTI вече се търгуваше за 63.14 долара за барел, а фючърсите на Brent паднаха почси с долар – до 72.83 долара/ барел.", "date": "2018.11.05", "title": "ПРОВЕРКА НА СТАНДАРТ: US санкциите срещу Иран не вдигнаха цените на горивата и петрола"}
{"url": "http://standartnews.com/biznes/spored_reglament_na_es_spestyavame_pone_po_30_lv_za_parichen_prevod_kam_evropa-377711.html", "text": "„Всеки българин, който превежда пари от или в друга държава на ЕС, ще спестява поне по 30 лева на превод. Основната ми цел, когато бях избрана за докладчик по регламента, който приехме днес, беше да премахнем бързо един истински двоен стандарт в Европа – този за банковите преводи. Банките в България поддържат най-високите такси в ЕС за получен превод в евро – между 30 и 50 лева за превод от 10 евро, докато гражданите от Еврозоната превеждат евро срещу минимални или нулеви такси.\" Това заяви българският евродепутат от ГЕРБ/ЕНП Ева Майдел днес, непосредствено след приемането с голямо мнозинство на Регламента за презграничните плащания в Комисията по икономически и парични въпроси на Европарламента. „Целим да намалим таксите за презграничните преводи до нивата на таксите за вътрешни преводи в националната валута на една държава. Това е втората малка революция в ЕС след тази с намаляването на роуминга. Целта е да сместим между 3-4 млрд лева годишно на гражданите и бизнесите от страните извън Еврозоната и да ги поставим при равни условия на третиране с тези от страните, използващи еврото. Трябва да е ясно, че подобни постижения за потребителите могат да се постигнат само в рамките на ЕС, а не от всяка държава поотделно.\" Това допълни Ева Майдел, която е основен докладчик на Европейския парламент по регламента. В регламента се предвижда и засилване на прозрачността при плащане с карта или теглене на пари от банкомат в чужбина. Потребителите ще имат повече информация при какъв курс се обменят парите им и ще имат право на избор, ако има различни възможности за превалутиране, предлагани от различни доставчици на платежни услуги. Предстоят преговори между Европейския парламент и Съвета на ЕС, състоящ се от държавите-членки, за достигане на обща позиция. Очаква се регламентът да влезе в сила в началото на 2019 г.", "date": "2018.11.05", "title": "Според регламент на ЕС: Спестяваме поне по 30 лв. за паричен превод към Европа"}
{"url": "http://standartnews.com/biznes/bnb_posochi_deset_banki_koito_shte_sa_pod_nadzora_na_mario_dragi-377734.html", "text": "БНБ определи десет системно значими банки, които ще бъдат надзиравани от Европейската централна банка във връзка с влизането на България в Европейския банков съюз. Това съобщиха от БНБ. В топ 10 влизат трезорите, от които основно зависи стабилността на банковата ни система. Определените банки ще отделят буфери за рисковите си активи от 1 януари, а не от 1 октомври 2019 година. С тях ще се гарантират кредити, които може да станат рискови. Десетте банки са Уникредит Булбанк, ОББ, Първа инвестиционна банка, ДСК, Сосиете Женерал Експресбанк, Райфайзенбанк, Пощенска банка, ЦКБ, Българска банка за развитие и Пиреос България. За първите четири банки буферът ще е в размер на 0.75% от рисковите им активи, а през 2020 година ще стане 1%. Банките във втората четворка от списъка ще отделят по 0.50%, а държавната ББР и Пиреос ще внасят по 0.25%. Останалите банки остават под надзора на БНБ. Преди да обяви решението си,  Управителният съвет на централната банка е уведомил Европейската комисия, Европейския съвет за системен риск, Европейския банков орган и централните банки на държавите членки.", "date": "2018.11.05", "title": "БНБ посочи десет банки, които ще са под надзора на Марио Драги"}
{"url": "http://standartnews.com/biznes/kaufland_puska_nova_sobstvena_marka_detski_igrachki__kidland-377720.html", "text": "Кауфланд България обяви, че допълва портфолиото си от марки с Kidland – първата собствена марка детски играчки на компанията. Kidland е продуктова линия, която цели да стимулира креативността, мисленето и любопитството на децата. Всички продукти на марката са създадени под строг контрол за високо качество и сигурност – сертифицирани са по стандарти FSC* и  TUV*, произведени са с грижа за децата и за околната среда. Kidland предлага богат асортимент от играчки, подходящи за деца на възраст от 0 до 8+ години - от шарения и изпълнен с фантазии свят на бебетата и най-малките, през света на логиката и откривателството, до игрите за развиване на сръчност и умения. Марката е създадена, за да бъдат всички нейни играчки верен приятел на децата в опознаването на света около тях и в изграждането на тяхното логическо мислене, както и верен партньор на родителите във възпитанието на техните деца. В цялата търговска мрежа на Кауфланд България е налице богатият асортимент на Kidland, който включва играчки като къща за кукли, детски магазин, дървени и плюшени играчки и много други. Освен разнообразие от сезонни зимни и летни предложения, Кауфланд ще предлага и постоянен асортимент играчки Kidland, който непрекъснато ще се обогатява и ще бъде наличен в обектите на търговската верига през цялата година. Чрез въвеждането на Kidland на българския пазар Кауфланд продължава да обогатява предложенията си от собствени марки, предназначени за деца и детска грижа. По-рано през 2018 г. компанията пусна на българския пазар две марки за бебешка и детска мода – Kuniboo и Hip&Hopps, както и козметичната марка bevola, която предлага разнообразие от бебешки и детски продукти и грижа за цялото семейство.", "date": "2018.11.05", "title": "Кауфланд пуска нова собствена марка детски играчки – Kidland"}
{"url": "http://standartnews.com/biznes/namalyavaneto_na_razlichiyata_v_dunavskiya_region_tryabva_da_e_vodesht_prioritet-377717.html", "text": "Дошъл е моментът за съвместни решения за намаляване на различията в Дунавския регион, заяви заместник-министърът на регионалното развитие и благоустройството Деница Николова пред участниците в откриващата сесия на Националния форум за Стратегията на ЕС за Дунавския регион, съобщиха от пресцентъра на министерството. Събитието е организирано от Румъния по повод началото на Румънското председателство на Дунавската стратегия. То събра представители на Европейската комисия, Европейския парламент, националните и местни власти, гражданското общество, които обсъдиха приоритетите на Румънското председателство на Стратегията през следващата година. Николова отбеляза постигнатото от България в рамките на изминалото Председателство на Стратегията. Тя обърна специално внимание на инициирания от нашата страна преглед на Плана за действие на Стратегията, в контекста на преговорите за новата Многогодишна финансова рамка на ЕС и новия Кохезионен пакет, както и предизвикателствата пред изпълнението на общи проекти между отделните страни. Румъния ще има основна роля в координирането на тази инициатива през следващата година, като този важен процес предполага общи действия на всички страни – както на политическо, така и на експертно ниво. Деница Николова подчерта, че фокусирането на съвместните усилия върху изпълнението на стратегическа инициатива, би спомогнало за постигането на видими резултати за устойчивото развитие и намаляване на различията в Дунавския регион. След близо осем години на изпълнение на Дунавската стратегия, усилията за териториално сближаване трябва да продължат. За тази цел, трябва да продължи и поетата от България инициатива за промяна в принципите на изпълнение, включваща преосмисляне на приоритетите и целите й. Националният форум беше открит от Виктор Негреску, делегиран министър по европейските въпроси на Румъния. Приветствия в рамките на откриващата сесия на Националния форум направиха също Председателят на Сената на Румъния Калин Попеску-Таричану, заместник-председателят на Европейския парламент Йоан Мирчеа Пашку и други представители на изпълнителната и законодателната власт на страната. Домакините подчертаха важността на транспортната свързаност за Дунавския регион и по-специално на подкрепата за изграждането на нови мостове по река Дунав между България и Румъния. България е част от Триото на Дунавската стратегия, в което участва и Хърватия. Страната ни беше председател на Стратегията до 19 октомври 2018 г., когато Председателството беше предадено на Румъния в рамките на Седмия Годишен Форум на Дунавската стратегия в София.", "date": "2018.11.05", "title": "Намаляването на различията в Дунавския регион трябва да е водещ приоритет"}
{"url": "http://standartnews.com/biznes/ptitsevadi_iskat_ostavka_na_shefovete_na_babh_zaradi_merkite_sreshtu_ptichiya_grip-377662.html", "text": "Цялото ръководство на Агенцията по храните да подаде оставка, поискаха производителите на водоплаващи птици в България. Причина са неясните, според тях, мерки на агенцията срещу птичия грип, съобщава БНР. Десетки птицевъди от различни краища на страната протестираха пред агенцията в София. Те смятат, че има сценарий за унищожаването на бранша с неясна икономическа цел. Според недоволните „недопустимият произвол и бездействие на БАБХ водят до измиране на хиляди новоизлюпени здрави птици\". Пред БНР собственикът на една от големите фирми Пламен Челебиев заяви: „Ние сме убедени, че тази администрация не може да се справи с нашия проблем. В момента, вместо да се унищожава птичият грип, искат да унищожат нашия бранш. Две години си говорим и винаги ние сме виновни. Пишат ни предписания, изпълняваме - хората луди станаха. Защо ние да сме виновни? Защото произвеждаме и си плащаме данъците? Или защото администрацията не може да си свърши работата\". По-рано днес Съпредседателят на организацията на производителите на водоплаващи птици Иван Йовчев обвини Агенцията в липса на ясни правила: „Нито има заповед за избиване и за унищожаване на яйцата в люпилните, нито има заповед, че те могат да бъдат настанявани. Значи ние сме за контрол, за взимане на проби, но за неплащане вече от бранша. Браншът няма възможност вече да плаща тези скъпи и прескъпи проби, които се извършват на 21 дена кръвни и минимум на 7 или на 14 дена плакално-трахиални\". Заради усложняващата се епизоотична обстановка и продължаващото разпространение на заразата Агенцията въведе специална програма за засилен надзор над птицевъдните обекти. Мерките включват засилена биосигурност в птицефермите, висока честота на лабораторен контрол, както и изискване птиците да бъдат транспортирани, само след като са предварително изследвани за наличие на вируса. Около огнищата на птичи грип се създават предпазни зони и зони за наблюдение, в които се забранява движението и търговията с птици и яйца за разплод. Заради наложените ограничения част от бранша се подготвя за протест. Първи етап от него беше проведеното днес мълчаливо присъствие пред Агенцията по храните.", "date": "2018.11.05", "title": "Птицевъди искат оставка на шефовете на БАБХ заради мерките срещу птичия грип"}
{"url": "http://standartnews.com/sport/golovo_shou_mezhdu_rio_ave_i_nasional-377743.html", "text": "Истинско голово шоу наблюдаваха зрителите на Мунисипал де Авейро, където домакините от Рио Аве изпуснаха ценни три точки срещу Насионал Мадейра, и завършиха 3:3. Домакините на два пъти излизаха напред в резултата, но упоритостта на гостите им донесе една точка в самият край на срещата. Головете заваляха от самото начало. Първо точен за Рио Аве беше Диего Лопес още в 7-та минута на срещата. Той бе изведен перфектно от Фабио Коентрао и останал очи в очи с вратаря Даниел Гимараеш реализира за 1:0. След по-малко от 20-минути футболистите на Насионал отговориха. Кенджи Горе се възползва от разбъркване в наказателното и реализира с глава. Натискът на домакините се засили. След допуснатото попадение те имаха добри възможности, като в едната от тях Винисиус получи топката от Коентрао и стреля, но топката профуча покрай гредата. В последната минута на първото полувреме Фелипе Лопес извърши нарушение в наказателното поле и това даде възможност на играчите на Жозе Гомес да се приберат в съблекалнята спокойни. Зад топката застана Винисиус и хладнокръвно поведе своите съотборници към победата 2:1. Второто полувреме започна с битка на терена за всеки метър.  Удари имаше и към двете врати, но до попадения така и не се стигна. В 68-та минута обаче домакините се виждаха победители. Фелипе Лопес се засуети, а Винисиус само това и чакаше, той не се поколеба и вкара второто си попадение в двубоя 3:1. Това накара играчите на Kощиня да хвърлят всички сили в атака и даде резултат. В 77-та минута влезлият като резерва Вити спечели дузпа. С изпълнението и се нагърби друг играч появил се преди минути, Браян Рохес успя да намали за 3:2.  Драмата беше пълна след като 90-та минута Насионал изравни и взе точка от тази си визита. В центъра на вниманието беше отново Вити. Той се възползва от неразбирателство в защитата на „зелено-белите\" и след броени секунди се озова в прегръдките на съотборниците си.", "date": "2018.11.05", "title": "Голово шоу между Рио Аве и Насионал"}
{"url": "http://standartnews.com/sport/karleto_pszh_sa_nepredvidimi-377718.html", "text": "Треньорът на Наполи Карло Анчелоти говори преди сблъсъка с ПСЖ от груповата фаза на Шампионската лига. В първия двубой в Париж двата тима завършиха при драматично 2:2. \"В първия мач те използваха две различни стратегии. Сега наистина не знам какво да очакваме. Те са силен отбор, много сложен за преодоляване и в момента са напълно непредвидими\", заяви италианецът на пресконференцията преди двубоя. \"Никога не е точен момент, за да се изправиш срещу най-добрите отбори - имаме голямо уважение към този наистина топ тим. Въпреки че се представихме много добре в първия мач, ПСЖ си остава корав съперник. Отборът тренира добре, възстановихме се след мача в петък. Знаем важността на този сблъсък и знаем какво трябва да се направи. Ще опитаме да дадем най-доброто от себе си\", добави Анчелоти. \"Джиджи Буфон? Ще бъде удоволствие да го срещнем отново. Уважавам го много за неговия професионализъм, който мотивира останалите\", каза още специалистът. \"По мое време ПСЖ все още бяха в процес на изграждане, а сега проектът вече е реализиран. Те все още обаче се стремят към спечелването на Шампионската лига или поне да бъдат сред най-добрите тимове в Европа. Големите отбори играят, за да спечелят. Фактът, че в групата в момента всичко е балансирано, е добре за нас. В момента сме сред фаворитите за излизане от групата, в битката сме, но все още е рано да се каже кой къде ще финишира. Нека не правим крайни заключения\", сподели наставникът на \"адзурите\". Карло Анчелоти бе начело на ПСЖ между 2011 и 2013 г., ставайки шампион на Франция през сезон 2012/2013 г.", "date": "2018.11.05", "title": "Карлето: ПСЖ са непредвидими"}
{"url": "http://standartnews.com/sport/beroe_bi_slaviya_vav_valnuvasht_mach-377731.html", "text": "Берое победи с 2:0 Славия в последната среща от 14-ия кръг на Първа лига. В герой за \"зелените\" се превърна бразилецът Вандерсон, който вкара в 14-ата и 74-ата минута. Успехът на домакините от Стара Загора дойде заслужено, макар че \"белите\" имаха малшанса да уцелят два пъти гредата. Отборът на Александър Томаш продължава да няма загуба у дома от половин година насам. Двубоят обаче започна с отличен пробив на Галин Иванов отляво, който доведе до изстрел на Милен Гамаков, отбил се в напречната греда след рикошет. Последваха силни минути на домакините. В 14-ата минута Меска намери Вандерсон с чудесен пас отляво и пред погледа на цялата защита в бяло бразилецът откри резултата - 1:0 за заралии. Това бе първи гол на нападателя в българския шампионат. След почивката характерът на играта не се промени. В 57-ата минута голмайсторът Мартин Камбуров пропусна идеална възможност да увеличи сметката си от попадения в родния елит. Ветеранът се оказа на отлична позиция фронтално пред вратата на Петков, но изстрелът му отиде в посока небето. В 74-ата минута Вандерсон сложи черешката на тортата в представянето си. Южноамериканецът получи пас от дълбочина на Мартин Райнов. Последва измъкване от бранител на Славия и хубав удар под ъгъл, спрял се в мрежата на Петков. В 87-ата минута \"белите\" докоснаха попадението. Красив изстрел на Георги Йомов намери неподготвен Душан Перниш, но горната греда за втори път спаси стража на заралии. Дунав - Верея 3:0 Локо Пловдив - ЦСКА-София 0:1 Септември - Верея 1:0 Ботев Враца - Черно море 2:1 Левски - Ботев Пловдив 4:1 Етър - Лудогорец 1:4 1. Лудогорец 35 точки 2. Левски 34 3. ЦСКА-София 32 4. Берое 27 5. Ботев Пловдив 23 6. Локо Пловдив 20 7. Черно море 18 8. Етър 18 9. Славия 16 10. Ботев Враца 15 11. Дунав 14 12. Витоша 13 13. Септември 7 14. Верея 4", "date": "2018.11.05", "title": "Берое би Славия във вълнуващ мач"}
{"url": "http://standartnews.com/biznes/predstoyashto_babh_na_sreshta_s_ptitsevadi_za_ptichiya_grip-377581.html", "text": "Експерти от Българската агенция за безопасност на храните /БАБХ/ се срещат днес с птицевъди заради случаите на птичи грип у нас. Още в началото на миналата  седмица БАБХ изпрати покани към представителите на птицевъдния сектор за участие в работна група по темата. Тя ще се проведе на 5 ноември, понеделник, в сградата на Централно управление на БАБХ –  София. На срещата ще бъде обсъдена епизоотичината ситуация в страната и ЕС по отношение на Инфлуенца по птиците, предприетите и планираните бъдещи мерки за превенция и контрол на заболяването в страната и др. БАБХ напомня, че по-рано тази седмица със Заповед на изпълнителния директор на Българската агенция по безопасност на храните  д-р Дамян Илиев се въведе програма за засилен надзор на птицевъдните обекти заради неблагоприятната епизоотична обстановка в страната, свързана със заболяването Инфлуенца по птиците. В нея са разписани мерките, които трябва стриктно да се прилагат и изпълняват, за да не се допуска разпространение на заболяването. Те включват биосигурност във фермите, по-висока честота на лабораторен контрол за доказване липса на инфекция с вируса и превенция в цялата страна, както и изискването птиците да бъдат транспортирани само след като са предварително лабораторно изследвани за наличие на вируса. Във връзка с обявените нови две огнища на заболяването в областите Пловдив и Хасково, Агенцията припомня, че с цел превенция и намаляване на риска от разпространение на инфекцията около огнищата със заболяването Инфлуенца по птиците се създават предпазни зони и зони на наблюдение, в които се забранява движението и търговията с птици и яйца за разплод с изключение на птици за незабавно клане, чието движение е под официален контрол. Птицевъдната индустрия е запозната с епизоотичната ситуация в страната и наложените предпазни мерки. По този повод се организират регулярни срещи между БАБХ и представителите на птицевъдния сектор, каквато ще бъде и предстоящата на 5 ноември работна група.", "date": "2018.11.05", "title": "ПРЕДСТОЯЩО: БАБХ на среща с птицевъди за птичия грип"}
{"url": "http://standartnews.com/biznes/sredno_40_hilyadi_novi_firmi_se_sazdavat_vsyaka_godina_v_balgariya-377659.html", "text": "Всяка година в България се създават средно по 40 хил. нови предприятия, съобщи заместник-министърът на икономиката Александър Манолев по време на Европейския ден на предприемача – събитие, което има за цел да популяризира успешни модели за създаване и развитие на нови компании. „Оптимистичен сигнал е, че расте износът ни, което показва, че българските малки и средни предприятия са устойчиви и конкурентни на международния пазар\", посочи Александър Манолев. По думите му устойчиво се развиват сектори от икономиката ни с висока добавена стойност като информационни и комуникационни технологии, машиностроене, автомобилостроене и др. – още един белег, че все по-значителен дял от отраслите ни се основават на икономика на знанието. Според него в момента икономическите условия са много подходящи за създаване на стартъпи и за развитието на бизнес като цяло. „Всичко това дава отражение и в статистическите данни – през последните пет години в България са създадени около 2000 стартъпа. От компаниите, в които са инвестирали инвестиционни фондове, около половината все още съществуват, а 40% са получили последващо финансиране\", каза икономическият заместник-министър и допълни, че в момента в страната ни има и редица инвестиционни фондове, които инвестират в компании в различен стадий на развитие. „Министерството на икономиката, като водеща институция, работи активно за подобряване на условията за стартиране на бизнес в България\", подчерта Александър Манолев. Създадена е междуведомствена работна група, която да проучи най-добрите европейски практики и да ги приложи в нашето законодателство, стана ясно от неговото изказване. Представени бяха и някои от възможностите за набиране на стартов капитал за нови предприятия. Към момента е обявена процедура \"Подкрепа за предприемачество\" по Оперативна програма „Иновации и конкурентоспособност\" с общ бюджет от 67 млн. лева, насочена изцяло към стартиращи предприятия, които могат да получат грантова помощ от 50 000 до 200 000 лв. В допълнение Министерството на икономиката има възможност да насочи и средства по инициативата JEREMIE. Избран е и нов фонд мениджър за финансиране в компании в ранен етап на своето развитие – BrightCap. Неговият портфейл е 25 млн. евро, като 3 млн. евро ще бъдат насочени към стартиращи предприятия. Инициативата Европейски ден на предприемача възниква в рамките на мрежата PAXIS (The Pilot Action of Excellence on Innovative Start-ups) и тази година за 16-ти пореден път се провежда в България, а домакин е Представителството на Европейската комисия у нас. Фокусът на събитието е поставен върху добрите практики в студентското предприемачество и перспективите за неговото развитие, включително предоставяне на възможности за среща с потенциални инвеститори. Организатор е Научноизследователският сектор на Софийския университет „Св. Климент Охридски\", с подкрепата на  Министерството на икономиката, Областен информационен център София-град и София област и Академия за иновации.", "date": "2018.11.05", "title": "Средно 40 хиляди нови фирми се създават всяка година в България"}
{"url": "http://standartnews.com/sport/balgarite_pobediha_drakula_v_rumaniya-377704.html", "text": "Общо 19 нови отличия завоюваха родните национали на силния турнир с ранг G1 в Румъния. Турнирът Dracula Open  се проведе успоредно с международното състезание Sofia Cup, което събра над 500 участника в столичната зала Асикс Арена. Представянето на българските таекуондисти в Румъния бе повече от успешно.Родните национали показаха завидна игра и категорична доминация Сред най-силните участници от почти 10 държави, българите спечелиха 5 златни, 5 сребърни  и 9 бронзови медала за страната. Митко Джорджев бе на крачка да победи олимпийския шампион Мохамед Кетби. Най-голяма българската доминация  бе при възрастова група кадети. След силно представяне, нашите момчета и момичета спечелиха 4 златни 2 сребърни и 4 бронзови медала. На най-високото стъпало застанаха Ина Синурлийска категория до-41кг.,Станислав Владимиров до-37кг.,Александра Георгиева до -41кг,Радина Борисова до-55 кг.  На крачка от златото останаха Денис Димитров-Рицаря до -49 кг и Анастасия Вакъвчиева до-55кг. С бронзови медали се окичиха Кирил Механджийски до-44 кг,Минг Ченг до 53кг,Константин Иванов +65 кг и Васил Овчаров 49 кг. Отличните резултати, доведоха до спечелване на отборната купа при кадетите.С тези си успехи състезателите ни дадоха много сериозна заявка на своите конкуренти за предстоящото Европейско първенство за кадети в Испания и показаха,че отиваме за да покажем, че България е една от водещите таекуондо сили. При Юношите представянето ни също бе на ниво.  Луиза Захариева спечели сребърен медал в категория до -49 кг,  въпреки контузията, която получи в мача за медал. Тя показа боен дух и на финала отстъпи с малко на състезателката на домакините. Теодор Здравков в кат – 68кг , също завоюва среброто, след 3 победоносни битки. До полуфинал стигнаха Емилия Тонева 49кг,Николет Костова до-49 кг,Мариела Миланов до-46кг,Иван Тончев до 63кг и една от бъдещите ни надежди за Даниел Ладжев,който загуби мача си за финал при оспорвано съдийско отсъждане. В най-тежката конкуренция при мъжете и жените с трима представителя, България спечели категоричните злато и сребро. Ванеса Маркова, която все още е юноша след медала си в Рига, показа блестяща игра и взе златото в своята категория, като на финала победи националката на Япония. Така нашето момиче продължава да се изкачва към челните места в своята категория при жените. Митко Джорджев изигра 3 мача като по учебник и отказваше своите противници с технически нокаути още  в редовното време.Натрупаната умора от изминалият му успех в Белград му попречи да надиграе олимпийският медалист - Си Мохамед Кетби. Така Дорджев старши, застана на второ място на почетната стълбица. Българските състезатели, които представяха страната ни в Румъния бяха от  таекуондо клубовете Гладиатор,Херея,Турбо,Таекуондо академия и Августа. Треньорът на националите ни Теодор Георгиев, също беше на бойното поле в Румъния и сподели добрите си впечатления от играта на родните бойци, както и вярата в българската доминация на предстоящото Европейско първенство в Полша, което предстои тази седмица.", "date": "2018.11.05", "title": "Българите победиха Дракула в Румъния"}
{"url": "http://standartnews.com/sport/cheferin_se_darpa_za_superliga-377702.html", "text": "Президентът на УЕФА Александър Чеферин е категорично против създаването на Суперлига, в която да играят топклубовете от Европа. Според инфромация на \"Дер Шпигел\" 11 клуба искат създаването на своя Суперлига, която да стартира от 2021 година. \"Това ще навреди на целия световен футбол. Това ще направи играта много по-скучна. Би било скучно да гледаме всяка седмица Ювентус срещу Байерн, вместо да кажем, градското дерби Ювентус срещу Торино. Ще се боря тази идея да не се осъществи и ще направя всичко по силите си в тази посока, докато съм президент на УЕФА\", каза Чеферин, цитиран от \"Кикер\".", "date": "2018.11.05", "title": "Чеферин се дърпа за Суперлига"}
{"url": "http://standartnews.com/sport/nadal_se_otkaza_ot_london-377710.html", "text": "Голямата звезда в тениса Рафаел Надал сложи преждевременно край на своя сезон, обявявайки, че няма да вземе участие във Финалите на АТР в Лондон, които започват в неделя. Причината е проблемът в областта на корема, заради който испанецът отказа участие и на последния Мастърс в Париж. Освен това испанецът е претърпял операция, с която да премахне свободно тяло, попаднало в глезенната му става. По този начин приключи и битката за номер 1 в края на сезона. Това ще бъде Новак Джокович, който с достигането до финала в Париж успя да изпревари Надал в класацията. Самият Надал пък почти сигурно ще финишира под номер 2 в света като единствено може да бъде изпреварен от Роджър Федерер, ако Маестрото спечели турнира в Лондон без загуба. При отсъствието на Надал мястото му на Финалите на АТР ще заеме Джон Иснър, за когото това ще бъде дебют в турнира. Матадора е вторият от голямата осмица, който се отказва от участие в Лондон. Преди него това направи и Хуан Мартин дел Потро, чието място зае Кей Нишикори. Ето и какво написа Надал до своите фенове: \"Здравейте на всички: Пиша тези думи като край на сезона. Беше сложна година, много добра в тенис отношение, когато можех да играя и в същото време много лоша по отношение на контузиите, които получих. Направих всичко възможно, за да бъда в добро състояние в края на сезона, в Париж и Лондон, правех правилните неща и много исках да играя. За съжаление имах коремен проблем в Париж миналата седмица и в допълнение имах свободно тяло в глезенната става, който трябваше да бъде премахнат в операционната днес. Вярно е, че го установихме отдавна и от време на време ми пречеше. Но след като проблемът в коремните мускули ми пречи да играя в Лондон, решихме да се възползваме от момента и да отстраним свободното тяло, за да предотвратим бъдещи проблеми. По този начин се надявам да бъда на 100% за следващия сезон. Благодаря ви за подкрепата. Рафаел Надал.\"", "date": "2018.11.05", "title": "Надал се отказа от Лондон"}
{"url": "http://standartnews.com/sport/tomash_s_ludogorets_shte_se_nadigravame-377737.html", "text": "Старши треньорът на Берое Александър Томаш сподели мнението си след победата над Славия с 2:0 в среща от 14-ия кръг на Първа професионална лига. \"Преди да кажа каквото и да е било за мача, искам да кажа две неща. Първо, благодаря на абсолютно всички футболисти. Те имат заслугата за този успех. Има хора в съблекалнята, които показаха характер. Хора като Мартин Камбуров, който е на години, но продължава да се бори. Боби Цонев, който втори мач е с проблеми, но играе. Мартин Райнов, който беше месец и половина извън терените, но за три дни изигра два много тежки мача. Всичко това показва характер и семейство. Искам така да продължават и съм сигурен, че ще имат още много по-хубави вечери\", заяви старшията на заралии. \"Искам също и да се извиня на футболната общественост, защото репликирах съдията, но някои грешки бяха очевидни. За мач мога да кажа, че влязохме трудно, но не трябва да се забравя, че за една седмицата имахме три много тежки двубоя на наш терен - ЦСКА, Ботев (Пловдив) и Славия\", добави той. \"След първия гол започнахме да контролираме всички събития на терена. Създадохме доста ситуации. Момчетата могат много повече от това, което показаха. Позволих си да коментирам някои имена, защото те наистина го заслужават. Вандерсон вкара тези два гола благодарение на целия отбор\", каза още той. \"Целта на Берое във всеки мач е да използва футболните си оръжия и да ги подчинява на колектива. Можем много повече и трябва да го повярваме. Днес показахме огромен характер. И днес, както и с Ботев (Пловдив), създадохме много ситуации. В следващия мач играем с Лудогорец - идеята ни е да се надиграваме и да играем футбол срещу шампиона на България\", завърши старши треньорът на Берое.", "date": "2018.11.05", "title": "Томаш: С Лудогорец ще се надиграваме"}
{"url": "http://standartnews.com/sport/zagi_beroe_dnes_beshe_podobar-377739.html", "text": "Златомир Загорчич сподели, че тима на Берое е бил по-добър в днешния сблъсък между двата тима, който старозагорци спечелиха с 2:0. „Белите\" имат много проблеми с контузени футболисти, като според специалиста, именно това е причината за слабото представяне на столичани. „Загубата ни днес се дължи на по-добрата игра на Берое. В днешния мач владееха инициативата през целия мач. В началото не успяхме да се възползваме от някои наши ситуации. Трудно е, събраха ни се много проблеми. Имаме контузени футболисти. Дори днес играха няколко футболисти с по няколко тренировки. Трябва да се оправяме и да се опитаме да спечелим следващия мач. Имаме липса на хора в защита. Момчетата правят каквото могат в момента\", коментира Загорчич. „Физически нещата са добре. Имаше доста тичане днес. След първия гол започнахме да правим много грешки. Трябва да си вярваме, някой път късметът ще бъде и на наша страна. Галин Иванов е много важен човек за този отбор. Не мога да кажа какво да очаквам за мача с Локо Пловдив. Правим много ротации в отбора, надявам се да изиграем силен и здрав мач и ще се опитаме да спечелим. Локомотив играят хубав футбол в момента, но се надявам, че можем да ги излъжем\", каза още той.", "date": "2018.11.05", "title": "Заги: Берое днес беше по-добър"}
{"url": "http://standartnews.com/sport/kuzmanov_vleze_v_osnovnata_shema_v_montevideo-377740.html", "text": "Националът по тенис на корт Димитър Кузманов си осигури място в основната схема на турнира в Монтевидео (уругвай), който е с награден фонд 75 хиляди щатски долара. Българинът спечели експресна победа с 6:3, 6:3 за час и 26 минути срещу аржентинеца Андреа Коларини в последен мач от квалификациите. Кузманов спечели на два пъти подаването на Коларини в първия сет и отрази единствената му възможност за пробив, а през втората част българинът спечели на два пъти серви-гейм на съперника и загуби само един. По този начин Кузманов си осигури място в основната схема, където поставен под № 1 е представителят на домакините Пабло Куевас.", "date": "2018.11.05", "title": "Кузманов влезе в основната схема в Монтевидео"}
{"url": "http://standartnews.com/sport/kamata_nyamame_shans_za_domakinstvo_na_mondial_2030_obzor-377725.html", "text": " Тя е официалната биография на Камата, написана в съавторство с Владимир Памуков. В книгата футболистът сваля маската и повдига завесата на живота си. Чувства ли обида, че Гунди, а не той е футболист на XX век - Христо Стоичков? „Не мога и нямам право да се сърдя. Пеле избра Христо Стоичков да бъде в 100-те най-добри футболисти на ФИФА. Мишел Платини избра Христо Стоичков да бъде в 50-те най-добри футболисти на Европа. И аз как да се сърдя, че едните ме слагат горе, а другите - долу. Няма сравнение. Това е много болна тема и тя винаги ще остане в празните им глави да ни сравняват. Защото има много кухи лейки, които сравняват. От мен няма да чуете нито една лоша дума за човек, който е починал преди толкова много години\", казва Камата. Най-известният бъргарски спортист Христо Стоичков събра политическия и спортен елит в хотел \"Маринела\" за премиерата на биографичната си книга \"Христо Стоичков - Историята\". Специално за тържеството от Испания долетя съдията Урисар Аспитарте, който на 5 декември 1990 г изгони Стоичков с червен картон, след като Камата го настъпи умишлено в мач на Барса. Под бурните аплодисменти на гостите реферът подари на Ицо жълт и червен картон с пожелание Камата да показва повече този с жълтия цвят. Преди старта на официалния коктейл почти едновременно дойдоха президентите на България Петър Стоянов (1997-2202), Георги Първанов (2002-2012) и Росен Плевнелиев (2012-2017). Последният бе със съпругата си Десислава Банова. Председателят на БОК и световна рекордьорка в скока на височина Стефка Костадинова също бе сред първите дошли на премиерата. От останалите олимпийски шампиони дойдоха Таня Богомилова (плуване), Мария Гроздева (спортна стрелба) и Валентин Йорданов (борба). Спортният министър Красен Кралев бе сред най-търсените за разговор от ВИП гости. Неостаряващата Йорданка Христова също бе на линия в хотел \"Маринела\". Актрисата Аня Пенчева пристигна заедно със съпруга си Ивайло Караньотов. Тимът на ЦСКА - София дойде начело с благодетеля си Гриша Ганчев. Бившият президент на \"червените\", БФС и Профилигата Валентин Михов също уважи Ицо. Колегите му от тима спечелил бронзовите медали в САЩ 94 също бе в залата. Наско Сираков, Красимир Балъков, Петър Хубчев, Данчо Лечков, Бончо Генчев, Даниел Боримиров, Петър Михтарски, Ивайло Йорданов и легендарния Димитър Пенев бяха дошли, за да уважат легендарната осмица. Носителят на Златната топка Петър Жеков, кумът ни Ицо - Атанас Узунов, волейболистите Любо Ганев, Боре Кьосев и Димо Тонев също дойдоха да почетат Стоичков. Специално заради него дойде и кумира му  легенда на българското кино Иван Иванов. Зимните спортове бяха представени олимпийската шампионка Катя Дафовска и скиор №1 Петър Попангелов. Официалната част започна с привествие от Ицо, журналиста и авторът на биографията Владимир Памуков. Министър Красен Кралев пръв поздрави Ицо за творбата и получи от него книга с автограф. След това дойде ред на тримата президенти, които получиха от Стоичков по една книга и снимки с него в рамка. После дойде ред и на Пеневата чета да се снима с Ицо. Паралелно със снимките Ицо даваше и автографи на всички желаещи. След като свърши официалната част със снимките Стоичков се премести на специално обособена маса на която да дава автографи. Напълно в реда на нещата пред нея се извии огромна опашка, а Ицо дори бе охраняван от трима бодигардове. Специално за събитието в София пристигна футболният съдия Урисар Аспитарте, настъпен от Христо Стоичков по време на превърналия се в легенда мач от 1990 г. А трима бивши български президенти също участваха в премиерата на „Христо Стоичков. Историята\". Специално за агенция \"Стандарт нюз\" Георги Първанов, президент на България от 2002 до 2012-а година коментира празника, който Христо Стоичков направи с премиерата на книнага си \"Христо Стоичков - Историята\". - Чудесно е, че толкова много хора са уважили нашата футболна и спортна легенда Ицо Стоичков. Ако трябва с едно изречение да обобщя какво е Ицо то той е Символ на българския успех. В това със се убедил обикаляйки света и говорейки с различни хора от Кралския двор до пазара в която и да е страна. Стоичков е един от най-позитивните щрихи в образа на България. - Да. Така е и това само може да ни радва. Спорта е с потенциал да ни обединява. Въпроса е, че и държавата трябва нещо да направи за спорта. Министърът на младежта и спорта Красен Кралев бе гост на днешното представянето на биографичната книга на най-големия български футболист Христо Стоичков. „Христо Стоичков. Историята\" е официалната биография на Камата, написана в съавторство с Владимир Памуков и разказва за смайващото пътешествие на едно момче от улицата на съседния блок до стохилядната сцена на „Камп Ноу\". Премиерата на книгата бе в столичния хотел \"Маринела\" и събра над 200 известни спортисти, политици, дипломати и хора на изкуството. „Много се радвам, че съм тук сред толкова много успели хора от различни сфери на българското общество. Това показва много ярко колко уважаван и обичан е Христо от цялата нация. Той безспорно е най-успешният, най-обичаният и най-популярният българин в целия свят, който е направил и продължава да прави изключително много за България\", заяви министър Кралев. Стоичков лично подари новата си книга на министъра с автограф. Кралев благодари на съавтора на книгата Владимир Памуков, който по думите му се е превърнал в един от най-добрите биографи на българските спортни легенди. „Тази книга трябваше да я има, за да могат младите хора на България да черпят вдъхновение от пътя и кариерата на Стоичков, тръгнал от един малък български град и покорил световния връх. Въпреки че за Христо е казано почти всичко, аз съм сигурен, че в тази книга ще намерим моменти, които ще дадат нови щрихи на колоритния му образ\", допълни Кралев Гости на събитието бяха още президентите на България Петър Стоянов, Георги Първанов и Росен Плевнелиев, кметът на София Йорданка Фандъкова, президентът на БОК Стефка Костадинова, множество спортни легенди, бивши съотборници на Стоичков, представители на бизнеса, както и футболният съдия Урисар Аспитарте, настъпен от Христо по време на превърналия се в легендарен мач за Суперкупата на Испания между „Барселона\" и „Реал\" (Мадрид) през 1990 г. Легендата на Левски Георги Иванов беше сред гостите на днешното представяне на автобиографията на Христо Стоичков - \"Христо Стоичков - Историята\". Гонзо заяви, че за него Камата е голям приятел и човек, който олицетворява българския спорт. \"Христо е първо приятел и второ човек, на когото всички трябва да се възхищаваме предвид това, което е постигнал в спорта. Смятам, че е един човек, който заедно със Стефка Костадинов и Вальо Йорданов са тези, които прославят България. Те олицетворяват българския спорт. Всеки човек, който познава Христо, може да научи нещо от него - характер, харизма, непримиримост. От неговата книга мога да науча много повече за неговия живот. Ще прочета книгата с интерес. Христо Стоичков е човек, който постигна много в Барселона и националния отбор. Когато отиде в Барселона, отборът не беше ставал шампион. С неговото отиване Барселона се промени. Имам истории с Христо, но нямам намерение да разказвам тези неща\", коментира той. Кубрат Пулев присъства на официалното представяне на автобиографичната книга на Христо Стоичков и сподели няколко думи за познанството си с футболната легенда и за графика си през 2019 година, както и двубоя за световната титла с Антъни Джошуа. \"Не може да кажа нещо по-специално, не сме се били и не сме играли футбол. Близки сме и той е един истински човек, много готин, прекалено откровен даже. Бях много малък и те играха на Световното, бях му фен от малък и за мое щастие, станахме приятели. Много мачове си спомням, възхищавах се на хладнокръвието му, което е много голямо качество. Боксьорите имат такъв хъс като неговия. Малко или много Пулеви сме написали вече историята и се надявам да донеса световната титла в България, за да завършим историята. Смятам, че догодина мачът с Джошуа ще е факт. Ще имам друг мач преди това, защото няма да го чакаме да благоволи. Ще имам един-два мача, които трябва да спечеля, естествено. Липсваше ми рингът много\", каза Кобрата, а цялото му изказване можете да видите във видеото.", "date": "2018.11.05", "title": "Камата: Нямаме шанс за домакинство на Мондиал 2030 (ОБЗОР)"}
{"url": "http://standartnews.com/sport/levski_shte_kosi_do_milimetar-377700.html", "text": "Ръководството на Левски се похвали с нова придобивка. Не става обаче дума за нов играч, а за супер модерна машина за косене на тревното покритие, която е на американската фирма Текстрон. Според представителя на фирмата за България Йонко Йонков, новата косачка е с възможност за регулиране височината на косене до милиметър и съответно може да се избира различна височина спрямо различните съперници. Ето и още подробности от \"сините\": ПФК Левски продължава своите усилия по модернизирането на всички аспекти от развитието на клуба и превръщането му в конкурентноспособен спрямо европейските отбори. След поредицата от усилия около защитата на своите оригинални продукти, клубът вече обслужва всичките си терени с една от най-модерните и нови машини за косене на тревното покритие - Ренсом&Джакобсен на американската фирма Текстрон. „Все повече наши футболни отбори разбират важността от добрата поддръжка на спортните терени не само за скоростта, с която топката се движи по футболния терен, но също така и за здравето на самите футболисти. Ръководството на Левски закупи една от най-добрите косачки с възможност да регулира височината на косене до милиметър с помощта на специална призма за измерване височината на тревата. Така треньорът ще може да избира различна височина на тревното покритие срещу различните съперници. Т.е. може да се играе по-бърз или по бавен футбол.\", коментира представителят на фирма Текстрон за България г-н Йонко Йонков.", "date": "2018.11.05", "title": "Левски ще коси до милиметър"}
{"url": "http://standartnews.com/sport/kobrata_boksyorite_imat_has_kato_na_kamata-377676.html", "text": "Кубрат Пулев присъства на официалното представяне на автобиографичната книга на Христо Стоичков и сподели няколко думи за познанството си с футболната легенда и за графика си през 2019 година, както и двубоя за световната титла с Антъни Джошуа. \"Не може да кажа нещо по-специално, не сме се били и не сме играли футбол. Близки сме и той е един истински човек, много готин, прекалено откровен даже. Бях много малък и те играха на Световното, бях му фен от малък и за мое щастие, станахме приятели. Много мачове си спомням, възхищавах се на хладнокръвието му, което е много голямо качество. Боксьорите имат такъв хъс като неговия. Малко или много Пулеви сме написали вече историята и се надявам да донеса световната титла в България, за да завършим историята. Смятам, че догодина мачът с Джошуа ще е факт. Ще имам друг мач преди това, защото няма да го чакаме да благоволи. Ще имам един-два мача, които трябва да спечеля, естествено. Липсваше ми рингът много\", каза Кобрата, а цялото му изказване можете да видите във видеото.", "date": "2018.11.05", "title": "Кобрата: Боксьорите имат хъс като на Камата"}
{"url": "http://standartnews.com/sport/norvezhets_shte_sviri_v_razgrad-377669.html", "text": "Норвежка съдийска бригада ще свири мача от Лига Европа, в който Лудогорец приема АЕК Ларнака (Кипър) в Разград. Главен рефер на срещата, която ще се състои на 8 ноември от 22:00 часа,  ще бъде 32-годишният Ола Хобер Нилсен с помощници Ким Томас Хаглунд и Магнус Лундберг. Това трета среща в кариерата на Нилсен на мач от груповата фаза на Лига Европа и втори за сезона след мача между Рен и Яблонец, който бе на 20 септември, завършил с победа за френския отбор с 2:1. През настоящия сезон Нилсен е ръководил и срещата от най-ниската дивизия \"D\" на Лигата на нациите на УЕФА между Азебрайджан и Косово (0:0).", "date": "2018.11.05", "title": "Норвежец ще свири в Разград"}
{"url": "http://standartnews.com/sport/real_s_dogovor_za_nad_1_mlrd_evro-377668.html", "text": "Реал Мадрид отново ще изскочи над всички в комерсиалния сектор. \"Лос бланкос\" вече са се договорили \"Адидас\" да произвежда фланелките им още десет години напред, твърди \"Марка\". Новото споразумение ще издигне контрактите със спортни концерни до нови висини. От 2020 до 2030 години \"лос меренгес\" ще заработят около 1,100 милиард евро или по 110 млн. евро на година. Досегашната сделка с компанията позволяваше на кралския клуб да печели по 52 млн. евро на година (42+10 бонуси). Считаната вече за сигурна договорка ще удвои приходите на Реал в този сектор. Това ще бъде най-скъпата фланелка в спортния свят за всички времена. За сравнение, Nike подписа договор с NBA и всички отбори ще се обличат от тази марка срещу обща сума от 1 милиард долара за осем години. Почти същата сума пари ще отиде в касата само на един футболен клуб - Реал Мадрид. Междувременно от \"Сантиаго Бернабеу\" сключиха нов договор с Fly Emirates, който ще им позволи да прибират по 70 милиона евро на година заради надписа на гърдите на фланелките. За сравнение, Rakuten плаща по 55 млн. евро на година на Барселона, а Chevrolette - 62 млн. на Манчестър Юнайтед. Преди две седмици на Генералната асамблея на Реал Мадрид бяха отчетен ръст на приходите с 11% - до 751 милиона евро.", "date": "2018.11.05", "title": "Реал с договор за над 1 млрд. евро"}
{"url": "http://standartnews.com/sport/gonzo_shte_procheta_knigata_na_hristo-377684.html", "text": "Легендата на Левски Георги Иванов беше сред гостите на днешното представяне на автобиографията на Христо Стоичков - \"Христо Стоичков - Историята\". Гонзо заяви, че за него Камата е голям приятел и човек, който олицетворява българския спорт. \"Христо е първо приятел и второ човек, на когото всички трябва да се възхищаваме предвид това, което е постигнал в спорта. Смятам, че е един човек, който заедно със Стефка Костадинов и Вальо Йорданов са тези, които прославят България. Те олицетворяват българския спорт. Всеки човек, който познава Христо, може да научи нещо от него - характер, харизма, непримиримост. От неговата книга мога да науча много повече за неговия живот. Ще прочета книгата с интерес. Христо Стоичков е човек, който постигна много в Барселона и националния отбор. Когато отиде в Барселона, отборът не беше ставал шампион. С неговото отиване Барселона се промени. Имам истории с Христо, но нямам намерение да разказвам тези неща\", коментира той.", "date": "2018.11.05", "title": "Гонзо: Ще прочета книгата на Христо"}
{"url": "http://standartnews.com/sport/mbape_veche_e_nayskap_v_sveta-377673.html", "text": "Нападателят на Пари Сен Жермен Килиан Мбапе е футболистът с най-висока финансова стойност към тази дата, изчислиха от футболната обсерватория CIES, цитирани от испанските медии. Френският суперталант е оценен на 216,5 милиона евро предвид качествата си и кариерата пред себе си. Втори изненадващо е голмайсторът на Тотнъм Хари Кейн с цена от 197,3 млн. евро. Той изпреварва с мъничко Неймар Джуниър - 197 милиона. Любопитното е, че двете големи футболни сили в последното десетилетие - Лионел Меси и Кристиано Роналдо, отстъпват челниците позиции. Аржентинецът е поставен на шесто място със 170,6 млн. евро. Кристиано Роналдо не е сред първите 15 в класацията. Еден Азар скандално пък отсъства от листата за най-добри халфове, където са изброени десетимата най-скъпи. Най-скъпият вратар в света според CIES е стражът на Манчестър Сити Едерсон (102 млн.), следван от Марк-Андре тер Стеген (99,1 млн.) и Алисон (90,8 млн.). Неочаквано защитникът с най-висока парична стойност е Самюел Юмтити от Барселона (99,2 млн.) и с това влиза в топ 15 на всички играчи. Халфът на Тотнъм Дел Али изпреварва Кевин де Бройне и Пол Погба. Ето как изглеждат класациите на CIES. 1. Килиан Мбапе (ПСЖ) - 216,5 млн. евро 2. Хари Кейн (Тотнъм) - 197,3 млн. евро 3. Неймар (ПСЖ) - 197 млн. евро 4. Мохамед Салах (Ливърпул) - 173 млн. евро 5. Филипе Коутиньо (Барселона) - 171,3 млн. евро 6. Лионел Меси (Барселона) - 170,6 млн. евро 7. Рахим Стърлинг (Ман Сити) - 164,6 млн. евро 8. Ромелу Лукаку (Ман Юнайтед) - 164,3 млн. евро 9. Деле Али (Тотнъм) - 163,4 10. Антоан Гризман (Атлетико Мадрид) - 157,7 млн. евро", "date": "2018.11.05", "title": "Мбапе вече е най-скъп в света"}
{"url": "http://standartnews.com/balgariya/otide_si_zhurnalistkata_nadezhda_kehayova-377727.html", "text": "  Внезапно и само на 40 години почина бившата журналистка в \"Стандарт\" и още няколко медии Надежда Кехайова.  В последните години тя се изявяваше като продуцент и собственик на TV Entertainment, чиито филми спечелиха няколко награди.  Надежда дебютира като репортер в пловдивското приложение на \"Стандарт\"  още през 1998 г.  Година по-късно вече заслужи две награди за най-добри журналистически материали в областта на културата – на „Дъга арт филм\" и на Фондация „Европейски месец на културата – Пловдив '99\". В последствие е отличена с още 7 награди за журналистика докато работи за културното приложение на в. „Стандарт\", за  в. „Капитал\", за Българската национална телевизия (БНТ) и в качеството си на главен редактор на младежкото списание „ASL\". От 2002 до 2008 г. е продуцент на най-старата телевизионна игра в българския ефир „Минута е много\", а в последствие и на нейния радиовариант „За един час\", излъчвани по държавната телевизия и радио – БНТ и БНР. Разработва и реализира промени в софтуера и сайта на играта, за което получава награда на Международния медиен фестивал в Албена, както и две в качеството си на  продуцент. В този период „Минута е много\" се превръща в най-рейтинговото тв предаване в националния ефир. Надежда Кехайова е сценарист на редица документални и публицистични филми като дебюта й е поредицата „Европа за нас\", реализирана по предприсъединителните програми на Европейския съюз. Участва активно в създаването на 10 документални филма, посветени на най-големите инфраструктурни обекти в страната, реализирани по програми на ЕС.  Тя е автор и продуцент и на филма „Тунел на времето\", посветен на строителството на метрото в столицата,  излъчен по БНТ. През 2016 г. реализира и дебюта си като продуцент в игралното кино с късометражния филм „Колко си хубав\"/You are beautiful, който е селектиран на над 20 фестивала в Европа и Америка и взима награда за най-добра главна мъжка роля за чуждоезичен филм на Международния фестивал в Мадрид през миналата година.   Надежда Кехайова е инициатор и председател на Световния клуб на журналистите от Пловдив, които работят в различни държави по света, но се обединиха в неформална организация и продължват да си сътрудничат.  Член е на Асоциацията на докторантите в България, част от Европейската асоциация на докторантите.  Съучредител е и член на Управителния съвет на Международния  младежки алианс, част от ООН. За всички свои приятели Надето ще остане засмяното момиче с огромно сърце, страхотен дух и хъс. Тя се раздаваше по невероятен начин,  влагаше емоция във всичките си начинания и вярваше по детски в доброто. Поклон пред паметта й ! Погребалната церемония е на 10 ноември 2018 г. от 12:00 ч в църквата \"Свети Арахангел Михаил\" на Централни гробища в Пловдив. Екипът на \"Стандарт\" изказва съболезнования на семейството и близките на Надежда Кехайова.  ", "date": "2018.11.05", "title": "Отиде си журналистката Надежда Кехайова"}
{"url": "http://standartnews.com/sport/ministar_kralev_stoichkov_pokaza_kolko_e_obichan_i_uvazhavan-377678.html", "text": "  Министърът на младежта и спорта Красен Кралев бе гост на днешното представянето на биографичната книга на най-големия български футболист Христо Стоичков. „Христо Стоичков. Историята\" е официалната биография на Камата, написана в съавторство с Владимир Памуков и разказва за смайващото пътешествие на едно момче от улицата на съседния блок до стохилядната сцена на „Камп Ноу\". Премиерата на книгата бе в столичния хотел \"Маринела\" и събра над 200 известни спортисти, политици, дипломати и хора на изкуството. „Много се радвам, че съм тук сред толкова много успели хора от различни сфери на българското общество. Това показва много ярко колко уважаван и обичан е Христо от цялата нация. Той безспорно е най-успешният, най-обичаният и най-популярният българин в целия свят, който е направил и продължава да прави изключително много за България\", заяви министър Кралев. Стоичков лично подари новата си книга на министъра с автограф. Кралев благодари на съавтора на книгата Владимир Памуков, който по думите му се е превърнал в един от най-добрите биографи на българските спортни легенди. „Тази книга трябваше да я има, за да могат младите хора на България да черпят вдъхновение от пътя и кариерата на Стоичков, тръгнал от един малък български град и покорил световния връх. Въпреки че за Христо е казано почти всичко, аз съм сигурен, че в тази книга ще намерим моменти, които ще дадат нови щрихи на колоритния му образ\", допълни Кралев Гости на събитието бяха още президентите на България Петър Стоянов, Георги Първанов и Росен Плевнелиев, кметът на София Йорданка Фандъкова, президентът на БОК Стефка Костадинова, множество спортни легенди, бивши съотборници на Стоичков, представители на бизнеса, както и футболният съдия Урисар Аспитарте, настъпен от Христо по време на превърналия се в легендарен мач за Суперкупата на Испания между „Барселона\" и „Реал\" (Мадрид) през 1990 г.", "date": "2018.11.05", "title": "Министър Кралев: Стоичков показа колко е обичан и уважаван"}
{"url": "http://standartnews.com/sport/georgi_parvanov_pred_standart_nyuz_itso_e_simvol_na_balgarskiya_uspeh-377687.html", "text": "Специално за агенция \"Стандарт нюз\" Георги Първанов, президент на България от 2002 до 2012-а година коментира празника, който Христо Стоичков направи с премиерата на книнага си \"Христо Стоичков - Историята\". - Чудесно е, че толкова много хора са уважили нашата футболна и спортна легенда Ицо Стоичков. Ако трябва с едно изречение да обобщя какво е Ицо то той е Символ на българския успех. В това със се убедил обикаляйки света и говорейки с различни хора от Кралския двор до пазара в която и да е страна. Стоичков е един от най-позитивните щрихи в образа на България. - Да. Така е и това само може да ни радва. Спорта е с потенциал да ни обединява. Въпроса е, че и държавата трябва нещо да направи за спорта. Пламен Вълков", "date": "2018.11.05", "title": "Георги Първанов пред \"Стандарт нюз\": Ицо е символ на българския успех"}
{"url": "http://standartnews.com/sport/mondial_po_futbol_u_nas__misiya_nevazmozhna-377697.html", "text": "В последните дни в медийното пространство усилено се заговори, че България може да бъде домакин на финали на световно първенство през 2030 година. Разбира се, става въпрос за съвместен проект заедно с Гърция, Сърбия и Румъния като идеята е на гръцкия министър-председател Алексис Ципрас. Премиерът Бойко Борисов, а после и министърът на младежта и спорта Красен Кралев обявиха гордо, че това е мисия възможна. Но дали наистина е така! за домакин на Мондиал по футбол. Според критериите на ФИФА за финал и откриване на подобен голям форум трябва съоръжение, което да приема поне 80 000 души. А такъв стадион няма нито една от четирите държави. Стадионът с най-голям капацитет в тези четири страни е олимпийският в Атина - 69 618 души. Той покрива критериите за мач от групова фаза на световно първенство. Същото е положението със стадионите в Букурещ и Белград. Всъщност, за да приемем мачове от финали на Мондиал трябва да имаме поне три стадиона, които да покриват критериите на ФИФА поне за групова фаза. Нашият ст. \"Васил Левски\" почти се доближава до тези изисвания. Единственото, което трябва да се направи е да се премахме атлетическата писта. Но такива планове няма. В момента у нас се строи единствено стадионът във Варна. Капацитетът обаче е твърде малък - 22 600 зрители. А може би като погледнем клубния ни футбол - у нас три големи стадиона с капацитет над 50-60 хиляди се оказват излишни. Предвид факта, че на мачове ходят средно по 2000 души.  По план Сърбия ще е готова с магистрала до границата ни още догодина. В същото време обаче пътят за Калотина се бави. Магистрала \"Струма\" е на етап планиране в най-тежката си част - Кресненското дефиле. На север \"Хумес\" трябва да стигне поне до Велико Търново, а после и до Русе, от където да се влиза в Румъния. Да, амбицията на кабинета е до 2024 г. \"Хемус\" да е 100% готова, но хвърляйки много пари в пътища, ще имаме ли достатъчно и за стадиони. Нещо повече - със сигурност ще се наложат разширения и на летищата. Нови 4- и 5-звездни хотели също не са никак излишни.  И ще бъдат прави. Но за страната с най-ниски доходи в Европа, определящ е финансовият. Положителните новини идват от Русия, където това лято се проведе Мондиалът. В периода 2013-2018 година руснаците са вложили 15 млрд. долара (11 от тях са отишли за стадиони и инфраструктура). След форума стана ясно, че приходите за страната са цели 13 млрд. долара. Отделно рекламата, която страната направи с приемането на този форум получи изключително много позитиви по цял свят. Със сигурност Русия за едно лято е развила много своя туризъм. Разбира се, евентуално наше съучастие в организация за Мондиал няма да излезе толкова скъпо, тъй като разходите ще бъдат разделени между четирите държави. Грубите сметки обаче показват, че ни е необходим бюджет от поне 1 млрд. долара за 3 нови стадиона и подобряване на инфракструктурата. Естествено, чисто финансово България ще е на загуба, но рекламата, която ще направим пред света със сигурност прави тази мисия - възможна. Тази мисия обаче може да стане и невъзможна, ако погледнем останалите кандидати за Мондиал 2030, който ще е юбилеен. Както е известно първото световно първенство се провежда в Уругвай през 1930 година. Сега тази държава заедно с Аржентина и Парагвай искат също да приемат юбилейното първенство. За домакини се точат и от Обединеното Кралство. Кандидатура има и от Алжир, Тунис и Мароко.", "date": "2018.11.05", "title": "Мондиал по футбол у нас - мисия (Не)възможна"}
{"url": "http://standartnews.com/balgariya/mrrb_sazdava_otdel_da_poeme_morskoto_prostranstveno_planirane_na_stranata-377663.html", "text": "Ново звено в Министерството на регионалното развитие и благоустройството поема политиката за морско пространствено планиране. Това е една от подготвените промени в Устройствения правилник на МРРБ. Проект за неговото изменение е публикуван за обществено обсъждане в Портала за обществени консултации и на сайта на ведомството. Предвижда се да бъдат назначени петима експерти с необходимата квалификация в областта на морското пространствено планиране с оглед обезпечаване на отговорностите за управлението, координацията и контрола на дейностите, изработването на Морски пространствен план на Република България и неговото изпълнение и актуализиране. Дейностите са възложени на министерството с измененията и допълненията на Закона за морските пространства, вътрешните водни пътища и пристанищата на Република България.  Морското пространствено планиране е нова дейност за МРРБ и за осъществяването й се правят функционални промени в министерството. Изпълнението й се възлага на Главна дирекция „Стратегическо планиране и програми за регионално развитие\" и функционалната й компетентност се разширява, а на други дирекции се прецизират. Морският пространствен план трябва на Република България трябва да бъде изработен и приет до 31 март 2021 г. Изготвянето му, както и срокът за окончателното му приемане, са залегнали в Директива 2014/89/ЕС на Европейския парламент и на Съвета за установяване на рамка за морско пространствено планиране. Така България ще изпълни своите ангажименти за цялостно транспониране на директивата. Изработването му ще се състои от няколко етапа и ще обхваща набиране на информация на национално ниво, създаване на ГИС модели и база данни, социално-икономически анализ, прогнози, сценарии, стратегия и програми, екологична оценка, оценка за съвместимост, социално-икономическа оценка.", "date": "2018.11.05", "title": "МРРБ създава отдел да поеме морското пространствено планиране на страната"}
{"url": "http://standartnews.com/balgariya/skandalat_sas_zastrahovaneto_veshtayat_1000_lv_grazhdanska_-377682.html", "text": "Застраховка \"Гражданска отговорност\" може да надхвърли 1000 лв.  Това обяви председателят на Асоциация на българските застрахователи (АБЗ) Светла Несторова на специална пресконференция.  Така тя защити предложения лимит от 20 000 лв.  за обезщетения при смърт в катастрофа. В момента средната цена на „Гражданска отговорност\" е 330 лв., което означава троен скок на полицата. Това ще засегне 3 053 317 души. Асоциацията обяснява, че цената на „Гражданска\" трябва да скочи заради решението на Върховния касационен съд (ВКС) от юли тази година. С него бе увеличен броят на лицата, които имат право да получат обезщетение за неимуществени вреди за болки и страдания при възникнал пътно-транспортен инцидент. Това решение заплашва да има тежки социални последици, най-малкото е драстичното увеличение на \"Гражданска отговорност\" до нива, които българските семейства няма да могат да си позволят, коментира Несторова.  И допълни:  „Това не са спекулации\". Според данни на Софийски градски съд са заведени 529 дела по \"Гражданска отговорност\" от лица по стари случаи, което е с 230 повече от миналата година. Първите съдебни решения са факт. Съдът е решил да се изплатят на момиче 50 000 лева за смъртта на непълнолетно ѝ братче. По друг случай е решено да се платят 60 000 лева. От днес според решение на ВКС трябва да бъдат изплатени на роднини 70 000 лева. Проблем според Асоциацията е, че в България шофьорите плащат най-евтината застраховка \"Гражданска отговорност\" в Европа. \"Същевременно застрахователите плащат високи обезщетения и регистрираме най-високата смъртност при катастрофи. Застрахователите няма как да издържат при това положение\", категорична бе Несторова. \"Заведени дела за над милиард лева няма откъде да дойдат, освен от цената на \"Гражданска отговорност\". Асоциацията на българските застрахователи няма интерес от социална криза. От години настояваме за спешни мерки от страна на държавата и ясна методика за изплащане на имуществените и неимуществените суми. Надявам се да не се стига до фалити на застрахователи. Всичко зависи от това какво ще направят политиците\", каза още Несторова. Според Асоциацията от новите поправки в законодателството облага имали 9 адвокатски кантори, които лобирали за промените. Въпреки че журналистите поискаха техните имена, сдружението отказа да ги назове.", "date": "2018.11.05", "title": "СКАНДАЛЪТ СЪС ЗАСТРАХОВАНЕТО: Вещаят 1000 лв. „Гражданска“"}
{"url": "http://standartnews.com/balgariya/uvolniha_petar_haralampiev_ot_shefskiya_post_v_agentsiyata_za_balgarite_v_chuzhbina-377694.html", "text": "С решение на правителството Петър Харалампиев е освободен като председател на Държавната агенция за българите в чужбина, съобщиха от правителствената пресслужба. Длъжността временно ще бъде изпълнявана от заместник-председателя на Агенцията Димитър Владимиров до определянето на нов титуляр. Правителственото решение, предложено от министър-председателя Бойко Борисов, е прието неприсъствено.", "date": "2018.11.05", "title": "Уволниха Петър Харалампиев от шефския пост в агенцията за българите в чужбина"}
{"url": "http://standartnews.com/balgariya/politsai_razbiha_pechatnitsa_za_falshivi_dolari_vav_varna_obnovena-377671.html", "text": "Във Варна бе открита и неутрализирана група с оборудване, занимавала се с отпечатването на фалшиви американски долари, съобщават от МВР. При операцията на Главна дирекция „Борба с организираната престъпност\" и Специализираната прокуратура са задържани трима души, на които са повдигнати обвинения. Иззети са отпечатани и в различна степен на завършеност 100-доларови банкноти, общо около 1 350 000 долара. Мастилата, използвани за изработването им, имитират магнитно мастило, което прави фалшификатите изключително трудно разпознаваеми. Над 1 350 000 долара фалшиви банкноти са иззети при акция на Специализираната прокуратура във Варна, потвърди на брифинг прокурорът Евгения Деянова от  Специализираната прокуратура. \"През септември в Специализирана прокуратура беше образувано досъдебно производство срещу организирана престъпна група, която е действала във времето от месец март 2017 година до настоящия момент. Целта на тази организирана престъпна група е обвързана с производство и изготвяне на неистински парични знаци, както и документни престъпления. През ноември групата беше разкрита и при извършени претърсвания на територията на град Варна бяха установени няколко адреса, в които лицата са съхранявали машини, техники и консумативи, необходими за изготвянето на тези неистински парични знаци. Те са иззети по делото. При извършените претърсвания бяха намерени отпечатани и изготвени в различна степен на завършеност банкноти само в номинал от 100 щатски долара\", каза още Евгения Деянова. \"В резултат на това са задържани 3 лица и са привлечени като обвиняеми. На тях са повдигнати обвинения за участие в организирана престъпна група и за подготовка на неистински парични знаци. Интересното в случая е, че мастилата, които са използвали за изготвянето на този вид банкноти, имитират магнитно мастило, което позволява банкнотата да бъде трудно различаваща се от истинската при проверка в устройство за проверка на банкноти. Тоест тези банкноти трудно биха били разпознаваеми дори и от банкомат или от едно преброяващо устройство, което би следвало да отчита неистинските банкноти. Освен банкнотите в някои от адресите намерихме също и служебни знаци на различни институции – на Министерство на вътрешните работи, на Морска администрация, така че във връзка с тези предмети и вещи предстои повдигане и на други обвинения. Разследването продължава\", допълни прокурорът.", "date": "2018.11.05", "title": "Полицаи разбиха печатница за фалшиви долари във Варна (обновена)"}
{"url": "http://standartnews.com/balgariya/kulturni_tsennosti_izzeti_pri_arest_na_mezhdunarodna_trafikantska_grupa_dopalnena-377675.html", "text": "Организирана престъпна група за трафик на културни ценности е разбита при международна операция, съобщиха от вътрешното ведомство. Действията са осъществени съвместно от властите в България и Испания с подкрепата на координационния център на Евроджъст. В хода на действията на територията на двете държави са задържани общо 13 български граждани (четирима в България и деветима в Испания), претърсени са над 20 адреса. От организираната престъпна група са иззети 30 600 предмета – монети, украшения и други, представляващи културно-исторически ценности. Тепърва ще става ясно откъде са придобити културните ценности, открити при акцията в България и Испания, каза гл. комисар Ивайло Спиридонов, директор на ГДБОП. Във връзка с неутрализираните две престъпни групи за трафик на културни ценности и за печатане на фалшиви пари, гл. комисар Спиридонов коментира, че най-основното и по двата случая е перфектната международна дейност, която имат и Специализирана прокуратура и ГДБОП с партньорски структури в Европа и САЩ. „По първия случай с трафика на културните ценности бих казал, че придобитата информация е още от началото на януари месец. Тогава колегите успяха да развият информацията как тези ценности напускат страната и там са обявявани за продажба чрез електронни сайтове. България е на възлово място между Изтока и Запада, включително и тези военни действия, които се водят на територията на Сирия. През България минават много културни ценности за Европа. Откъде са придобити тези културни ценности тепърва ще става ясно\", каза още Спиридонов. „Перфектна оперативна работа на колегите по фалшификациите. Бих казал, че в една толкова конспиративна дейност изключително трудно се стига до абсолютно всичко в първоначалния етап. Няма да крия, че за много от нещата сме подозирали какво ще намерим на тези адреси. Част от техниката е открита в гараж, изолиран от шума.\", съобщи още комисарят.", "date": "2018.11.05", "title": "Културни ценности иззети при арест на международна трафикантска група (допълнена)"}
{"url": "http://standartnews.com/balgariya/maya_manolova_prizova_vlastta_da_sleze_ot_sluzhebnite_koli_obnovena-377681.html", "text": "„След като премине и първата ми мобилна приемна във влака София – Варна утре, обмислям да предложа на всички, които заемат високи позиции в страната, да оставят служебните си автомобили и да ползват обществения транспорт като мен\". Това заяви националният омбудсман Мая Манолова. Тя пристигна в Стара Загора демонстративно  с автобус за срещата си с първия избран млад обществен защитник  Бетина Радева и нейния заместник Калоян Максимов, и двамата ученици от 11 клас в езиковата гимназия \"Ромен Ролан\". Както е известно, предстои служебният автомобил на омбудсмана да бъде отнет. По този повод финансовият министър Владислав Горанов заяви, че \"НСО е една скъпа таксиметрова компания\". „За мен е огромна чест и привилегия да присъствам на това вдъхновяващо събитие – встъпването в мандат на младите омбудсмани на „млада\" Загора – събитие наистина уникално за България, което се случва за първи път. Аз не съм изненадана, че това се случва именно в Стара Загора, защото това е градът на активното и будно гражданско общество, на активни граждани, които воюват за своите каузи, които печелят своите каузи, които не се отказват до решаването на проблемите, които поставят\", каза Манолова в тържествената зала „Славейков\" в Община Стара Загора. Учениците Бетина Радева и Калоян Максимов бяха избрани след оспорван конкурс в съревнование с 20 екипа от по двама ученика от седем местни училища. Организатор на инициативата е общественият посредник на гр. Стара Загора Надежда Чакърова – Николова. Манолова изрази надежда, че първото, с което ще се заеме новата омбудсманска двойка, ще бъдат проблемите на младите хора и на децата в Стара Загора, да станат по-видими. „Аз много се надявам, че тази кауза за изваждане на младежките проблеми ще бъде съпътствана и от една друга кауза за популяризиране правата на младите хора и на децата, защото независимо къде живеят - дали в столицата, дали в големи градове, или в малки села, младите хора и децата на България имат еднакви и равни права. Това са правото на достоен живот, правото на развитие, на добро образование, на добро здравеопазване и правото на детско и младежко участие, правото тяхното мнение и глас да се чуят и да бъдат взети предвид от институциите и от обществото\", подчерта Манолова. Тя пожела на новите си млади колеги да се превърнат в усилвател и говорител на младежкото мнение, което да отстояват. „Аз много се надявам, че ние ще си сътрудничим, Вие ще бъдете моя глас сред младите хора, а аз - Вашия посредник сред националните институции\", допълни Манолова и изяви готовност институцията на националния омбудсман да обучава младежите, за да се научат на място как се защитават правата на гражданите. „България има нужда от хора како Вас, от млади хора с амбиции, от млади хора с гражданска активност, от млади хора, които са готови да отстояват каузи. Моето пожелание е, колкото и да е трудна задачата, която сте си поставили, колкото и невъзможна да изглежда каузата зад която стоите, ако тя е справедлива, преследвайте я докрай\", посъветва Манолова. В тържествената церемония за Млад омбудсман участваха още заместник-кметът на Община Стара Загора Иванка Сотирова, председателят на Общинския съвет Таньо Брайков, представители на Регионалния инспекторат по образованието, Младежки общински съвет, Общински детски съвет, представители на училищни съвети и парламенти в града, младежки организации, граждани и др. По-рано през деня омбудсманът Мая Манолова пристигна в Града на липите с автобуса, като повод за това стана намерението на властта да й отнеме от догодина работния служебен автомобил на НСО, ползван през годините и от нейните предшественици на поста – Гиньо Ганев и Константин Пенчев. „Моят екип предложи да пробваме как ще бъде пътуването с обществения транспорт. Утре отваряме приемна във влака по жп линията София – Варна, за да уплътним 8-те часа пътуване\", подчерта омбудсманът. Тя допълни, че хиляди хора ползват всекидневно обществен транспорт и нейното пътуване няма да е нещо извънредно. „Да, факт е, че служебната кола е удобство и предвид очакванията на хората да съм на точното място и в точното време, общественият транспорт изглежда сложен за постигането тази цел\", посочи още омбудсманът, но изрази готовност, ако е необходимо, да пътува всеки ден с такси, тролей, метро, автобус или влак. Мая Манолова подчерта още, че обмисля да осчетоводи билетите на гражданите, които ще ползват приемната във влака и да ги изпрати на финансовия министър Владислав Горанов, който да им ги заплати. По думите й, гражданите не са длъжни да плащат за приемна с когото и да било, но акцентира, че така може да им излезе по-евтино, отколкото да пътуват до офиса  й в столицата.", "date": "2018.11.05", "title": "Мая Манолова призова властта да слезе от служебните коли /ОБНОВЕНА/"}
{"url": "http://standartnews.com/balgariya/usbalo_predlaga_tri_sedmitsi_bezplatni_pregledi_na_prostatata-377666.html", "text": "Безплатни прегледи на простатата започват в Университетската специализирана болница за активно лечение по онкология (УСБАЛО). Поводът е месец ноември, който е посветен на превенцията на този орган. Прегледите ще се извършват от екипа на проф. Красимир Нейков, началник на Клиниката по урология. Те са предназначени за мъже между 50 и 70 години. Консултациите ще започнат на 7 ноември (сряда) и ще продължат три седмици - до 28 ноември. Те ще се провеждат всеки работен ден от 12.00 до 14.00 ч. в кабинет 107. За да се възползвате от тях, е необходимо да извършите предварително записване на телефон: 02/8076299 (от 8.00 до 12.00 ч.).  Прегледите не включват тест с PSA, ако имате актуален такъв от последните 12 месеца, е добре да го носите със себе си. Ракът на простата е сред честите онкологични диагнози. Всяка година новите случаи у нас са над 2400. Основните симптоми за възможни проблеми с простатата са затруднено уриниране, наличието на тънка струя, нощни ходения. Сред рисковите фактори са напредването на възрастта и неправилният начин на живот. Диагностицирано навреме обаче, заболяването е лечимо.", "date": "2018.11.05", "title": "УСБАЛО предлага три седмици безплатни прегледи на простатата"}
{"url": "http://standartnews.com/balgariya/81_ot_balgarite_iskat_ostavkata_na_valeri_simeonov_pokazva_anketa_na_galap-377658.html", "text": "По-голямата част от българите, а именно 81%, смятат, че вицепремиерът Валери Симеонов трябва да подаде оставка заради изказването си за майките на деца с увреждания. 15% са на обратното мнение, а останалите не могат да преценят.  Мнозинство от 56% са против оставка на правителството, а 34% са „за\", докато останалите не могат да отговорят. 64% смятат, че и Бойко Борисов е отговорен в ситуацията около Валери Симеонов, а 31% са на противоположната позиция. Останалите се затрудняват да отговорят. Това показва независим телефонен сондаж на „Галъп интернешънъл\", проведен от 27 октомври до 2 ноември сред 800 души в цялата страна. Сондажът започна преди акциите в Държавната агенция за българите в чужбина, уточняват социолозите. Изследването показва, че в подкрепа на Валери Симеонов се обявяват основно привържениците на „Обединените патриоти\", където близо 60% са против оставката близо 40% са „за\". Обратната е картината при симпатизантите на ГЕРБ – над 50% „за\" и около 40% - „против\". В този въпрос, разбира се, се отразява не само оценката за конкретния скандал, а и генералното отношение на попитаните за участието на Симеонов в политиката, уточняват социолозите. Повечето обществени групи са „против\" оставката на правителството. Електоратът на БСП е по-скоро „за\". Онези, които не биха гласували и които биха гласували с „не подкрепям никого\", т.е. дистанцираните от политиката хора, са разделени в мненията си. Привържениците на ГЕРБ не смятат, че премиерът носи отговорност в ситуацията със Симеонов, а привържениците на Патриотите са разделени по въпроса.", "date": "2018.11.05", "title": "81% от българите искат оставката на Валери Симеонов, показва анкета на Галъп"}
{"url": "http://standartnews.com/balgariya/libiya_iska_da_obuchavame_politsaite_y-377670.html", "text": "Възможностите България да предостави на Либия програми за обучение на полицаи и пожарникари, обсъдиха лидерът на АБВ Румен Петков и либийския министър на вътрешните работи Фат'хи Башага. Петков е на посещение в Либия. Той поздрави Фат'хи Башага за назначаването му на поста и му пожела успех. На официалната среща Петков предложи на либийския министър възможността държавата ни да предостави на Либия програми за борба с наркотрафика и наркоразпространението, прането на пари, обучение на полицейски служители, задгранична служба, на общополицейски служители и на противопожарна охрана. Председателят на ПП АБВ изрази готовност да бъде извършен анализ на структурата на либийската правоохранителна система и да им бъдат предложени действия за нейното реформиране, което вътрешният министър на Либия прие с голяма благодарност. Министър Фат'хи Башага прояви огромен интерес към възможността да използва потенциала, който има България, за да се обучават служителите, като получи уверение, че държавата ни може да осигури такава подготовка, включително и със специално снаряжение. Вътрешният министър на Либия веднага възложи на службите си да започнат подготовка и заяви готовност да гостува в България и да се премине към конкретни действия за обучение на либийски служители на правоохранителната система. Румен Петков уведоми министър Фат'хи Башага, че държавата ни разполага с голяма експертиза и в неправителствения център (Център за изследване на демокрацията, Международен институт за сигурност и сътрудничество), както и голям потенциал, граден в годините, в Академията на МВР. В рамките на официалната среща министър Фат'хи Башага изрази увереност, че като министър на вътрешните ще положи грижа за сигурността и защитата на българските граждани, които живеят и работят на територията на либийската държава.", "date": "2018.11.05", "title": "Либия иска да обучаваме полицаите й"}
{"url": "http://standartnews.com/balgariya/den_za_pochist_vazduh_shte_otbelezhim_v_sofiya_na_16_noemvri-377660.html", "text": "За първи път, през 2018 г., на 16 ноември 2018 г., по инициатива на Столична община, в България ще се отбележи Ден за по-чист въздух. За участие са поканени училища, институции, представители на бизнеса и граждани, съобщиха от общината. На 16 ноември 2018 г. администрацията на Столична община се отказва от личните и служебните си автомобили за по-чист въздух. Писма от столичния кмет Йорданка Фандъкова с покана за участие в Деня за по-чист въздух, чрез отказ от лични и служебни автомобили, както и чрез различни други инициативи, които имат принос към качеството на въздуха, са изпратени до всички министерства, представители на бизнеса, столични училища и районни администрации на територията на Столична община. „Каним всички граждани, институции, ученици, бизнеси да се включат в този Ден за по-чист въздух, чрез отказ от личните и служебните си автомобили или чрез други, избрани от тях инициативи. Целта е всички заедно да покажем, че участието на всеки един от нас в преодоляване на този характерен за зимния период проблем, е много важно. Нито една мярка и нито една инициатива сама не може да се справи с предизвикателството „по-чист въздух\". Всички заедно – и институции, и граждани – можем\" – коментира инициативата кметът Йорданка Фандъкова. Инициативата на Столична община се провежда с подкрепата на посолството на Великобритания в България. Идеята за отбелязване на Ден за по-чист въздух идва именно от Великобритания, където този ден се отбелязва всяка година в различни градове.", "date": "2018.11.05", "title": "Ден за по-чист въздух ще отбележим в София на 16 ноември"}
{"url": "http://standartnews.com/balgariya/detsa_gostuvaha_na_sdvr_v_denya_na_otvorenite_vrati-377696.html", "text": "Доброволци от Детско полицейско управление посетиха днес Столичната полиция, а поводът бе предстоящия празник на полицията – 8 ноември. Третокласниците от 3 СУ- София и класният им ръководител бяха посрещнати от инспектори от Детска педагогическа стая, които им разказаха част от историята на столичната полиция и сградата. Те гостуваха на директора на СДВР - старши комисар Ивайло Иванов и разгледаха подредената в кабинета му сбирка от купи и награди, спечелени през годините на различни турнири от служители на дирекцията. Малките доброволци му подариха своя рисунка, седнаха и на директорския стол. В лабораторията  на криминалистите те научиха как се търсят дактилоскопни следи, показано им беше сравнително изследване на гилзи, както и защитите на документите за самоличност. Децата посетиха дежурния оперативен център и чуха как се приемат сигналите за различни инциденти, случващи се  на територията на столичния град. В залата за видеонаблюдение имаха възможност да видят къде и какво наблюдават камерите. С помощта на операторите направиха кратка виртуална разходка из столицата, видяха познати обекти и улици. Малчуганите се възхитиха на оръжейните експонати, изложени в специална зала. Видяха различни оръжия (ножове, саби, пистолети, револвери, пушки, автомати), използвани от  полицаи и в миналото, и днес.", "date": "2018.11.05", "title": "Деца гостуваха на СДВР в деня на отворените врати"}
{"url": "http://standartnews.com/balgariya/boris_vangelov_pred_standart_tvardeniyata_na_katya_mateva_sa_klevetnicheski-377712.html", "text": "  - Напълно клеветнически са. Аз съм от три години и половина в София. Две години бях в агенцията. Още отпреди това, когато живеех във Велико Търново, четях в пресата за атаките срещу даването на гражданство на българите от Македония, за някакви нередности и т.н. И всичките тези атаки от 2014 г (тогава още ВМРО не е имало вицепремиер), бяха все да се саботира държавната политика за българите в Македония и Албания. И във всичките тази писания, които Катя Матева повтаря, за много неща от 2014 г. е замесена. - Матева пуска статия в \"Нувел обсерватьор\". На база на тази статия ДПС поиска комисия за разследване на далаверата с паспорти. Ние, 11 депутати от ВМРО, отидохме първи да се подпишем. Те даже бяха изненадани, защото никой не беше се подписал и им казахме: действайте, дайте да видим сега къде са тези търговии с паспорти. - Тя паспорти не дава. Тя издава удостоверения за български произход, с които се извършва специална процедура по Административно-процесуалния кодекс. Говоря за времето, през което аз бях председател - от март 2015 г до март 2017 г. След като кандидатът за българско гражданство от български произход получи удостоверението на агенцията, едва тогава той отива в Министерството на правосъдието, където се развива цялото производство и се проверява именно дали е бил криминално проявен и т.н. След това се произнасят девет институции и се стига до гласуване на Съвет по гражданството, който дава мнение. Участвал съм  в качеството на председател на този съвет. Всеки кандидат се проверява в Шенгенската информационна система и в Интерпол и когато има за някой нещо, му отказвахме гражданство. Съветът дава мнение, а не решение. Министърът на правосъдието дава предложение към вицепрезидента. Той допълнително си решава. Той може да откаже, въпреки че всички по веригата са казали \"да\". Затова се чудя къде са тези митични престъпници, за които Катя Матева говори. Ако те са извършили престъпление, след като са станали български граждани, ами че от 153 000 души, възможно е 114 в живота си нещо да направят. Къде е тази продажба на паспорти от ВМРО и как става просто това нещо? Излиза, че цялата държавна машина работи за ВМРО. - Това също е груба лъжа. От 15 години аз съм единственият председател, който е от ВМРО. Когато отидох в Агенцията не заварих нито един човек от ВМРО и не назначих нито един човек. И това може да се провери от всеки журналист. - А, това вече е друго. Покрай това тръгнаха атаките към ВМРО. Там, ако има извършено престъпление, много ясно, че виновните ще си носят отговорността, и то престъпление за корупция, доколкото чета от медиите. Тъй че, ако разследват за корупция арестуваните от ДАБЧ, това е работата на специализираната прокуратура. Обаче едно е да търсиш там корупция, друго е да говориш, че ВМРО  е \"паспортна мафия\". Двете сюжетни линии много ясно трябва да се разграничат. Очевидно, когато си държавотворен елемент, макар и мъничък, си трън в очите. Защо не атакуват някой друг? Защото имаме праволинейна политика и настояваме българите от Македония, Украйна, Албания, Молдова, да вземат по облекчен ред българско гражданство. Това го пише в конституцията. А такива като Катя Матева правят всичко възможно те да го вземат по най-затруднения възможен ред. Дано хората да отсяват двете сюжетни линии. Бяха смесени и то целенасочено.", "date": "2018.11.05", "title": "БОРИС ВАНГЕЛОВ ПРЕД \"СТАНДАРТ\": Твърденията на Катя Матева са клеветнически"}
{"url": "http://standartnews.com/balgariya/26_uchilishta_i_detski_gradini_v_sofiya_shte_se_modernizirat_po_op_regioni_v_rastezh-377714.html", "text": "Общо 26 училища и детски градини ще бъдат модернизирани по оперативна програма „Региони в растеж\". Това съобщи кметът на София Йорданка Фандъкова на проверката на строителните дейности на 62-ро училище „Христо Ботев\" в кв. \"Обеля\". „Повечето дейности ще бъдат приключени в края на следващата година. Стойността на договора по проекта с Министерството на регионалното развитие е над 63 милиона лева, като 58 милиона са безвъзмездно европейско финансиране. Останалите са финансирани от бюджета на Столична община. Това е първият много голям проект, който цели цялостна модернизация на детски градини и училища и за първи път включително и дворовете. Европейските проекти ни позволяват да включим цялостна модернизация. Между 40-60 % са спестяванията, които очакваме да има след цялостното саниране и въвеждането на мерки за енергийна ефективност в тези училища и детски градини. Това е и важна мярка за борбата с климатичните промени и съответно за по-чист въздух в София\", обясни Фандъкова. „В пет столични района, четири от които са жилищни райони – \"Илинден\", \"Връбница\", \"Надежда\" и \"Красна поляна\" и Френската гимназия в район \"Средец\" в рамките на две-три години трябва този проект да се финализира, надявам се успешно, и да са доволни децата, учителите и родителите\", допълни още кметът на София.", "date": "2018.11.05", "title": "26 училища и детски градини в София ще се модернизират по ОП „Региони в растеж“"}
{"url": "http://standartnews.com/sport/grigor_izpadna_ot_top_10-377635.html", "text": "Водещият български тенисист Григор Димитров изпадна от топ 10 на световната ранглиста за първи път след 16 месеца. Хасковлията вече е №19-и с 1835 т, след като загуби в третия кръг на турнира от сериите \"Мастърс\" в Париж. Настоящото класиране е  най-слабото за Григор от 2 октомври 2016 година, когато беше на 20-о място в подреждането. №1 в класацията отново е Новак Джокович (Сърбия), който достигна финал във френската столица и с 8045 т измести от върха Рафаел Надал (Исп), който вече е втори със 7480 т. Швейцарецът Роджър Федерер е трети с 6020 точки. Класиране на българите в новата ранглиста: 19. (10) Григор Димитров (България) 1835 т 289. (299) Димитър Кузманов 171 т 411. (405) Александър Лазов 95 т 628. (630) Александър Лазаров 44 т 917. (919) Васко Младенов 16 т 974. (974) Габриел Донев 13 т 1430.(1433) Александър Донски 3 т 1720.(1724) Мартин Димитров 1 т", "date": "2018.11.05", "title": "Григор изпадна от топ 10"}
{"url": "http://standartnews.com/sport/stoichkov_predstavya_novata_si_kniga-377654.html", "text": "Най-успелият български футболист Христо Стоичков започна представянето на биографичната си книга Христо Стоичков - Историята. Специално за премиерата от Испания дойде реферът Урисар Аспитарте, който Ицо настъпи на мач в дебютния си сезон за Барселона. \"В книгата представям всичко , както аз съм го видял. Сам нямаше да направя нищо и затова благодаря на всичките си колеги без да ги деля\", заяви в началото на пресконференция Стоичков. Той благодари на журналиста Владимир Памуков, че е намерил време да напише книгата. \"Не съм спестил нито един критичен момент\", каза още Ицо. Сред гостите на премиерата в хотел Маринела е и Данчо Лечков, вицепрезидент на БФС и колега на Стоичков от тима спечелил бронзовите медали на Мондиал 1994 в САЩ.", "date": "2018.11.05", "title": "Стоичков представя новата си книга"}
{"url": "http://standartnews.com/sport/meyuedar_debyutira_v_mma_na_31_dekemvri-377638.html", "text": "Американският боксьор Флойд Мейуедър ще дебютира в смесените боеве (ММА) на 31 декември в Токио. Негов съперник ще е японеца Тенсин Нацукава. 41-годишният Меуедър има в профибокса 50 победи от 50 мача и държеше поясите във всички 5 световни версии. В последния си мач на 26 август 2017-а американецът победи с технически нокаут Конън Макгрегър (Ирландия). Нацукава към момента пък има 4 боя в ММА с 4 победи. Доскоро въвряха слухове за предстоящ бой между Мейуедър и носителя на пояса Абсолютен шампион в UFC в лека категория на Хабиб Нурмагомедов (Рус). Пред медиите двамата си разменяха закани за евентуален бой помежду им. Мейуедър обаче иска битката да е по правилата на бокса, докато президента на UFC Дийн Уайт разкри, че Хабиб има контракт с неговата организация и може да се бие с Мейуедър само по правилата на смесените бойни спортове.", "date": "2018.11.05", "title": "Мейуедър дебютира в ММА на 31 декември"}
{"url": "http://standartnews.com/sport/hristo_stoichkov_razkazva_istoriyata_si_v_nova_biografichna_kniga-377656.html", "text": "Българската футболна легенда Христо Стоичков представи биографичната си книга под заглавие „Христо Стоичков. Историята\". Тя е официалната биография на Камата, написана в съавторство с Владимир Памуков. В книгата футболистът сваля маската и повдига завесата на живота си. Чувства ли обида, че Гунди, а не той е футболист на XX век - Христо Стоичков? „Не мога и нямам право да се сърдя. Пеле избра Христо Стоичков да бъде в 100-те най-добри футболисти на ФИФА. Мишел Платини избра Христо Стоичков да бъде в 50-те най-добри футболисти на Европа. И аз как да се сърдя, че едните ме слагат горе, а другите - долу. Няма сравнение. Това е много болна тема и тя винаги ще остане в празните им глави да ни сравняват. Защото има много кухи лейки, които сравняват. От мен няма да чуете нито една лоша дума за човек, който е починал преди толкова много години\", казва Камата. Специално за събитието в София пристигна футболният съдия Урисар Аспитарте, настъпен от Христо Стоичков по време на превърналия се в легенда мач от 1990 г. А трима бивши български президенти също участваха в премиерата на „Христо Стоичков. Историята\".", "date": "2018.11.05", "title": "Христо Стоичков разказва историята си в нова биографична книга"}
{"url": "http://standartnews.com/sport/tragediya_na_ringa_boksyor_pochina_sled_nokaut-377661.html", "text": "Страшна трагедия се случи с италианският боец Кристиан Дагио. Той получи тежки травми на главата по време на мача си срещу Дон Паруанг, строполи се на земята и почина. 49-годишният италианец падна на ринга в 12-ия рунд в нокаут и бе откаран в болница. Там той е изпаднал в кома и малко след това издъхнал. „Той почина, така както искаше да почине. Не съжалявам за това. Брат ми просто беше такъв човек. Искаше да се бие до 80-годишна възраст. Боксовият ринг беше животът му. Отиде си като шампион\", коментира братът на починалия Кристиан Дагио. Това беше 11-и мач в кариерата на Криситиан Дагио по правилата на традиционния бокс и в него претърпя първата си загуба. Той дълги години е живял в Тайланд. Голяма част от кариерата му преминава на ринга за кикбокс. Записва 189 мача, от които 145 са победи. Има пет сблъсъка по правилата на ММА и в тях е записал три успеха", "date": "2018.11.05", "title": "Трагедия на ринга! Боксьор почина след нокаут"}
{"url": "http://standartnews.com/sport/vratar_na_bartan_shte_pazi_za_balgariya-377664.html", "text": "Селекционерът на \"А\" националния отбор на България Петър Хубчев обяви разширената група футболисти, повикани за двубоите с Кипър и Словения от турнира Лига на нациите. Лъвовете гостуват в Никозия на 16 ноември, а три дни по-късно приемат словенците на стадион \"Васил Левски\" в последния си мач от турнира. Изненадващото име е вратарят Димитър Евтимов, който в момента пази за английския Бъртън Албион- отбор от Лига 1, третото ниво на футбола в страната. Въпреки че има временни едномесечни договори, Евтимов направи впечатление със силните си изяви и класирането на скромния отбор на четвъртфинал в турнира за Купата на Лигата на Англия. Другият нов футболист е нападателят на Левски Станислав Костов, който в момента се намира в добра форма. В тима се завръща Спас Делев. Вратари: Пламен Илиев (Астра, Рум), Георги Петков (Славия), Димитър Евтимов (Бъртън Албиън, Анг) Защитници: Антон Недялков (Лудогорец), Николай Бодуров (ЦСКА-София), Божидар Чорбаджийски (ЦСКА-София), Иван Горанов (Левски), Иван Бандаловски (Берое), Камен Хаджиев (Берое), Страхил Попов (Касъмпаша, Тур), Петър Занев (Енисей, Рус), Васил Божиков (Слован Братислава, Слвк) Полузащитници: Галин Иванов (Славия), Александър Цветков (Берое), Мартин Райнов (Берое), Кристиян Малинов (ЦСКА-София), Светослав Ковачев (Дунав), Тодор Неделев (Ботев Пд), Георги Костадинов (Арсенал Тула, Рус), Божидар Краев (Мидтиланд, Дан), Симеон Славчев (Карабах, Азер), Николай Димитров (Урал, Рус) Нападатели: Ивелин Попов (Спартак Москва, Рус), Кирил Десподов (ЦСКА-София), Радослав Василев (Черно море), Спас Делев (Погон, Пол), Станислав Костов (Левски)", "date": "2018.11.05", "title": "Вратар на Бъртън ще пази за България"}
{"url": "http://standartnews.com/balgariya/zhestoka_katastrofa_v_plovdiv_se_razmina_bez_zhertvi-377629.html", "text": "Тежка катастрофа стана на оживен булевард в Пловдив, съобщава кореспондентът на bTV Новините в региона. По чудо няма жертви. Около 9:50 ч. БМВ и Киа са се ударили странично на бул. „Освобождение\" близо до хотел „Ес Пи Ес\", при което германският автомобил излязъл от пътя и се забил в дърво. Ударът е бил толкова силен, че колата е буквално разцепена на две. „Въпреки това първоначалните данни са, че няма тежко ранени. На място има полиция.", "date": "2018.11.05", "title": "Жестока катастрофа в Пловдив се размина без жертви"}
{"url": "http://standartnews.com/balgariya/bsp__sofiya_startira_predavane_sofiyska_tribuna_po_radio_fokus-377631.html", "text": "Столичната организация на БСП стартира едночасово тематично седмично предаване \"Софийска трибуна\" по радио \"Фокус\". Началото ще бъде поставено днес в 17,00 часа. Гости на старта на предаването ще бъдат председателят на БСП - София Калоян Паргов и бившият министър на културата Георги Йорданов. Слушателите ще имат възможност да чуят от първо лице коментар за миналото и настоящето на София.  Както и интересни факти, свързани с това какво е било планирано и какво се случва в столицата. Предаването \"Софийска трибуна\" ще се излъчва всеки понеделник от 17,00 до 18,00 часа в софийския ефир на радио \"Фокус\".", "date": "2018.11.05", "title": "БСП - София стартира предаване \"Софийска трибуна\" по радио \"Фокус\""}
{"url": "http://standartnews.com/balgariya/manolova_hvana_avtobusa_za_stara_zagora_nikoy_nyama_da_me_spre_da_si_varsha_rabotata_-377633.html", "text": "Взеха ми колата, за да се опитат да ме спрат да си върша работата, но това няма как да се случи. Това каза омбудсманът Мая Манолова, която отпътува за Стара Загора с автобус. „Служебната кола е удобство и, че предвид очакванията на хората да съм на точното място в точното време, общественият транспорт изглежда сложен за постигане на тази цел. Днес например се наложи да променим часа на събитието с час и половина, тъй като е невъзможно да стигна в 11 часа\", заяви Манолова. Тя увери, че докато е омбудсман всеки ден ще бъде посветен на българските граждани и ще бъде на точното място независимо какво ще ѝ струва това. „Тази седмица ще сме с обществения транспорт. Утре отваряме приемна във влака София-Варна, за да уплътним 8-те часа пътуване. Обмислям билетите на гражданите, които ще използват приемната във влака да ги осчетоводя и да ги пратя на финансовия министър, защото хората не са длъжни да пращат за приемна с когото и да било\", обясни омбудсманът. Манолова обясни, че ако е възможно да си върши работата с обществения транспорт ще инициира кампания, с която ще призове всички представители на държавните институции да слязат от служебните си автомобили и да се насочат към обществения транспорт. На 1 ноември финансовият министър Владислав Горанов заяви, че НСО е \"една скъпа таксиметрова компания и точно за това в новия бюджет има текстове, с които тази практика се прекратява\". По думите му, няма данни за заплаха срещу Мая Манолова, затова тя не ползва охрана, а само кола и шофьор. Горанов уточни, че \"няма нищо целенасочено срещу омбудсмана\".", "date": "2018.11.05", "title": "Манолова хвана автобуса за Стара Загора: Никой няма да ме спре да си върша работата"}
{"url": "http://standartnews.com/balgariya/testvat_refleksite_i_znaniyata_na_badeshtite_shofyori_s_klipove-377634.html", "text": "Промени в теоретичния изпит на шофьорите подготвят от Изпълнителна агенция „Автомобилна администрация\". Реални ситуации на пътя ще тестват рефлексите и знанията на бъдещите шофьори, които с мишката на компютъра ще трябва да реагират и да отбелязват опасностите на пътя. Промените в изпита се предвидени да влязат в сила след приемане в сила на новия Закон за водачите на моторни превозни средства. Очаква се скоро новият нормативен акт да бъде качен за обществено обсъждане, преди да влезе за гласуване от депутатите, обявиха от бившата ДАИ пред „Монитор\". Предлага се курсистите да отговарят на по-малко въпроси. В бъдещите листовки те ще са 20 въпроса, но към тях ще са добавят до три клипа с продължителност до 3 минути. Изпитваните ще бъдат поставяни в различни реални ситуации, заснети на видео. А освен знанията им ще бъдат оценявано и времето им за реакция. В практическото обучение също са предвидени промени. На нови площадки, разграфени с конуси, бъдещите шофьори ще изпълняват елементи. Целта е кандидатите да се учат повече на маневриране и да свикват с габаритите на автомобила, преди да стъпят на пътя. В промените са заложени и повече часове за кормуване и управление на автомобила на скоростен път. С промени в наредба, след като бъде приет законът, ще се въвеждат твърди маршрути за практическия изпит за шофьорска книжка. Така ще се намали субективният фактор при практическия изпит. Маршрутите ще бъдат вкарани в GPS система, а софтуер ще ги разбърква и ще избира преди изпита.", "date": "2018.11.05", "title": "Тестват рефлексите и знанията на бъдещите шофьори с клипове"}
{"url": "http://standartnews.com/balgariya/skandalat_sas_zastrahovaneto_horata_se_pitat_zashto_da_plashtat_grazhdanska-377649.html", "text": "Важни решения се вземат на тъмно - без обществен дебат. Така омбудсманът Мая Манолова коментира поправките в Кодекса за застраховане, които въвеждат лимит на 20 000 лв. обезщетение за близките на загинал в катастрофа. Те бяха внесени от шефката на бюджетната комисия в НС Менда Стоянова между първо и второ четене на промените в закона. В неделя премиерът Бойко Борисов нареди изтеглянето им, докато по темата няма обществен консенсус. „Големият проблем е, че хората се съмняват, че институциите работят в техен интерес и за да ги защитят. Не е нормално толкова важни предложения, отнасящи се до права на хората като обезщетения на близки на починали при ПТП, да се решават ей така. Проблемът е липсата на дебат и честното отношение\", коментира Манолова пред бТВ. „Остава впечатлението, че институциите взимат най-лесното решение - да ударят гражданите с теслата. Да, има европейска директива, която слага лимит на тези обезщетения при застрахователно събитие, но той е 10 милиона лева. Може да се търси справедливо решение, а не да се наказват тези, които вече са наказани със загубен близък\", каза още юристката. Тя поясни, че в гражданско дело виновникът за катастрофата и смъртта на хора в нея може да бъде осъден да плати много по-голямо обезщетение от предвидените 20 000 лв. в Кодекса за застраховане. \"Хората се питат защо въобще да плащат Гражданска отговорност\", обобщи Манолова. Тя изтъкна, че по същия начин - на тъмно, с проектобюджета за 2018 г. се променят още 30 закона.", "date": "2018.11.05", "title": "СКАНДАЛЪТ СЪС ЗАСТРАХОВАНЕТО: Хората се питат защо да плащат \"Гражданска\""}
{"url": "http://standartnews.com/balgariya/vazmozhno_li_e_grazhdanskata_otgovornost_da_stigne_do_1000_lv-377636.html", "text": "Може ли застраховката \"Гражданска отговорност\" да скочи драстично? И колко ще получават близките на загиналите при катастрофи? В неделя премиерът Борисов спря временно промените в Кодекса за застраховането, като разпореди на депутатите от ГЕРБ да не гласуват внесените от техния депутат Менда Стоянова текстове, за да се направи широко обществено обсъждане. Предложенията за промени се оказаха проблем. С текстовете се слага таван от 20 000 лв. обезщетение за най-близките роднини на загинал в катастрофа. Определя се и размер на обезщетението за по-широкия кръг роднини, като брат и сестра на жертвата. Идеята за таван дойде след съдебно решение, с което се разшири броят на родствениците с право на обезщетение при загинал в катастрофа. Това увеличи исковете към застрахователите и техните разходи. Затова те повишиха цената на Гражданската отговорност и поискаха размерът на обезщетенията да бъде регламентиран. Срещу текстовете се отвори фронт заради упрека, че таван на обезщетението е като слагане на цена на живота. Решението на Борисов да спре временно промените, обаче, може да отвори нов фронт, от застрахователи , които настояват за тези ограничения. Обсъждането на темата ще се състои в четвъртък. „Поздравявам г-жа Менда Стоянова за държавническото поведение. Към момента има над милион пенсионери, които имат собствени автомобили. Ако не се приемат тези промени в Кодекса на застраховането, ще трябва да заплатят една непосилна цена на застраховката \"Гражданска отговорност\". Тя ще е около 1000лв.\", каза в студиото на „Здравей, България\" адвокатът Теодор Петров. Той допълни още, че предложените промени са направени на базата на най-добрите европейски практики. „Намирам за спекулация това, което застрахователите навсякъде тръбят в медиите, а именно, че трябва да избираме или рязко да се вдигне цената на \"Гражданската отговорност\", или рязко да се намалят обезщетенията за починали на пътя. Техният аргумент е въпросното тълкувателно решение на Върховния касационен съд, което те интерпретират неправилно. Самият съд казва, че такова обезщетение ще се присъжда само по изключение\", заяви адвокатът Деян Николов. „За да се спре изтичането на национален капитал, е необходимо държавата да работи заедно с цялата строгост на закона. Този капитал се взима от гражданите, които ползват застрахователни услуги\", допълни още Теодор Петров. Той каза още, че в България плащаме една от най-ниските застрахователни премии, а същевременно обезщетенията са на изключително високо ниво.", "date": "2018.11.05", "title": "Възможно ли е \"Гражданската отговорност\" да стигне до 1000 лв.?"}
{"url": "http://standartnews.com/balgariya/lichnite_lekari_nyama_da_badat_nakazvani_ako_patsient_propusne_profilaktichen_pregled-377657.html", "text": "Личните лекари няма да бъдат санкционирани, ако пациентът не се яви на профилактичен преглед. Това се посочва в позиция на НЗОК, изпратена до медиите от пресслужбата на Каосата по повод появили се твърдения в медии за подобни намерения. В Закона за здравето е регламентирано, че който не се яви на задължителен профилактичен медицински преглед, изследвания или имунизация, се наказва с глоба от 50 до 100 лв., а при повторно неявяване - от 100 до 200 лв., припомнят от пресслужбата. От НЗОК обмислят начини за стимулиране на пациентите да се ползват от правото си на профилактичен преглед. Едва около 38 на сто от хората на възраст над 18 години посещават личния си лекар за профилактика, заплатена от НЗОК, допълниха още от НЗОК. Предвижда се информационна кампания за повишаване на знанията на здравноосигурените за дейностите, които извършват общопрактикуващите лекари и лекарите специалисти от извънболничната медицинска помощ за превенция на тежки социалнозначими заболявания.", "date": "2018.11.05", "title": "Личните лекари няма да бъдат наказвани ако пациент пропусне профилактичен преглед"}
{"url": "http://standartnews.com/balgariya/file_ot_byala_riba_s_bademi-377640.html", "text": "Продукти за бяла риба с бадеми: 600 г филе от бяла риба, 200 г сух бял хляб, 1 ч.ч. прясно мляко, 50 г бадеми, 1 с.л. босилек, 1 глава лук, 1/2 пакетче масло, 1 с.л. зехтин, сол, черен пипер Приготвяне: Залейте хляба със затопленото мляко, отцедете и прибавете бадемите, босилека, зехтина, лука, нарязан на ситно, сол и черен пипер на вкус. Разбъркайте добре сместа с вилица. Измитото и отцедено филе сложете върху салфетка, за да се подсуши. Посолете. Наредете филето в намазана с масло тавичка. Отгоре разстелете на равномерен пласт сместа с хляба и маслото, нарязано на тънки листчета. Печете в силна фурна около 20 мин. Поднесете с кръгчета лимон.", "date": "2018.11.05", "title": "Филе от бяла риба с бадеми"}
{"url": "http://standartnews.com/balgariya/savet_ot_kzp_ne_smenyayte_zimni_gumi_v_garazhi-377651.html", "text": "Когато избират сервиз за смяна на гумите, хората да търсят услугите на търговци, които са на светло. Това препоръча председателят на Комисията за защита на потребителите (КЗП) Димитър Маргаритов по bTV радио. Той припомни, че е рисковано да се отива в съмнителни гаражи, където не се знае кой стои насреща, с каква техника разполага и дали е регистриран да осъществява такава дейност. Вчера КАТ стартира своята традиционна акция „Зима\", като в третия етап от кампанията - от 21 до 30 ноември, ще се проверява дали автомобилите са готови за зимата, а при нарушения ще бъдат налагани санкции. Ще се следи изправността на фаровете, чистачките, устройствата за почистване на стъкла и големината на грайфера на гумите, която трябва да е не по-малко от 4 мм. „За да са спокойни хората, че ще подготвят автомобилите си с хубави гуми, макар и невинаги това да означава скъпи, е важно да проследят маркировката, която е изобразена върху тях\", обясни председателят на КЗП. Маргаритов съветва още да се търси предварително информация за цените, на които ще бъде извършена съответната услуга. „Дали в цената на гумите, ако те се купуват от същото място, където ще бъдат сменени, са включени и самата смяна и други допълнителни разходи, които биха могли да възникнат. За да не се окаже, че първоначално сме били взели решение, което отговаря на нашите представи за доброто съотношение цена-качество, а впоследствие ще бъдем натоварени с още разходи, които ще оскъпят услугата в степен, която не сме си представяли\", даде пример той.", "date": "2018.11.05", "title": "Съвет от КЗП: Не сменяйте зимни гуми в гаражи"}
{"url": "http://standartnews.com/balgariya/cheti_etiketa_kakva_hrana_poluchavat_detsata_sreshtu_20_mln_lv_ot_byudzheta-377642.html", "text": "Над 20 млн. лв. на учебна година се изплащат на доставчици по схемите „Училищен плод\" и „Училищно мляко\". Осигуряват се с европейско и държавно финансиране. Продуктите се доставят в детските градини от I до  IV група и в училищата от подготвителен до IV клас. Избраните фирми доставят плодове, прясно и кисело мляко, сирене и кашкавал за децата. Пето основно училище в Ямбол получи мухлясал кашкавал още със старта на схемата „Училищно мляко\" на 22 октомври. Производител на кашкавала е  хасковска фирма. Избрана е от Държавен фонд земеделие (ДФЗ) да зарежда стотици училища в цялата страна по схемата „Училищно мляко\". Причина за мухлясалия кашкавал е  некачествената опаковка, показват пробите на Областната дирекция по безопасност на храните в Сливен. Вакуумираната опаковка не е плътно прилепнала и продуктът се е развалил. Случаят извади на светло много въпроси около процедурата. Прокуратурата също проверява доставка на мухлясал кашкавал. Продуктът е доставен в 14 училища, но от две има сигнал за мухъл, уточни д-р Кремена Стоева, началник отдел „Контрол на храните\" в Агенцията по храните. „Проверка показа, че има проблем с качеството – след лабораторен анализ се установява, че опаковките са с нарушена цялост. Този кашкавал е опасен, всеки мухлясал продукт е опасен за здравето\", каза д-р Стоева. Тя обяви още, че съвместната проверка на Агенцията по храните и прокуратурата не е приключила – проучват се производителя, склада и доставчика, за да се установи виновникът. Игор Георгиев, началник на  отдел „Училищни схеми\" в ДФЗ обясни, че на доставчиците не се плаща предварително, а после се възстановяват сумите. Каква ще е санкцията и ще продължи ли да работи по схемата фирмата, доставила мухлясал кашкавал, ще стане ясно, след като приключи проверката, каза Георгиев. Въпросната фирма е одобрена да доставя продукти по схемата „Училищно мляко\" в 922 училища в 15 области.", "date": "2018.11.05", "title": "„Чети етикета”: Каква храна получават децата срещу 20 млн. лв. от бюджета?"}
{"url": "http://standartnews.com/balgariya/avtoshestie_na_maykite_ot_18_ch_dnes-377647.html", "text": "14-тият пореден протест на майките на деца с увреждания и подкрепящите ги граждани приключи снощи с обещанието, че днес шествието ще е по-мащабно. Родителите отново настояха за оставката на вицепремиера Валери Симеонов, който ги нарече \"кресливи жени с уж болни деца\". Аделина Банакиева от организаторите обясни за \"Хоризонт\", че вече не разчитат на българското правителство, а единствено на европейските институции за подкрепа: \"Днес е започнало подписването на европейската конвенция за защита правата на човека. Това, в което вече сериозно се съмняваме, че речта на омразата от устата на висш държавен служител, категорично нарушава тези права и нашето правителство не взе мерки това да не се случва\", каза тя. И съобщи, че за утрешния ден ще разчитат на автомобилисти и мотористи: \"Да, днес сме обявили автошествие. Като вероятно ще отидем и до централата на ГЕРБ\", допълни още тя. Запитани дали не се чувстват употребени за политически цели, майките заявяват, че за тях е важно двата закона, за които се борят, да бъдат приети в Народното събрание и са убедени, че ако поискат оставката на цялото правителство и премиера, в центъра на София ще се съберат десетки хиляди души. Шествието започва от 18 ч пред, като старта е от Министрески съвет. Очаква се протестът да мине през ул. \"Раковски\", където се намира централата на НФСБ и се очаква да стигне до НДК . ", "date": "2018.11.05", "title": "Автошестие на майките от 18 ч днес"}
{"url": "http://standartnews.com/balgariya/zlatni_i_bronzovi_moneti_otkriti_kray_hrisosotira_vlizat_vav_fonda_na_nim-377653.html", "text": "Скъпи златни и бронзови късноантични предмети влизат във фонда на Националния исторически музей. Те са открити при проучването на ранновизантийския град Хрисосотира. Сред тях са златни и бронзови монети, съдове, бронзова лампа и бронзова тежест за кантар. Националният исторически музей (НИМ) проучваза пета поредна година Хрисосотира, разположен на едноименния полуостров между градовете Созопол и Черноморец. През месец октомври археолозите разкопават структури, разположени в западния сектор на обекта. За първи път е  открит участък от южната крепостна стена. Крепостният зид е открит на южния морски бряг зад скала, който е съхранила частта от стената. Тук крепостната стена е с дебелина 1,60 м и е запазена до 1 м височина. Изградена е от ломени камъни, обилно споени с бял хоросан, примесен със счукана строителна керамика. Стената е вкопана в пласт, в който се срещат разнородни материали от предримската и късноантичната епоха, както и от средните векове. Доказателства за датирането на опожаравянето на сградата са три колективни монетни находки, съдържащи близо 100 бронзови монети и 10 златни монети (7 солида и 3 тремиса). Златните монети са отлично запазени и носят ликовете на императорите Маврикий Тиберий, Фока и Ираклий. От инвентара на сградата са открити и масивна бронзова лампа и бронзова тежест за кантар с антроморфна форма. С откриването на този пасаж от стената се поставя и въпросът за оградената площ на Хрисосотира, за която до този момент се приемаше, че е заемала територия от 73 дка. С откриването на тази част от южната стена се доказва, че обектът е на площ около 100 дка. В сградата са били съхранявани десетки амфори, гърнета, кани. Открити са и две северноафрикански амфори, тип Spatheion. Този тип амфори се датират в затворени комплекси по целия Западен Понт, в обекти в Турция, през периода 602-615 г. Експедицията се осъществява със средства на Министерството на културата и на НИМ и със съдействието на Главна дирекция „Инфраструктура на отбраната\" към Министерството на отбраната, съобщиха от НИМ.", "date": "2018.11.05", "title": "Златни и бронзови монети, открити край Хрисосотира, влизат във фонда на НИМ"}
{"url": "http://standartnews.com/balgariya/remontirat_am_trakiya_dvizhenieto_se_prenasochva-377643.html", "text": "Временно е ограничено движението на места по магистрала \"Тракия\" в посока София заради ремонти, съобщиха от Агенция \"Пътна инфраструктура\" /АПИ/. Движението се осъществява в активната лента от 184 до 186 километър и от 188 до 190 километър. Движението се пренасочва в изпреварващата лента.", "date": "2018.11.05", "title": "Ремонтират АМ \"Тракия\", движението се пренасочва"}
{"url": "http://standartnews.com/balgariya/dete_v_bolnitsa_udareno_ot_voltova_daga_v_dimitrovgrad-377652.html", "text": "Момче е пострадало след като вчера е паднало от парапета на жп надлеза около Водната кула в центъра на Димитровград.То е било ударено от волтова дъга и откарано в пловдивската клиника за изгаряния, потвърдиха от полицията. На жп надлеза момчето е било с група свои приятели, които са подали сигнал за инцидента, пише \"Дарик\". Той се прехвърлил от външната страна на парапета и увиснал от надлеза, като най-вероятно е докоснал електрическа жица, разказват децата. По-късно днес се очаква информация как точно се е случил инцидентът. Момчето, което е ученик, често е демонстрирало подобни акробатични умения. Най-често площадка за изявите му е била сградата на недостроената нова поликлиника, където е бил забелязван да се катери.", "date": "2018.11.05", "title": "Дете в болница, ударено от волтова дъга в Димитровград"}
{"url": "http://standartnews.com/balgariya/bsp_predstavi_alternativniya_si_byudzhet_pak_iska_ostavka_na_kabineta-377655.html", "text": "Българската социалистическа партия (БСП) потвърждава искането си за оставката на цялото правителство, все по-сериозни са перспективите за предсрочни избори, те са неизбежни, обобщи пред репортери оценката на БСП за политическата ситуация у нас лидерът й Корнелия Нинова. Социалистическата партия представи пред синдикални, младежки  и земеделски организации, хора с увреждания, лекари и учители алтернативния бюджет за 2019 г. Утре, на извънредното заседание на парламента, определено за първото четене на бюджетните закони, левицата няма да се регистрира в началото, но ако има кворум, ще участва в дебатите. Нинова определи бюджета на кабинета като несоциален, лош начин за оцеляване на кабината, защото се увеличават данъците на най-бедните и уязвимите, които карат стари коли, осигуряват се на минимална заплата. Част от по-високите налози щели да отидат при администрацията, за да се гарантират гласове за изборите, смята тя. В същото време председателят на БСП нарече алтернативната план-сметка на соцпартията \"демографски бюджет\". Корнелия Нинова  поясни, че проектосметките на социалистите са станали вече традиция от няколко години, но могат да бъдат разгледани и като част от предизборни ангажименти. През 2018 г. правителството на ГЕРБ изпълняваше на практика алтернативния бюджет на БСП с разлика около 50 млн. лв., информира лидерът на социалистите. За пръв път в проекта за 2019 г. левицата предлагали и нещо съвсем ново и прогресивно - еднократна помощ от 6400 лв. за раждане на второ дете, ако и двамата родители са се осигурявали. За младите семейства се предлагат и данъчни облекчения. Дългосрочните политики, залегнали в предложението на БСП, са насочени към гарантиран икономически растеж, с акцент върху регионите, общините, българското производство и модерна икономика. Има мерки за преодоляване неравенствата, подобряване на здравния статус, на образоването, доходите, грижата за младите хора. Голямата цел на мерките е преодоляване на демографската катастрофа, подчерта Нинова. Все пак като положителни предложения на управляващите тя посочи заложеното увеличение на доходите. Левицата обаче предлага 640 лв. минимална заплата от януари догодина, прогресивно подоходно облагане за физическите лица, семейно подоходно облагане, 9 на сто ДДС за лекарствата, 5 процента за хляба, 10 процента корпоративен данък. Преизчисляване на пенсиите, отпуснати до 31 декември 2013 г., максимална пенсия 1560 лв., максимален осигурителен доход 3900 лв., дъно са предложения на БСП, добави Георги Гьоков. Правителството на Борисов нанесе пред Европа такъв тежък удар, какъвто нито едно правителство не е правило, коментира Нинова разкритията за корупция в ДАБЧ. Затова от БСП смятат, че цялото правителство трябва да си ходи. Според лидера на политическата сила в момента премиерът се криел зад гърба на по-малките коалиционни партньори. Той носи отговорност, това правителство продава българската национална идентичност, нанася ни страхотен шамар пред Европа и бъдещето ни в Шенген, категорична е Корнелия Нинова. От партията призовават да се установи кои и колко хора са получили български паспорти, без основание, къде се намират и да започне незабавна процедура за отнемане на българските им документи.", "date": "2018.11.05", "title": "БСП представи алтернативния си бюджет, пак иска оставка на кабинета"}
{"url": "http://standartnews.com/sport/real_instalira_pisoari_s_televizor-377648.html", "text": "В Реал Мадрид непрекъснато измислят новости за феновете си. Ръководството поднесе любопитна изненада за мъжката част от феновете си. На \"Бернабеу\" бяха монтирани специални писоари. Устройствата в тоалетните са снабдени с малки екрани, които позволяват на феновете, които ги ползват, да гледат мача на живо дори когато им се налага да облекчат някои от чисто физиологичните си нужди. Трябва да се отбележи, че „белия балет\" не може да се нарече иноватор в това отношение. В Ла Лига първи Леганес инсталира подобна система в мъжката тоалетна. Дотук отзивите за нея бяха добри, така че очевидно и в Реал Мадрид са решили да пробват.", "date": "2018.11.05", "title": "Реал инсталира писоари с телевизор"}
{"url": "http://standartnews.com/sport/romanyoli_pak_nosi_pobeda_za_milan-377632.html", "text": "Милан спечели драматично с 1:0 над Удинезе в последния двубой от 11-ия кръг на Серия А в Италия. Герой за \"росонерите\" пак бе капитанът Алесио Романьоли. Той се разписа в добавеното време във втори пореден мач след 2:1 над Дженоа на \"Сан Сиро\". Така Милан не допусна гол за първи път от 16 мача поред и се изкачи в зона Шампионска лига. Тази седмица \"росонерите\" играят с Бетис в Лига Европа, а в неделя им предстои сблъсък с Ювентус. Лошата новина за треньора на Милан е контузията на Гонсало Игуаин. Той бе заменен принудително през първото полувреме.", "date": "2018.11.05", "title": "Романьоли пак носи победа за Милан"}
{"url": "http://standartnews.com/sport/sportat_po_televiziyata_dnes-377645.html", "text": "ТВ Акценти - Понеделник 05.11.2018 БНТ3 14,30 Вдигане на тежести, СП: Кат. до 81 кг, мъже (пряко) bTV 17,50 Спорт тото Диема спорт 17,30 Футбол, България, Първа лига: \"Берое\" - \"Славия\" (пряко) Nova Sport 14,45 и 20,45 Снукър: \"Шампионът на шампионите\" 2018, първи ден, първа и втора сесия (пряко) MaxSport2 22,00 Футбол, Испания, Ла Лига: \"Еспаньол\" - \"Атлетик\" Б (пряко) Kanal 3 21,15 \"Спорт в обектива\" Eurosport 02,00 Футбол, САЩ, MLS: Плейофи, четвъртфинали (пряко)", "date": "2018.11.05", "title": "Спортът по телевизията днес"}
{"url": "http://standartnews.com/balgariya/roditeli_na_postradali_pri_paten_intsident_mladezhi_izlizat_na_protest-377627.html", "text": "Родители на пострадали деца при пътен инцидент организират днес протест пред Съдебната палата в Търговище. В петък следобед пиян шофьор предизвика катастрофа, при която пострадаха двама младежи. При непозволен обратен завой мъжът блъснал с лекия си автомобил мотор, с който се движели момиче и момче - на 18 и 16 години. След удара шофьорът избягал. Тийнейджърите са настанени в болница, няма опасност за живота им. По-тежко е момичето, което се е возило отзад на мотора. Тя е с фрактури на левия крак и лявата ръка, както и с контузия на гръдния кош, няма. Водачът на мотоциклета също е настанен в болницата с контузни рани. Търговищките полицаи още в петък установиха и задържаха в Районното управление за 24 часа виновният шофьор - 49-годишен мъж от Търговище. Мъжът е брат на бивш полицейски началник и работи в охрана на Съдебната власт. Близки на пострадалите се притесняват, че случаят ще бъде потулен. Виновният за пътния инцидент мъж е дал положителна проба за алкохол. Взета му е и кръвна проба за химическо изследване, извършен е бил оглед на местопроизшествието. Междувременно се появиха коментари, че той не за първи път сяда зад волана след употреба на алкохол. Протестът, насрочен чрез социалните мрежи, е за днес от 9.00 ч. пред Съдебната палата в Търговище.", "date": "2018.11.05", "title": "Родители на пострадали при пътен инцидент младежи излизат на протест"}
{"url": "http://standartnews.com/balgariya/kakvo_se_e_sluchilo_na_5_noemvri-377602.html", "text": "През 1885 г. започва Битката при Сливница по време на Сръбско-българската война. През 1967 г. е открит металургичният комбинат Кремиковци. През 1414 г. е открит Констанцкият събор на Римокатолическата църква, който слага край на Папската схизма. През 1605 г. е осуетен опит за атентат срещу Камарата на лордовете и краля на Англия и Шотландия Джеймс I. През 1757 г. по време н Седемгодишната война Фридрих II побеждава обединените армии на Франция и Свещената римска империя. През 1895 г. Джордж Селдън получава първия американски патент за автомобил. През 1912 г. Удроу Уилсън е избран за двадесет и осми президент на САЩ. През 1913 г. Великобритания анексира Кипър и заедно с Франция започва военни действия срещу Османската империя. През 1916 г. По време на първата световна война Германия и Австро-Унгария подписват акт за създаване на Регентско полско кралство. През 1940 г. Франклин Рузвелт е избран за трети мандат като президент на САЩ. През 1979 г. Аятоллах Хомейни обявява САЩ за \"великия сатана\". През 2002 г. космическият апарат Галилео се сближава само на 160 километра с естествения спътник Амалтея и отклонението, оказано върху траекторията на апарата, е измерено с цел точно установяване на масата на спътника. През 2006 г. бившия иракски диктатор Саддам Хюсеин е осъден на смърт чрез обесване за престъпления срещу човечеството.", "date": "2018.11.05", "title": "Какво се е случило на 5 ноември"}
{"url": "http://standartnews.com/balgariya/predstoyashto_v_plovdiv_spetspolitsai_demonstrirat_svoite_umeniya-377591.html", "text": "По случай професионалния празник на българската полиция - 8 ноември /Архангел Михаил/ служители на сектор \"Специализирани полицейски сили\" в Пловдив ще демонстрират своите умения при работата по охрана на обществения ред и неутрализиране на нарушители. Демонстрациите ще се проведат на паркинга пред спортна зала \"Чайка\" на бул. \"Копривщица\" днес от 11,00 часа.", "date": "2018.11.05", "title": "ПРЕДСТОЯЩО В ПЛОВДИВ: Спецполицаи демонстрират своите умения"}
{"url": "http://standartnews.com/balgariya/kade_nyama_da_ima_voda_dnes_v_sofiya-377586.html", "text": "На 5 ноември 2018  зради ремонта на водопроводнта мрежа безе вода ще бъдат селата Герман и Лозен, както и няколко столични района, съобщиха от \"Софийска вода\". 1. Във връзка с ремонт на стратегически водопровод на ул. „Патриарх Герман\" с. Герман , се налага спиране на водоподаването от 09:00 до 21:00 часа на клиентите на „Софийска вода\", живеещи в района на: При продължителност на строително-ремонтните дейности над 12 часа „Софийска вода\" ще осигури алтернативно водоснабдяване с водоноска на адрес: с. Горни Лозен ул. „Съединение\" /ъгъла с ул. „Извор\"/; с. Долни Лозен /ул. „Иван Пешев\" пред 200 ОУ „Отец Паисий\"/; с. Герман /ул. „Патриарх Герман\" пред кметството/. 2.Във връзка с подмяна на сградно водопроводно отклонение на ул. „Хайдушка гора\" жк. „Белите брези\" , се налага спиране на водоподаването от 10:00 до 18:00 часа на клиентите на „Софийска вода\", живеещи в района на: по . При продължителност на строително-ремонтните дейности над 12 часа „Софийска вода\" ще осигури алтернативно водоснабдяване с водоноска на адрес: ул. „Хайдушка гора\" /ъгъла с ул. „Царево село\"/. 3.Във връзка с подмяна на сградно водопроводно отклонение до бл. 602 жк. „Младост\"4 , се налага спиране на водоподаването от 10:00 до 18:00 часа на клиентите на „Софийска вода\", живеещи в района на:  При продължителност на строително-ремонтните дейности над 12 часа „Софийска вода\" ще осигури алтернативно водоснабдяване с водоноска на адрес: между бл. 601 и бл. 602 . 4.Във връзка с подмяна на сградно водопроводно отклонение на ул. „Дъбрава\" с. Казичене , се налага спиране на водоподаването от 09:30 до 16:30 часа на клиентите на „Софийска вода\", живеещи в района на: по При продължителност на строително-ремонтните дейности над 12 часа „Софийска вода\" ще осигури алтернативно водоснабдяване с водоноска на адрес: ул. „Дъбрава\" №14. 5.Във връзка с подмяна на сградно водопроводно отклонение на ул. „Костадин Трайков\" с. Локорско , се налага спиране на водоподаването от 09:30 до 14:00 часа на клиентите на „Софийска вода\", живеещи в района на:   по ул. „Благой Гердин\" /от ул. „Димитър Тошков\" до ул. „Евлоги Тодоров\"/ и ул. „Костадин Трайков\" При продължителност на строително-ремонтните дейности над 12 часа „Софийска вода\" ще осигури алтернативно водоснабдяване с водоноска на адрес: ул. „Димитър Тошков\" ъгъла с ул. „Пирамидите\". Засегнатите от прекъсването на водата, могат да получат повече информация от тел. център на \"Софийска вода\" АД на тел. 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx . \"Софийска вода\" АД предварително се извинява на своите клиенти за причинените временни неудобства!", "date": "2018.11.05", "title": "Къде няма да има вода днес в София"}
{"url": "http://standartnews.com/balgariya/dnes_rozhden_den_praznuva_knyaz_kubrat_sakskoburggotski-377639.html", "text": "Днес рожден ден празнува Княз Кубрат Сакскобургготски, лекар рожденици са още : Златко Живков, кмет на Монтана Димитър Александров, депутат от ГЕРБ Камен Пенков, бизнесмен Красимир Аврамов, певец Проф. Мирослава Кортенска, театровед, културолог Николай Жейнов, футболен мениджър", "date": "2018.11.05", "title": "Днес рожден ден празнува Княз Кубрат Сакскобургготски"}
{"url": "http://standartnews.com/balgariya/zastrahovatelite_izlizat_s_pozitsiya_za_tavana_na_obezshteteniya_pri_smart_na_patya-377621.html", "text": "Асоциацията на застрахователите в България ще представи позицията си за въвеждането на таван на обезщетенията при смърт на пътя. Текстовете засягат най-масовата застраховка - \"Гражданска отговорност\". Те предизвикаха острата реакция на редица браншови организации, а Бойко Борисов разпореди на депутатите от ГЕРБ да не гласуват промените в Кодекса за застраховането, докато не бъдат подложени на широк обществен дебат.", "date": "2018.11.05", "title": "Застрахователите излизат с позиция за тавана на обезщетения при смърт на пътя"}
{"url": "http://standartnews.com/balgariya/uchat_detsata_kak_da_otkrivat_firmi-377610.html", "text": "Как да открием своя фирма, как да си платим данъците и как да направим държавен бюджет. Това са само част от уроците, които ще изучават учениците в 11 и 12  клас в профилираните часове по предприемачество. Идеята на МОН е 17- и 18-годишните младежи да изучават разширено общо четири предмета, както и задължителен български език, литература, чужд език и математика. Отделно от това тийнейджърите в последните две години на гимназията ще се обучават в духа на британската образователна система, като учат в разширена форма онези предмети, с които ще кандидатстват в университета. МОН предлага част от оценките по тях да бъдат признавани като кредити в съответните вузове, стига ректорите да се съгласят. Все още не е ясно дали има университет, съгласен да вкара оценките от профилираното обучение като част от бележките на 19-годишните кандидат-студенти, които ще изучамат много задълбочено специалността, за която ще кандидатстват. По биология например децата за първи път ще учат за последните постижения в клетъчната биология, както и за хранителните заболявания – анорексия и булимия. За първи път в техните учебници ще влязат и зависимостите, както и стресът и начините да се избавим от него. За първи път в учебниците ще влезе и глава за наднорменото тегло, причините за него и начините да бъде преодоляно. В часовете по предприемачество пък децата за първи път ще учат как могат да открият фирма, какви видове данъци и кредити има. Ще има и уроци как се прави личен, фирмен и държавен бюджет. Децата ще усвояват разликите между потребителски, фирмен и ипотечен кредит, за да могат да изтеглят заеми за разкриване на собствена фирма.  Не е ясно обаче в кой университет ще бъдат приети децата, изкарали висока оценка по предприемачество.", "date": "2018.11.05", "title": "Учат децата как да откриват фирми"}
{"url": "http://standartnews.com/balgariya/skandal_sled_popravki_v_zastrahovatelniya_kodeks-377618.html", "text": "Скандал след поправки в Застрахователния кодекс. Предложенията въвеждат лимит за част от обезщетенията при смърт при катастрофа. Вносител е председателят на бюджетната комисия от ГЕРБ Менда Стоянова. След остра обществена реакция обаче премиерът разпореди текстовете да не се гласуват преди да бъдат широко обсъдени. Поправките предвиждат лимит на обезщетенията за причинени страдания на близките на загинали при катастрофи. В проекта е заложено максималното обезщетение за неимуществени вреди на най-близките да е 20 хиляди лева, а за братя и сестри до 15 хиляди лева. Предложенията идват, след като съдебно решение разшири кръга на лицата, които имат право на обезщетения след смърт на пътя. Застрахователите не веднъж предупредиха, че без въвеждането на лимит за обезщетенията, задължителната  \"Гражданска отговорност\" ще поскъпне до 800 лева. Племенникът на Велина Генова е роден след 4 години инвитро процедури. Едва на 5 г. обаче детето остава без баща. След тежка катастрофа оцеляват само той и майка му. „Мечтае за баща си всеки ден. Иска да говори с него, да  го научи да плува\", каза Велина Генова. Шофьорът, причинил катастрофата, е признал вината си. Сестрата на Велина обаче все още чака възмездие. „Няма такава цена, нито наказание достатъчно справедливо, защото няма връщане назад\", допълни Велина Генова. В момента средният размер на обезщетенията за неимуществени вреди, които се присъждат е 95 хиляди лева. С предложените лимити сумата се намалява близо 5 пъти. От Асоциацията на застрахователите обясниха, че се предлага лимит само на обезщетенията за болки и страдания, но не и за материалните щети. \"Изплащанията на обезщетения за материални щети и последици от ПТП не се ограничават. Те остават според покритието на застраховката „Гражданска отговорност\" до 10 млн. лв.\", казват от Асоциацията на застрахователите. Според тях, ако не се въведат лимити, цената на Гражданската отговорност ще стане непосилна за много българи, а това ще увеличи колите без застраховка на улицата. Според Асоциацията на пострадалите при катастрофи, обаче, решението е не да се намалят обезщетенията, а да се въведат по-скъпи застраховки за нарушителите на пътя. „Бонус-малус би решила проблема, а не да се поставя лимит на цената на човешкия живот. Ако в България пътния травматизъм се ограничи, застрахователите няма да плащат такива щети\", каза Златина Илиева от Асоциацията на пострадалите при катастрофи. Дебатът по темата предстои. Утре застрахователите ще представят аргументите си в детайли. Заради упреците, че се поставя символична цена на човешкия живот премиерът и председател на ГЕРБ Бойко Борисов разпореди на депутатите си да не гласуват предложените лимити преди да има обществен дебат по тях. А вносителят на текстовете Менда Стоянова обясни, че такъв ще има на заседанието на бюджетната комисия четвъртък.", "date": "2018.11.05", "title": "Скандал след поправки в Застрахователния кодекс"}
{"url": "http://standartnews.com/balgariya/zamministar_nikolova_shte_uchastva_v_otkrivaneto_na_rumanskoto_predsedatelstvo-377592.html", "text": "Заместник-министърът на регионалното развитие и благоустройството и национален координатор на Стратегията на ЕС за Дунавския регион Деница Николова ще участва в откриването на Румънското председателство на Дунавската стратегия. Форумът „Дунавският регион - постигане на сближаване за споделен просперитет\" ще се състои на 5 и 6 ноември в Букурещ. Зам.-министър Николова ще направи изказване в откриващата сесия на форума на 5 ноември. Сред участниците в него се очаква да бъдат и еврокомисарят по регионална политика Корина Крецу, премиерът на Румъния Виорика Дънчила, която е и почетен председател на Дунавското председателство, министри от румънското правителство и др. В рамките на пленарната част на събитието ще бъдат представени приоритетите на Румънското председателство на Стратегията, визията на Европейската комисия относно бъдещето на макрорегионалните стратегии, както и новосъздадената структура, подпомагаща дейността на Стратегията. Събитието ще обхване и темата за ревизията на Плана за действие на Дунавската стратегия, която беше инициирана от Българското председателство. България е част от Триото на Дунавската стратегия, в което е и Австрия. Страната ни беше председател на Стратегията до 19 октомври, когато председателството беше предадено Румъния. АСН", "date": "2018.11.05", "title": "Зам.-министър Николова ще участва в откриването на Румънското председателство"}
{"url": "http://standartnews.com/balgariya/kakvo_vreme_ni_nosi_esenta_prez_novata_sedmitsa-377617.html", "text": "В понеделник в равнините и около водните басейни ще има ниска слоеста облачност или мъгла. Около и след обяд облачността ще се разкъсва, видимостта ще се подобрява. Предимно слънчево ще е времето над планинските райони. Ще духа слаб до умерен вятър от изток-североизток. Максималните температури ще са предимно между 14 и 19 градуса. В планините ще преобладава слънчево време. Ще духа умерен, по високите и открити части - до силен вятър от изток-югоизток. Максималната температура на височина 1200 м ще е около 14 градуса, на 2000 м - около 9 градуса.   По Черноморието ще има ниска слоеста облачност или мъгла. След обяд облачността ще се разкъса и видимостта ще се подобри, но привечер отново ще се вплътни. Ще духа слаб до умерен вятър от изток-североизток. Максималните температури ще са 16-18 градуса, близки до температурата на морската вода. Вълнението на морето ще е 2 - 3 бала. През повечето дни от новата седмица над равнинната част от страната ще преобладава облачно и мъгливо време. На отделни места ще превали слаб дъжд. Временно подобрение на видимостта ще настъпва след обяд. Над планинските райони и Югозападна България ще преобладава слънчево време с временни увеличения на облачността. В началото на седмицата преобладаващите минимални температури ще бъдат между 5 и 10 градуса, а максималните – между 13 и 18 градуса; през последните дни температурите ще се понижат с 2-3 градуса.", "date": "2018.11.05", "title": "Какво време ни носи есента през новата седмица"}
{"url": "http://standartnews.com/balgariya/yordan_tsonev_tozi_parlament_e_izcherpan_nesamneno_shte_ima_predsrochni_izbori-377626.html", "text": "Комисията по финансов надзор трябваше да внесе законопроекта за промени в Кодекса за застраховането, а не Менда Стоянова. Трябва да има дебат и съответните нива на отговорност. Това каза в предаването \"Здравей, България\" по Нова телевизия зам.-председателят на ПГ на ДПС Йордан Цонев. ДПС има решение на най-върховния си орган – Националния съвет, в което се казва да се ускори демонтажа на този управленски формат. Този парламент според нас е с изчерпан ресурс и в рамките на този парламент едва ли може да се създаде друг тип мнозинство, заяви Цонев. Предупреждавахме, че този тип управление ще доведе до това. Когато няколко пъти правиш едно и също, получаваш един и същ резултат, добави той. Игри с кворума няма, това е парламентарен инструмент да постигнеш политическите си цели. ГЕРБ искаха сваляне на Орешарски и го правеха, ние сега също го правим. Искаме отстраняването на един арогантен и циничен вицепремиер, който е срам за България. Подкрепихме протеста на майките, които бяха наречени \"кресливи жени с уж болни деца\". ДПС първо видя, че този вицепремиер не става и поиска оставката му още преди година и половина. Искаме отстраняването му по точка 8 от собственото им коалиционно споразумение, подчерта Йордан Цонев. Искаме оставката на този вицепремиер по морални съображения, а на останалите министри – по политически причини. Ако управленската конструкция се крепи на личности като Валери Симеонов, мнението на ДПС е, че по-добре тази управленска конструкция да я няма, посочи Цонев. Предсрочни избори ще има без никакво съмнение. Те ще бъдат предизвикани от ГЕРБ и управляващото мнозинство. Преди тези избори трябва да се уточни кои са приоритетите на страната, накъде да върви страната в следващите 10 години. Който спечели изборите трябва да управлява страната, а в какъв управленски формат – ще се уточни след това. На страната са нужни много дълбоки икономически реформи и фокус върху национални приоритети, каза зам.-председателят на ПГ на ДПС. Този бюджет е предизборен, не е съобразен с икономическите реалности. Той е ориентиран към това с парите на данъкоплатците да спечелят следващите два избора – европейските и местните. Само че за съжаление на управляващите този бюджет ще доведат до трети избори догодина, които те най-вероятно няма да спечелят, заяви още Йордан Цонев.", "date": "2018.11.05", "title": "Йордан Цонев: Този парламент е изчерпан, несъмнено ще има предсрочни избори"}
{"url": "http://standartnews.com/balgariya/vliza_v_sila_zelenata_zona_za_vazrazhdane_krasno_selo_oborishte_i_lozenets-377622.html", "text": "От днес паркирането в районите \"Възраждане\", \"Красно село\", част от \"Оборище\" и \"Лозенец\" ще е платено, защото те стават част от зелената зона в София. Друга промяна, която ще влезе в сила е, че паркирането на автомобили в пространствата пред жилищни, офисни или други сгради, които не са обособени като паркинги, ще е платено. Така ако по план пред сграда не са предвидени паркоместа, шофьорите на паркиралите коли ще трябват да платят таксата за зелена зона. В противен случай колите ще бъдат принудително премахвани или ще им бъдат поставяни скоби. В зелената зона за паркиране от днес попадат улиците между булевардите: - \"Джеймс Баучер\" и \"Никола Вапцаров\" в \"Лозенец\", като така паркирането в целия квартал ще е платено. - \"Иван Гешов\", \"Пенчо Славейков\", \"Ген. Тотлебен\" и \"Георги Софийски\" в район \"Красно село\". - \"Константин Величков\", \"Сливница\", \"Александър Стамболийски\" и улиците \"Димитър Петков\" и \"Опълченска\" във \"Възраждане\". - \"Христо и Евлоги Георгиеви\", \"Ситняково\", \"Данаил Николаев\" и ул. \"Черковна\" в \"Оборище\". Зелената зона за платено паркиране работи от понеделник до петък от 08:30 до 19:30 часа, като максимално допустимото време за паркиране е 4/четири/ часа, а таксата е 1 лев за час.", "date": "2018.11.05", "title": "Влиза в сила “Зелената зона” за “Възраждане”, “Красно село”, “Оборище” и “Лозенец”"}
{"url": "http://standartnews.com/balgariya/deloto_za_vzriva_v_hitrino_se_mesti_v_tsentara_na_seloto-377620.html", "text": "Съдебното заседание по делото Хитрино днес ще бъде изнесено и ще се състои на жп релсите в селото. На място вещи лица и страните в процеса ще огледат железния път и местопрозишествието където на 10 декември 2016 г се случи влаковата катастрофа, последвана от газов взрив. Експлозията уби 7 души и разруши 24 къщи, а много други постройки в селото също пострадаха сериозно. 2 години по-късно, не всички щети са възстановени. Като обвиняеми са привлечени машинистите на влака, тъй като има данни, че са влезли с прекалено висока скорост в Хитрино и така са предизвикали дерайлиране на цистерните. Началото на заседанието е в 13 ч.", "date": "2018.11.05", "title": "Делото за взрива в Хитрино се мести в центъра на селото"}
{"url": "http://standartnews.com/balgariya/mariana_simeonova_da_razvivame_transplantatsiite_no_ne_za_smetka_na_patsientite-377625.html", "text": "Пациенти, чакащи за белодробни трансплантации вече починаха, а близките им ще съдят държавата. Такъв е случаят с Адриан Петков, който близо година е бил в листата на чакащите за  трансплантация на бял дроб. Здравният министър нареди проверка на случая с Адриан след интервю на брат му за bTV В момента 15 души чакат за белодробната трансплантация. Договорът с болницата в Австрия още не е подновен, но започват преговори с чуждестранни експерти, които да обучават български лекари за извършване на белодробни трансплантации у нас. „Ние трябва да развиваме тази програма. Имаме лекарите, въпросът е на организация, защото в една болница трябва да имаме всички звена за да бъде всичко от-до. Но това, не означава, че хората, които чакат в момента трябва да бъдат оставени без друг шанс\", каза бившият шеф на Агенцията по трансплантации - Мариана Симеоонова в предаването „Тази сутрин\" по bTV. Смъртта на трима души предизвика остра обществена реакция. От близките на починалите бяха отправени обвинения, както към министерство на здравеопазването, така и към Агенцията по трансплантации. „Чух неща, едно от които във вашето предаване, че тежко наследство е оставено в агенцията\", каза бившият шеф на Агенцията. „Накратко 1/3 от хората въобще нямаха място в агенцията, като позиция и специализация, като специалност. Те идваха да си починат, да си изгледат филмите, не случайно го казвам и да изпият кафето, след което след обедната почивка да се съберат на чаша вино и да и си тръгнат\", казва Мариана Симеонова. Фактите са такива, че когато дойдох в агенцията, на практика донорството беше нула, защото 0,3 донора в мозъчна смърт на милион население е по-малко от 0,5 клони към нула. През последните години средното увеличение е 8, посочи още Симеонова. За свой успех Мариана Симеонова посочва приемането ни в Евротрансплант. Няколко дни преди да замине за трансплантация в чужбина обаче, Адриан почина. Става ясно, че важен договор с болница в Австрия, сключен чрез Евротрансплант, която приема български пациенти, чакащи за белодробна трансплантация, е прекъснат. „Ние имаме договор с Евтротрансплант. Този договор е в действие. Не е вярно, че министерството не е информирано, информирано е навреме, още повече след изтичане на договора с Виена, който е с конкретната болница, която ще приеме нашите пациенти има много сериозна кореспонденция в МЗ, в която аз обяснявам, защо е важно да продължим, в която аз обяснявам, че отнема минимум година, най-малко за да се стартира една такава програма наново и от мен се иска да търся държава извън Еротрансплнат или извън Виена договор. Това е ясно написано, така че няма неуведомени хора. Докато действаше договорът с Виена също от мен се искаше да търся втора оферта за всички тези пациенти, което е абсолютно неправилно, тъй като има действащ договор, който е одобрен от Министерството\", каза още д-р Симеонова. Според договора с Евротрансплант, България няма право да сключва споразумения с болници от останалите 8 държави. В писма до здравното министерство д-р Симеонова посочва, че трябва да запазим отношенията си с виенската болница и че сключването на нови договори би отнело повече финансови средства. „Всъщност от февруари 2017 година се започна една атака, защото аз вече отидох в министерството, при новия екип, за да попитам защо нямам отговор, защото аз мога да водя преговори с Виена, които стават чрез Евротрансплант, вече бяха влезнали и новите правила в сила, но все пак отговорно е министерството да каже своята дума\", обясни Мариана Симеонова. Забавянето на белодробните трансплантации – причина за оставката на д-р Марияна Симеонова Заради прекъснатите отношения с виенската болница е разпоредена и проверка. „А аз се чух с министър Ананиев, веднага след това и му казах - министър Ананиев 2 проверки за едно и също нещо в рамките на 2 месеца, означават следното, първия резултата не ни харесва, трябва да се сдобием с втори\", посочи Мариана Симеонова. „Другото, което чух е, че за да имаме договор с Евротрансплант, трябва да имаме 10 донора на милион население! Абсолютно невярно, защото това е за да станем пълноправен член, нещо което също подлежи на обсъждане, ако стигнем до там, защото това означава нашите пациенти, които чакат да бъдат в общи листи  с други 8 държави\", обясни Мариана Симеонова.", "date": "2018.11.05", "title": "Мариана Симеонова: Да развиваме трансплантациите, но не за сметка на пациентите"}
