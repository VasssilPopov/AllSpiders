{"url": "https://standartnews.com/biznes/ekoministerstvoto-sprya-6-kotela-na-brikel-401319.html", "text": "Регионалната инспекция по околната среда и водите - Стара Загора, днес издаде принудителна административна мярка за спиране на котли №1, 2, 3, 4, 5 и 6 на горивната инсталация за производство на топлинна енергия на ТЕЦ „Брикел“, гр. Гълъбово. Мярката е наложена заради установено използване на неразрешен вид гориво - биомаса, в нарушение на издаденото Комплексно разрешително на дружеството. Според експертите на ведомството операторът“ не гарантира спазването на екологичното законодателство. Във връзка с разпореждане на главния прокурор на Република България Сотир Цацаров Министерство на околната среда и водите предприе незабавни действия за извършване на проверки на място в „Топлофикация - Перник“ АД, ТЕЦ „Бобов дол“ ЕАД, „Топлофикация - Сливен“ ЕАД и ТЕЦ „Брикел“ ЕАД.  ", "date": "2019.09.09", "title": "Екоминистерството  спря 6 котела на „Брикел”"}
{"url": "https://standartnews.com/regionalni/tri-chasa-gasyat-pozhar-na-poligon-401321.html", "text": "Повече от три часа продължи гасенето на пожара на военния полигон край великотърновското село Беляковец. Пожарът е възникнал при провеждане на учебни стрелби, съобщиха от Националния военен университет, собственик на запалилия се полигон. Изгорели са близо 30 декара със сухи треви и храсти, а силният вятър е затруднил локализирането и потушаването на пожара, поясниха от Великотърновската противопожарна служба. 12 огнеборци и военните не са допуснали пожарът да засегне близките земеделски земи и горски масиви. При пожари на сухи треви, възникнали от човешка небрежност, през последното денонощие във Великотърновска област са спасени 80 декара иглолистна гора в павликенското село Долна Липница и 40 декара смесена гора в покрайнините на Стражица.", "date": "2019.09.09", "title": "Три часа гасят пожар на полигон"}
{"url": "https://standartnews.com/regionalni/inspektirat-proekti-finansirani-s-evropeyski-sredstva-v-minite-401294.html", "text": "\r\n   Задоволство от видяното и изпълнението на проектите, финансирани с европейски средства на територията на \"Мини Марица-изток” е изразила делегация на Европейската комисия и Европейската банка за възстановяване и развитие, която днес посети въгледобивното дружество. Инспекцията е оценила напредъка на проекта за изграждане на модерни роторни многокофови багери, финансирани от Фонд „Козлодуй“. Стойността на проекта е 25 848 663 евро, от които поливината са безвъзмездна помощ от Международния фонд „Козлодуй”. \r\n  Представителите на ЕК, ЕБВР, на фонда и експерти от енергийното министерство са посетили монтажната площадка на двата нови роторни багера - KWK-2000 и KWK-400L, които конструктивно вече били завършени. В момента се извършвало дооборудването им и подготовката за пуска на електроинсталацията на съоръжението. Гостите са посетила  и диспечерския център на дружеството, където се запознали с работата на системите за енергиен мениджмънт и он-лайн контрола на тежкото минно оборудване. \r\n Експертите са разгледали и част от изградените с грантово споразумение подстанции на територията на минния комплекс по проект за рехабилитация на енергийната ефективност в комппанияга. \r\n   Посещението е планирано и е включено в ангажиментите на въгледобивното дружество към банката и фонда, посняват от ръководството на мините. Следващата подобна визита се очаквала за пуска на новите багери, които след завършването на монтажа, ще се придвижат на собствен ход до местоназначението си в рудник \"Трояново- север\".", "date": "2019.09.09", "title": "Инспектират проекти, финансирани с европейски средства в мините"}
{"url": "https://standartnews.com/biznes/zhandarmeristi-okhranyavat-lozyata-v-pazardzhishko-401315.html", "text": "Жандармеристи и полицаи от Пловдив охраняват лозовите масиви в Пазарджишко. Както в предишни години, и тази се предприемат мерки за опазване на селскостопанската продукция в областта. Екипи от жандармерийското управление в Пловдив заедно с колегите си от районното управление в Септември вече патрулират в лозовите масиви, той като скоро започва гроздобера в района. Съвместните патрули осигуряват условия за нормалното и спокойно протичане на брането на лозята в районите на Септември, Белово, Ветрен, селата Бошуля, Виноградец, Карабунар, Аканджиево, Мененкьово, пише TrafficNews. Ще се извършват и засилени проверки на местата за изкупуване на готовата продукция, както и на превозните средства и техните товари. С цел ефективност на проверките, призоваваме гражданите да спазват стриктно разпорежданията на униформените служители и задължително да носят в себе си документи за самоличност.      ", "date": "2019.09.09", "title": "Жандармеристи охраняват лозята в Пазарджишко"}
{"url": "https://standartnews.com/kultura/ptyat-na-chestta-drama-po-deystvitelen-sluchay-401299.html", "text": "„Сериалът е създаден по идея на моята партньорка в писането Елена Иванова. Нейната баба идва в София сама, развела се, с пет деца и успява да се справи, въпреки огромните перипетии, с които се сблъсква. Когато Ели ми предложи тази история, видях в нея моята собствена житейска съдба. Защото и аз взех детето си и заминах съвсем сама за Лос Анджелис. Имах с какво да се идентифицирам в този сюжет. Веднага знаех, че това, което ще вложим в писането на този голям проект - 52 епизода в първи сезон, влагаме частица от душите ни, преживяни събития. Ролята на Силвия Петкова е на млада жена, която няма път назад, и която заедно с детето си ще трябва да преодолее всички трудности в големия град – да се пребори и да не загуби честта си“, разказва Милена Фучеджиева за сериала на Нова „Пътят на честта“, който тръгва на 9 септември от 22 часа.  „Телевизията ни гласува доверие. Преценихме, че женската аудитория ще намери много неща в този сериал, близки до живота. Това е история, в която непрекъснато има драма, обрати и интриги и подмолни ситуации, които те карат да поискаш да потъпчеш честта си. Но ти трябва да се бориш за нея. Хората от сценарния екип в продължение на седем месеца писаха неуморно – и те, и режисьорите, всичко беше фантастично“, сподели още по Нова известната писателка. „Зрителите да очакват истински изненади“, твърди и Владимир Зомбори, който участва в успешния уеб сериал „Следвай ме“ във Vbox7 и в „Пътят на честта“.  „Играя съпругът на героинята на Силвия Петкова.  С него имаме много допирни точки – той държи на семейството, събирателен образ е на младите, които не са от София. Той е от Царево и чрез персонажа му определено можем да усетим разликите в отношенията между хората в по-малкия град. Той отключва събитията и оттам тръгва сюжетната линия на целия сериал“, разкрива актьорът от Малък градски театър „Зад канала“.  „Доста теми от нашето злободневие са засегнати в \"Пътят на честта\"  – за бежанците, за опазването на културното наследство, за тийнейджърите, за самотния родител, за борбата с престъпността, а също и чисто човешките – любов, омраза, отношенията снаха-свекърва“, категорични са Фучеджиева и Зомбори. Поредицата е създадена в партньорство на Нова телевизия с екипа на „Глобал филмс“ с продуцент Магърдич Халваджиян. Петима доказани режисьори снимат „Пътят на честта“ - Виктор Божинов, Димитър Коцев-Шошо, Александър Косев, Зоран Петровски и Станислав Тодоров-Роги. Началото е белязано от криминален момент, свързан със смърт в семейството при неизяснени обстоятелства. Екранният дебат е още за крещящата необходимост на съвременното общество за връщане към ценностите и вярата в доброто, за миграцията от малкия към големия град, за трансформацията на организираната престъпност от 90-те години в „чист бизнес“. „Основата тема е как се отстояват принципите, честта, достойнството - забравени думи в българската действителност”, разказва и Веселин Плачков, който също е в една от главните роли. „Жена, която отказва да се продаде - успява да запази честта и вътрешното си самочувствие, че прави правилното нещо, най-доброто за сина си. Ние с Веселин сме въвлечени в паралелна история, която се вплита в основната. Моят герой е бизнесмен, който се опитва да запази стара София и да работи по „правилата”, коментира и Ивайло Захариев, който е в основния актьорски екип. „Нищо не е еднопластово, нищо не е черно или бяло. Всеки  има своите аргументи – в сивото са интересните неща, в нюансите. Мащабът позволява да покажеш всички гледни точки, да ги изведеш до край като сюжет”, допълва Веселин Плачков. В „Пътят на честта” участват и деца актьори, които придават особена автентичност на сцените.", "date": "2019.09.09", "title": "„Пътят на честта“ – драма по действителен случай"}
{"url": "https://standartnews.com/kultura/khitove-ot-kan-prez-septemvri-v-ndk-401300.html", "text": "Най-новите хитове за класически балет и модерна хореография ще бъдат прожектирани в кино „Люмиер” в афиша на „Танц филм фест“ от 24 до 30 септември. Ценителите ще се насладят на 12 нови и премиерни продукции в няколко категории – от класика до фламенко. Съществува ли любовта от пръв поглед като тази към танца?  Доказателството е „Юли“ на режисьора Исиар Болайн на 27 септември от 20 часа. Юли е името, с което се обръща към малкия Карлос Акоста баща му Педро. От детските си години Юли се съпротивлява на каквато и да е дисциплина или образование, растейки из улиците на бедния си хавански квартал. Но Педро знае, че синът му има природна дарба и го принуждава да се запише в Националното балетно училище на Куба. Въпреки волята му и при тоталната му непокорност, Юли се оказва запленен от танца. Още от детските си години той започва да оформя легендата за себе си – тази за един от най-добрите танцьори на своето поколение, който често нарушава табута. Така Карлос Акоста става първият чернокож артист, танцувал Ромео в Кралския балет в Лондон, където славната му кариера на премиер солист продължава цели 17 години. Сред премиерните заглавия се отличава откриващият филм на програмата „Четиринайсетдневка на режисьорите” в Кан - „И след това танцувахме” на режисьора Леван Акин, едно от събитията на тазгодишния фестивал на Лазурния бряг, а Леван Гелхиани взе отличието „най-добър актьор” в Сараево. Сюжетът разказва за Мераб, който се подготвя от ранна възраст като танцьор в Националния ансамбъл на Грузия заедно със своята партньорка Мария. Светът му се преобръща напълно с пристигането на безгрижния Иракли, който се превръща едновременно в най-силния му съперник и обект на желание. Копродукцията на Грузия, Швеция и Франция ще бъде показана премиерно за България на 29 септември от 18, 30 часа. Приказка за чудото на съществуването, разказана чрез хореографията, е „Танц” на режисьора Телмо Еснал. Историята е за еволюцията на едни от най-автентичните танци в Европа, която е белязана от кръговрата на природата - поетично преклонение пред земята, хората, митовете и обичаите – на 29 септември от 20, 30 часа.", "date": "2019.09.09", "title": "Хитове от Кан през септември в НДК"}
{"url": "https://www.standartnews.com/sport/bronz-za-blgariya-ot-svetovnata-kupa-po-sportna-gimnastika-401259.html", "text": "Йордан Александров спечели бронзов медал във финала на успоредка от световната купа по спортна гимнастика в Сомбатхей (Унгария).  На същия уред Дейвид Хъдълстоун завърши осми.Побидетл е украинецът Олег Верняев. \"Изключително щастлив съм да спечеля бронзовия медал днес на успоредка! Днес получих невероятната възможност да деля подиума с две украйнски легенди - Олег Верняев и Петро Пахнюк. Също така искам да поздравя моя съотборник Дейвид Хъдълстоун,  който показа голям характер и се бореше въпреки, че беше контузен. Отново благодаря на всички за подкрепата\", написа в социалните мрежи Йордан Александров.", "date": "2019.09.09", "title": "Бронз за България от световната купа по спортна гимнастика"}
{"url": "https://standartnews.com/kultura/predstavyat-nonument-pred-chiniyata-na-buzludzha-401280.html", "text": " Четвъртoтo Гaбpoвcĸo биeнaлe нa xyмopa и caтиpaтa в изĸycтвoтo пpeдcтaвя необичаен спектакъл - \"Hoнyмeнт\", с пиеса за слушане  пpeд чиниятa нa вpъx Бyзлyджa и изложба. Пpeдcтaвлeниeто е нa гpyпa ЛИГHA (Гepмaния), Cтeфaн A. Щepeв, c мyзиĸa нa Eмилиян Гaцoв – Eлби. Пиecaта зa cлyшaнe ще ce изигpaе oт пyблиĸaтa пo вpeмe нa paзxoдĸa oĸoлo чиниятa, поясняват инициатоирите. Таĸa yчacтницитe щели да пpeживеят apxитeĸтypaтa и да cтaнaт cвидeтeли нa cцeни oт иcтopиятa нa пaмeтниĸa. По време на разходката-пиеса те ще пoлyчaвaт инcтpyĸции зa изпълнeниe нa oбичaйни, eжeднeвни жecтoвe, ĸoитo в cвoятa диcĸpeтнocт нaпoмняли пpoтecтнитe пъpфopмaнcи нa Иpжи Koвaндa в Πpaгa oт 1976 или нa Epдeм Гюндюз в пapĸa Гeзи в Иcтaнбyл oт 2013 гoдинa. \r\n  Биeнaлeтo пpиĸлючвa c eднa излoжбa в Myзeя нa xyмopa и caтиpaтa в Гaбpoвo, пpeдcтaвящa нoнyмeнти – мoнyмeнти, ĸoитo ca зaгyбили или пpoмeнили cимвoлнaтa cи cтoйнocт в peзyлтaт нa пpoмeни в идeoлoгиятa. Cъздaдeни ĸaтo мecтa зa възxвaлa и пaмeт, нoнyмeнтитe ce oĸaзвaт в зaбвeниe, зaнeмapeни и ocтaвeни нa влияниeтo нa вpeмeтo, нaпoмняйĸи зa нeпocтигнaти yтoпии, зa пpинyдa и cyъчacтиe. Πpeдcтaвяйĸи пpимepи oт Цeнтpaлнa и Изтoчнa Eвpoпa oт плaтфopмaтa Nоnumеnt.оrg, излoжбaтa oбpъщa cпeциaлнo внимaниe нa пaмeтниĸa нa вpъx Бyзлyджa. Той е cъздaдeн ĸaтo дoм нa БКП, в цeнтъpa нa cтpaнaтa, въpxy бaлĸaнcĸи вpъx, тaĸa чe дa ce виждa oт ceвep и юг. Излoжбaтa пpeдcтaвя дoĸyмeнтaлни мaтepиaли, фoтoгpaфии и филми oт пpoeĸтиpaнeтo, плaниpaнeтo, cтpoeжa, фyнĸциoниpaнeтo, зaтвapянeтo, paзгpaбвaнeтo и paзpyxaтa нa мoнyмeнтa, ĸaĸтo и ĸapиĸaтypи и вицoвe c пoзнaти мeтaфopи и cĸopoшни иcтopичecĸи cъбития. \r\n  Πpoeĸтът ce peaлизиpa c пoдĸpeпaтa нa Πpoгpaмa „Tвopчecĸa Eвpoпa” нa Eвpoпeйcĸaтa ĸoмиcия, Haциoнaлeн фoнд „Kyлтypa” и cъc cъдeйcтвиeтo нa облacтнaта yпpaвa в Cтapa Зaгopa. \r\nЖeлaeщитe дa ce вĸлючaт в apтиcтичнoтo пpиĸлючeниe трябва дa cи нocят cмapтфoн и cлyшaлĸи, напомнят оpгaнизaтopитe. Те пpeдвиждaт тpaнcпopт oт Гaбpoвo, Kaзaнлъĸ и Beлиĸo Tъpнoвo, нo yчacтницитe мoгaт дa cтигнaт и cъc coбcтвeн тpaнcпopт дo пapĸингa нa Чиниятa. Пoвeчe инфopмaция участниците могат да получат от caйтa нa Биeнaлeтo и ФБ-cъбитиeтo. \r\n  Πpeдcтaвлeниeтo \"Hoнyмeнт\" щe ce играе само нa 14 ceптeмвpи, а излoжбaтa \"Hoнyмeнти\" щe ocтaнe в Myзeя на хумора и сатирата в Габрово дo ĸpaя нa янyapи 2020 гoдинa. \r\n ", "date": "2019.09.09", "title": "Представят \"Нонумент\" пред чинията на Бузлуджа"}
{"url": "https://standartnews.com/kultura/tool-otkradnakha-prvoto-myasto-ot-suift-401293.html", "text": "Прогресив рокаджиите „Tool“ изместиха Тейлър Суифт от челната позиция в класацията „Billboard 200“. Техният нов албум „Fear Inoculum“ се продаде 270 хиляди пъти в първата си седмица, което е с около 80 хиляди бройки повече от „Lover“ на Суифт. Това отбелязва най-високата продажба в рок жанра за последната година. „Fear Inoculum“ е първата тава на групата от 2006-а насам. Нейното дългоочакване завръщане развълнува феновете и след победата над певицата, те се включиха в социалните мрежи, за да покажат своята подкрепа. Един почитател написа в Туитър: „Фактът, че „Tool“ продадоха повече от Тейлър Суифт, е най-обнадеждаващата случка за музикалната сцена от известно време насам.“ „Fear Inoculum“ е третият пореден албум на групата, който дебютира на челната позиция. Той зае първото място и в Австралия, Норвегия, Нова Зеландия, Белгия и влезе в челните петици на Великобритания, Германия, Холандия, Ирландия, Италия и Финландия.", "date": "2019.09.09", "title": "„Tool“ откраднаха първото място от Суифт"}
{"url": "https://standartnews.com/kultura/akhat-signal-i-milena-zabivat-v-sofiya-401301.html", "text": "Ако помните времето, когато музиката в България се издаваше първо на плочи. Ако помните кога се родиха звездите в българския рок. Ако помните първите им концерти в една епоха, когато бунтът бе част от музиката, то на 27 септември в НДК ще се насладите на брутална селекция от парчета и сценична колаборация между три легендарни имена, събрали и запазили най-доброто от миналото, настоящето и, разбира се, непреходното бъдеще. Полускъпоценният камък Ахат сияе от 1986-а, когато се обединяват талантливите  дългокоси момчета от Музикалната академия и ХТИ. От онези далечни времена чак до днес, десетилетия по-късно, „Ахат“ разтърсват и покоряват. Статутът на групата в рок средите се затвърждава и от факта, че пътят, изминат оттогава, я довежда рамо до рамо с извънземни музиканти от калибъра на Black Sabbath, Uriah Heep, Iron Maiden, Whitesnake, Deep Purple… Формулата за сценично многолетие на „Ахат“ се крие в страшно доброто звучене на групата на живо, дълбочината на музиката й, изключителният професионализъм и поведение на музикантите. Следващата банда започва дейността си през 1978-а.  Днес „Сигнал“ са най-старата активна група в България. Проблемите в онези смутни времена с властта и забраната да бъдат пускани в ефир само генерират по-мощна рок тежест. 18 албума, 6000 концерта и половин милион продадени плочи по-късно, „Сигнал“ са готови повече от всякога да разтърсят рок душите. Примата на българския рок, иконичната Милена Славова е цветето на този зрелищен концерт. Тя започва своята кариера по 80-арски и типично за времето си. Класирана за \"най-добра рок певица\" и вовеки символ на женското присъствие в бг рока. Милена има забележително участие в поредица култови фестивали и умопомрачителна соло кариера на двуезичен музикант: от тв водеща, модел, рок кралица, поданик на Англия до творец – искрен и неподправен, просто изпълнител с мисия. Милена е изключително харизматична и е абсолютно гарантирано, че всяко концертно появяване на пънк иконата носи забавление от най-високо измерение.", "date": "2019.09.09", "title": "„Ахат“, „Сигнал“ и Милена забиват в София"}
{"url": "https://www.standartnews.com/sport/rafa-emotsiyata-ot-pobedata-e-mnogo-silna-401266.html", "text": "Със сълзи на очи Рафаел Надал дочака награждаването за успеха си във финала на US Open срещу Даниил Медведев (Рус) със 7:5, 6:3, 5:7, 4:6, 6:4. Титлата е четвърта за Рафа в Ню Йорк. Така той записа десета поредна победа и има 26 победи и само една загуба в последните си пет състезания. Преди до получи купата Надал видя ретроспекция на екрана в \"Артър Еш Стейдиум\" от всичките си 19 триумфа във финали на турнири от Големиуя шлем. \"Това беше невероятен финал. Днес всички видяха, защо той е №4 в света и то само на 23 години. Начинът, по който се бори, сменяше ритъма, е изумителен. Представянето на Даниил през лятото беше едно от най-впечатляващите, които съм виждал. Желая му всичко най-добро за в бъдеще. Ще има още възможности да спечели тук. Тази победа значи много, особено след като е постигната в толкова тежък мач. Не знам какво да кажа. Емоцията е силна. \"Това е една от най-емоционалните нощи в моята тенис кариера. Много благодаря на всички на стадиона. Дадохте ми невероятна енергия в тези две седмици,\" заяви Надал след двубоя. В годишната класация АТР RACE Надал вече има преднина от 1960 точки пред Новак Джокович и е фаворит да приключи 2019 на върха в световната ранглиста. Следващото участие на Надал ще бъде на АТР Мастърс 1000 в Шанхай през октомври.", "date": "2019.09.09", "title": "Рафа: Емоцията от победата е много силна"}
{"url": "https://standartnews.com/svyat/izborite-v-rusiya-seriozen-udar-za-upravlyavashchite-401320.html", "text": "Избирателната активност на изборите за московска Дума е била 21,77 процента, показват окончателните данни от 100 процента обработени протоколи, предаде ТАСС, като се позова на ръководителя на московската Избирателна комисия Валентин Горбунов. Активността е била с половин процент по-висока в сравнение с предишните подобни избори, предаде БТА. \r\nУправляващата партия Единна Русия е понесла сериозен удар на вота в Москва вчера, отбелязват руски агенции, цитирани от Ройтерс и от Франс прес. Според тях почти пълното преброяване на бюлетините показва, че кандидатите, подкрепяни от властите, са изгубили в 20 от 45-те окръга в столицата след лято на опозиционни протести. Досега подкрепяните от властите кандидати контролираха 38 места в московската Дума.", "date": "2019.09.09", "title": "Изборите в Русия - сериозен удар за управляващите"}
{"url": "https://standartnews.com/kultura/fil-pokazva-kartini-izbrani-ot-svetlin-rusev-401306.html", "text": "Експозиция, която обединява големи таланти и малко тъга гледаме в „Сезони“ до 18 септември. Своеобразното заглавие на респектиращата изложба, с която елитната столична галерия открива сезона, е „Избрано от Светлин Русев“.  Автор на прекрасните творби е Стоян Филипов- Фил, на чиято живопис се възхищават колекционери и меценати в САЩ, Канада и Европа. „Познавах Светлин от доста години. Посещаваше мои изложби и не пропускаше да коментира доброжелателно произведенията ми в характерния си лаконичен стил. През 2018-а го поканих в ателието си. Показах му много работи. Той ме караше да отделям настрани повечето от тях и през цялото време казваше: „Много са хубави – и тази трябва да покажеш, и тази, и тази...  Ще избера окончателно всичко за следващата ти изложба и ще я открия. Засега прибери  заделените картини, трябва да дойда още веднъж“. Качи се в колата и повече не го видях. След смъртта му си обещах, че рано или късно ще направя това, което той искаше“, сподели Фил на откриването. Месеци наред той си спомня разговорите със Светлин /техни свидетели са планината и съпругата на Филипов/, любопитството и възторга му към необикновените лица, към композициите, пейзажите, натюрмортите. Маестрото е бил повече от категоричен, че Филипов трябва по-често да представя нарисуваното – пред изкушената и неизкушената публика. И когато Фил споделя с мениджъра на „Сезони“ Маргарита Видралска, която вече е била негов домакин, дамата веднага определя дата за премиерата. Самият Светлин Русев е стар приятел на галерията и неведнъж е гостувал с легендарния си размах в престижното арт пространство.   \r\n„Fil не имитира и не подправя света - той изгражда и надгражда жива плътна тъкан, силно индивидуална и многопластова. Четките са смели и ясни, категорични и недвусмислени, често постига изумително въздействие само с два или три тона от палитрата си. Специфичното наслагване на боите често  се дължи на непрекъснати търсения. Рисува прости житейски ситуации - без сложни определения и послания - които ние, зрителите, отпиваме като чиста вода от пресъхваща чешма. От пейзажите надничат дървета и къщи, брегове и силуети, лодки и рибари“, коментира кураторът д-р Райна Дамяни.   \r\nСтоян Филипов се отдава на изкуството, след като цялата му дотогавашна кариера е свързана с точните науки като експерт със строително-инженерни специалности. Започва да рисува през 2001-а в Атланта, където се озовава по семейни причини. Една сутрин става и отива да купи платна и бои – без никаква езотерика, напълно осъзнато. За да стане ясно отново и отново, че дипломите не са тези, които доказват дарбите на артиста. Започва с портрети, вдъхновен от образите, които най-често среща в Атланта. Това са същите онези портрети, за които Светлин Русев по-късно ще каже: „Поразен съм от тях“. Всъщност Съдбата предлага нещо много рядко на Фил – да изживее чудото на метаморфозата след средата на жизненото поприще, за да преоткрие вселената в цветове и нови форми, за да наложи оригиналната си техника в маслената живопис, за която сам прави част от боите си. Фил дебютира на официалната сцена чак през 2007-а, като не пропуска  както да експериментира, така и да обогатява традиционните представи. Дълго участва в общи събития, организирани в Мъртъл Бийч, Южна Каролина. Но чудото и трудът се преливат, защото Стоян Филипов за тези двайсетина години е сътворил толкова картини, колкото други за два живота. Самият той е повече от интересна личност – от стар македонски род, чешит с остро чувство за сатира. Увлича се с плам по темите на международната политика. Сред любимите му писатели са южноамериканците – Маркес, Борхес, Марио Варгас Льоса, Хулио Кортасар, като неслучайно в платната му се долавя мъдростта, загадката и безкрайността на магическия им реализъм.", "date": "2019.09.09", "title": "Фил показва картини, избрани от Светлин Русев"}
{"url": "https://standartnews.com/kultura/kristof-lamber-idva-za-cinelibri-401309.html", "text": "Световноизвестният актьор и продуцент Кристоф Ламбер е тазгодишният председател на елитното жури на CineLibri. Отговорността за избора на най-добра филмова адаптация „шотландският боец” ще сподели с не по-малко знаменитите си колеги. Сред тях е шведският писател и журналист Давид Лагеркранс, който пое нечувано предизвикателство и създаде три продължения на култовата трилогия „Милениум”, затвърдили световната му слава. Лагеркранс ще се срещне с българската публика на 12 октомври от 19 часа в литературния клуб „Перото”. Повод за събитието е българското издание на The Girl Who Lived Twice, което носи заглавие „Тя, която трябваше да умре\". Гостуването се реализира в рамките на Шведската седмица в София, която ще се състои между 3 и 13 октомври 2019-а с цел популяризиране на шведския бизнес и култура. Друго съвместно събитие - акцент в документалната селекция на фестивала тази година, е филмът „Мъжът, който си играеше с огъня“, посветен на Стиг Ларшон. В журито влиза френският кинорежисьор от румънски произход Раду Михайлеану („Концертът”, „Изворът на жените”), чиито творби му донесоха богата колекция от отличия – на фестивала в Берлин, номинации за „Златна палма” в Кан  и за „Сезар”. В момента Михайлеану работи по 8-серийна екранизация на книгата „Сбогом, Шанхай”, подписана от големия Анжел Вагенщайн – мащабна копродукция на Gaumont, France Télévisions, Rai Uno и ZDF, чиито снимки започват догодина. Да вдига оценки у нас пристига и ослепителната италианска актриса и защитничка на обществени каузи Лоредана Каната („Младост”, „Неапол във воали”). Към прочутите чуждестранни арбитри се присъединява родната звезда Ирини Жамбонас, която наскоро беше удостоена с наградата „Сърцето на Сараево” за участието си във филма „В кръг” на режисьора Стефан Командарев. Жамбонас участва и във филма „Посоки” на Командарев, номиниран в категория „Особен поглед” на Международния кинофестивал в Кан, има множество отличия за ролите си в театъра. Петото, юбилейно издание на единствения кинофестивал у нас, фокусиран върху адаптацията на литературни произведения на голям екран, ще срещне публиката с още именити писатели, сценаристи, режисьори, актьори, продуценти. На 6 октомври в „Люмиер“ от 20 часа ще се състои премиера на филма „Заличено момче” в присъствието на Гарард Конли, автор на едноименната мемоарна книга, издадена от „Колибри”. Удостоен с множество награди, включително и с две номинации за „Златен глобус”, филмът на Джоуел Еджъртън разказва покъртителна лична история, в която блестят Лукас Хеджис, Никол Кидман, Ръсел Кроу. Освен на 6 октомври зрителите ще имат възможност да се срещнат с Гарард Конли на 7 октомври във Варна, на 8 в Бургас и на 9 в Пловдив.", "date": "2019.09.09", "title": "Кристоф Ламбер идва за CineLibri"}
{"url": "https://www.standartnews.com/sport/rafa-nadal-specheli-infarktno-us-open-401260.html", "text": "Рафаел Надал спечели драматично US Open 2019. В битката за титлата в Ню Йорк продължила 4 часа и 49 минути Матадорът се наложи със 7:5, 6:3, 5:7, 4:6, 6:4 над №5 в схемата Даниил Медведев (Рус). Мачът бе истинско украшение на най-скъпия тенис турнир в света. 27-ият финал от Големия шлем за Надал вървеше в негова полза в първите 2 сета. И когато всички очакваха \"бърза\" трисетова победа Медведев сякаш се събуди на корта и го спечели макар и трудно със 7:5. В четвъртия Рафа спря пропадането при първото си подаване. Той спаси точка за пробив и възможността Медведев да вземе четвърти пореден гейм. След това и двамата си взимаха подаванията до 4:4. Медведев обаче показа повече свежест и взе сета с 6:4. Така всичко трябваше да се реши в петия сет. В него Медведев сервира пръв и пак включи турбото все едно сега започва мача. Публиката обаче даде рамо на Рафа  при неговия сервис и той отрази 2 точки за пробив, а след това си взе и гейма. При 2:1 за руснака той отново повика физиотерапевт, който да масажира контузеното му ляво бедро. При 2:2 Медведев поведе с 40:0, но Надал изравни, а после го проби за 3:2. Публиката отново викна мощно - \"Рафа, Рафа\". Той се вдигна и дръпна напред с 4:2, а после проби за 5:2. \"Злодеят\" Медведев обаче не се предаде и проби Надал за 5:3, а после спаси 2 мачбола и направи 5:4.  Все пак до чудо не се стигна, защото Рафа си взе подаването, а с това спечели сета и мача. Трибуните на най-големия стадион за тенис в света \"Артър Еш Стедиум\" бяха пълни, както по добава за мъжкия финал. Сред тези близо 23 000 щастливци бяха и актьорите Майкъл Дъглас и съпругата му Катрин Зита Джоунс, Ума Търман, както и много легенди от света на тениса и шоу бизнеса. Снежната кралица Линдзи Вон също бе на мача заедно с годеника си Пи Кей Субан. За Рафа викаше годеницата му Хиска, а Даниил бе подкрепян скромно от съпругата си Дария. За спечелването на турнира Надал ще получи чек за 3,85 млн. долара, а за Медведев остават 1,9 млн. долара. Той ще се изкачи и от пето на четвърто място в ранглистата, но даде гаранции, че именно той е бъдещето на тениса. Руснакът пропусна да стане първия извън голямата тройка Джокович, Надал, Федерер, който е печелил турнир от Големия шлем след 2016-а. Тогава Вавринка спечели US Open. 33-годишният Надал вече има 19 титли от Големия шлем от които 4 са от US Open. Въпреки загубата 23-годишния Медведев си остава тенисиста с най-много победи през сезона - 50 срещу 47 за Надал. Матадорът вече има 2 победи от 2 мача срещу Медведев.", "date": "2019.09.09", "title": "Рафа Надал спечели инфарктно US Open"}
{"url": "https://standartnews.com/kultura/priyanka-chopra-vliza-v-beliyat-tigr-401304.html", "text": "Приянка Чопра влезе в главната роля в екранизацията на „Белият тигър“. Адаптацията на индийския бестселър ще се излъчи по Нетфликс. Режисьор и сценарист ще бъде Рамин Бахрани, а Чопра ще е и изпълнителен продуцент на лентата. Снимките започват в Индия през октомври. Това е поредният проект, който тя снима в родната й земя. Актрисата ще продуцира и участва в бъдеща, все още неозаглавена, сватбена комедия на „Universal“. Чопра ще работи и заедно с Робърт Родригес във филма му „We Can Be Heroes“, който също ще излезе по Нетфликс. За сега не е ясно каква роля ще изиграе красавицата. Лентата ще разкаже за група деца, чиито родители са отвлечени от извънземни.  ", "date": "2019.09.09", "title": "Приянка Чопра влиза в „Белият тигър“"}
{"url": "https://standartnews.com/sport/bronz-za-blgariya-ot-svetovnata-kupa-po-sportna-gimnastika-401259.html", "text": "Йордан Александров спечели бронзов медал във финала на успоредка от световната купа по спортна гимнастика в Сомбатхей (Унгария).  На същия уред Дейвид Хъдълстоун завърши осми.Побидетл е украинецът Олег Верняев. \"Изключително щастлив съм да спечеля бронзовия медал днес на успоредка! Днес получих невероятната възможност да деля подиума с две украйнски легенди - Олег Верняев и Петро Пахнюк. Също така искам да поздравя моя съотборник Дейвид Хъдълстоун,  който показа голям характер и се бореше въпреки, че беше контузен. Отново благодаря на всички за подкрепата\", написа в социалните мрежи Йордан Александров.", "date": "2019.09.09", "title": "Бронз за България от световната купа по спортна гимнастика"}
{"url": "https://standartnews.com/sport/rafa-nadal-specheli-infarktno-us-open-401260.html", "text": "Рафаел Надал спечели драматично US Open 2019. В битката за титлата в Ню Йорк продължила 4 часа и 49 минути Матадорът се наложи със 7:5, 6:3, 5:7, 4:6, 6:4 над №5 в схемата Даниил Медведев (Рус). Мачът бе истинско украшение на най-скъпия тенис турнир в света. 27-ият финал от Големия шлем за Надал вървеше в негова полза в първите 2 сета. И когато всички очакваха \"бърза\" трисетова победа Медведев сякаш се събуди на корта и го спечели макар и трудно със 7:5. В четвъртия Рафа спря пропадането при първото си подаване. Той спаси точка за пробив и възможността Медведев да вземе четвърти пореден гейм. След това и двамата си взимаха подаванията до 4:4. Медведев обаче показа повече свежест и взе сета с 6:4. Така всичко трябваше да се реши в петия сет. В него Медведев сервира пръв и пак включи турбото все едно сега започва мача. Публиката обаче даде рамо на Рафа  при неговия сервис и той отрази 2 точки за пробив, а след това си взе и гейма. При 2:1 за руснака той отново повика физиотерапевт, който да масажира контузеното му ляво бедро. При 2:2 Медведев поведе с 40:0, но Надал изравни, а после го проби за 3:2. Публиката отново викна мощно - \"Рафа, Рафа\". Той се вдигна и дръпна напред с 4:2, а после проби за 5:2. \"Злодеят\" Медведев обаче не се предаде и проби Надал за 5:3, а после спаси 2 мачбола и направи 5:4.  Все пак до чудо не се стигна, защото Рафа си взе подаването, а с това спечели сета и мача. Трибуните на най-големия стадион за тенис в света \"Артър Еш Стедиум\" бяха пълни, както по добава за мъжкия финал. Сред тези близо 23 000 щастливци бяха и актьорите Майкъл Дъглас и съпругата му Катрин Зита Джоунс, Ума Търман, както и много легенди от света на тениса и шоу бизнеса. Снежната кралица Линдзи Вон също бе на мача заедно с годеника си Пи Кей Субан. За Рафа викаше годеницата му Хиска, а Даниил бе подкрепян скромно от съпругата си Дария. За спечелването на турнира Надал ще получи чек за 3,85 млн. долара, а за Медведев остават 1,9 млн. долара. Той ще се изкачи и от пето на четвърто място в ранглистата, но даде гаранции, че именно той е бъдещето на тениса. Руснакът пропусна да стане първия извън голямата тройка Джокович, Надал, Федерер, който е печелил турнир от Големия шлем след 2016-а. Тогава Вавринка спечели US Open. 33-годишният Надал вече има 19 титли от Големия шлем от които 4 са от US Open. Въпреки загубата 23-годишния Медведев си остава тенисиста с най-много победи през сезона - 50 срещу 47 за Надал. Матадорът вече има 2 победи от 2 мача срещу Медведев.", "date": "2019.09.09", "title": "Рафа Надал спечели инфарктно US Open"}
{"url": "https://standartnews.com/sport/rafa-emotsiyata-ot-pobedata-e-mnogo-silna-401266.html", "text": "Със сълзи на очи Рафаел Надал дочака награждаването за успеха си във финала на US Open срещу Даниил Медведев (Рус) със 7:5, 6:3, 5:7, 4:6, 6:4. Титлата е четвърта за Рафа в Ню Йорк. Така той записа десета поредна победа и има 26 победи и само една загуба в последните си пет състезания. Преди до получи купата Надал видя ретроспекция на екрана в \"Артър Еш Стейдиум\" от всичките си 19 триумфа във финали на турнири от Големиуя шлем. \"Това беше невероятен финал. Днес всички видяха, защо той е №4 в света и то само на 23 години. Начинът, по който се бори, сменяше ритъма, е изумителен. Представянето на Даниил през лятото беше едно от най-впечатляващите, които съм виждал. Желая му всичко най-добро за в бъдеще. Ще има още възможности да спечели тук. Тази победа значи много, особено след като е постигната в толкова тежък мач. Не знам какво да кажа. Емоцията е силна. \"Това е една от най-емоционалните нощи в моята тенис кариера. Много благодаря на всички на стадиона. Дадохте ми невероятна енергия в тези две седмици,\" заяви Надал след двубоя. В годишната класация АТР RACE Надал вече има преднина от 1960 точки пред Новак Джокович и е фаворит да приключи 2019 на върха в световната ранглиста. Следващото участие на Надал ще бъде на АТР Мастърс 1000 в Шанхай през октомври.", "date": "2019.09.09", "title": "Рафа: Емоцията от победата е много силна"}
{"url": "https://www.standartnews.com/sport/medvedev-vidyakh-che-publikata-iska-oshche-tenis-i-prodlzhikh-401268.html", "text": "Даниил Медведев специално поздрави Рафаел Надал за неговата 19-а титла от Големия шлем. \"На първо място искам да поздравя Рафа за 19-та му титла от Големия шлем. Това е нещо немислимо, изумително. Поздравявам и екипа му, който върши невероятна работа. Много е тежко да се играе срещу него. Гледах върху екрана, където изписваха всичките му 19 титли и се чудех, ако бях спечелил аз, какво щяха да излъчат. Това, което Надал прави за тениса цялостно, е невероятно. Благодаря ти и отново поздравления,\" заяви Медведев. \"В началото на третия сет се чудех какво трябва да говоря след финала. След това видях, че публиката иска да гледа още тенис и си казах, че трябва да продължа и ми се получи. Знам, че това което казах по-рано по време на турнира, беше нещо лошо и справедливо бях освиркан. Тази нощ винаги ще остане в съзнанието ми, тъй като играх на най-големия корт в света на тениса. Беше наелектризиращо. Освирквахте ме с право. Мога да се променя, все пак съм човек, който допуска грешки. Благодаря ви от сърце,\" заяви вицешампионът. От днес той вече ще е №4 в световната ранглиста. През годината Медведев има 50 победи и е №1 по този показател в тениса.", "date": "2019.09.09", "title": "Медведев: Видях, че публиката иска още тенис"}
{"url": "https://standartnews.com/svyat/porugakha-znameto-ni-v-melbrn-401329.html", "text": "Македонски емигранти, които вчера протестираха пред македонското консулство в Мелбърн, подпалиха макети на премиера на Македония Зоран Заев и министъра на отбраната Радмила Шекеринска. Знамената на България и Гърция също бяха изгорени, а протестиращите скандираха „Никога Северна, само Македония!“, съобщава македонското електронно издание МКД, цитирано от Агенция \"Фокус\". Емигрантите носеха знамена със слънцето от Кутлеш и ги развяха пред македонското консулство в Мелбърн, като издигнаха такова знаме и на пилона пред сградата.", "date": "2019.09.09", "title": "Емигранти в Мелбърн поругаха българското знаме"}
{"url": "https://www.standartnews.com/sport/italiya-s-nov-rekord-v-evrokvalifikatsiite-401286.html", "text": "Футболистите на Италия поставиха нов рекорд, след като в 36-мача от евроквалификации не са допускали поражение. Това стана факт след победата като гост на Финландия с 2:1. Така за последните 13 години в мачовете за европейско Италия има 27 победи и 9 равенства. За последно \"адзурите\" са губили от Франция с 1:3 на 6 септември 2006 г. Под ръководството на Роберто Манчини отборът от Апенините спечели всичките си 6 мача от квалификациите за Европейското първенство с общ резултат 19:3 и е лидер в група J с 18 точки. Финландия е на второ място с 12. На 12 октомври Италия играе с Гърция у дома. Резултати и голмайстори от квалификациите за Европейското първенство по футбол през 2020 година:     1:0 Закария (37)   2:0 Мехмеди (43)   3:0 Родригес (45)   4:0 Гавранович (87)     1:0 Пушкаш (47)   1:0 - Родриго (13) 2:0 - Родриго (50) 3:0 - Алкасер (90) 4:0 - Алкасер (90+3)   0:1 - Йохансен (45) 1:1 - Форсберг (60)   \r\n 1:0 Mхитарян (3) 1:1 Джеко (13) 2:1 Мхитарян (66) 2:2 Гояк (70) 3:2 Амбарцумян (77) 4:2 Лончар (90-автогол)   0:1 - Имобиле (59) 1:1 - Пуки (71-дузпа) 1:2 - Жоржиньо (79)       1:0 - Масурас (33) 1:1 - Саланович (88)    ", "date": "2019.09.09", "title": "Италия с нов рекорд в евроквалификациите"}
{"url": "https://www.standartnews.com/sport/yuve-iska-40-gola-ot-ronaldo-v-italiya-401305.html", "text": "Треньорът на италианския хегемон Ювентус – Маурицио Сари, е поискал от Кристиано Роналдо да вкара поне 40 гола през сезона в Серия \"А\", твърди Tuttosport. Ако това е вярно то петкратният носител на Златната топка трябва да подобри рекорда за най-много попадения в един шампионат в калчото. В момента той се държи от съотборника му Гонсало Игуаин. През 2015/16 бившият аржентински национал се разписа 36 пъти с екипа на Наполи. Португалският национал вече откри головата си сметка. Той беше точен при драматичния успех с 4:3 над \"партенопейците\" преди паузата за национални отбори. В Реал Мадрид Кристиано вкара 48 попадения през сезон 2014/15. \r\n ", "date": "2019.09.09", "title": "Юве иска 40 гола от Роналдо в Италия"}
{"url": "https://standartnews.com/sport/zvezdi-v-sporta-tova-beshe-nerealen-tenis-401308.html", "text": "Звезди от световния спорт засипаха със суперлативи Рафа Надал и Даниил Медведев за спектакъла, който изнесоха на финала на US Open. Победителката в турнира при дамите от 2017-а Слоун Стивънс заяви: Това беше нереален тенис. Каква битка. Поздравявам Рафа Надал и Даниил Медведев, написа в Туитър американката. Според Пат Кеш, шампион от Уимбълдън 2007 Медведев заслужава много аплодисменти за фантастичното представление. \"Той беше много близо до една от най-големите победи в историята, какъв боец, написа Кеш в Туитър. Настоящата звезда на Австралия при мъжете Ник Кириос публикува снимка на Медведев и написа под нея: \"Моят любим играч\". Сънародникът на Даниил - Карен Хачанов също определи играта на двамата финалисти на US Open като нереална.  \"Ти можеш да се гордеееш с тази игра приятелю, наслаждавай се на момента\", написа Хачанов за Медведев. Олимпийският шампион в тениса от Сидни 2000 Евгений Кафелников също засипа с похвали Медведев. \"Независимо от резултата, съм сигурен, че характера и майсторството на Даниил ще му позволят да играе още много финали от Големия шлем, пише Кафелников. - Придобитият опит от този финал няма да отиде на вятъра. Жалко, че не успя да победи и втори шампион от US Open\".  Снежната кралица Линдзи Вон, която изгледа наживо финала в Ню Йорк разкри, че и за нея той е бил \"Невероятен\". \"Поздравявам Рафа Надал за поредния трофей от Големия шлем, който спечели в Ню Йорк. Свалям шапка на Даниил Медведев за играта, който се бори до края\", заяви още Вон.    ", "date": "2019.09.09", "title": "Звезди в спорта: Това беше нереален тенис!"}
{"url": "https://standartnews.com/sport/yuve-iska-40-gola-ot-ronaldo-v-italiya-401305.html", "text": "Треньорът на италианския хегемон Ювентус – Маурицио Сари, е поискал от Кристиано Роналдо да вкара поне 40 гола през сезона в Серия \"А\", твърди Tuttosport. Ако това е вярно то петкратният носител на Златната топка трябва да подобри рекорда за най-много попадения в един шампионат в калчото. В момента той се държи от съотборника му Гонсало Игуаин. През 2015/16 бившият аржентински национал се разписа 36 пъти с екипа на Наполи. Португалският национал вече откри головата си сметка. Той беше точен при драматичния успех с 4:3 над \"партенопейците\" преди паузата за национални отбори. В Реал Мадрид Кристиано вкара 48 попадения през сезон 2014/15. \r\n ", "date": "2019.09.09", "title": "Юве иска 40 гола от Роналдо в Италия"}
{"url": "https://www.standartnews.com/sport/zvezdi-v-sporta-tova-beshe-nerealen-tenis-401308.html", "text": "Звезди от световния спорт засипаха със суперлативи Рафа Надал и Даниил Медведев за спектакъла, който изнесоха на финала на US Open. Победителката в турнира при дамите от 2017-а Слоун Стивънс заяви: Това беше нереален тенис. Каква битка. Поздравявам Рафа Надал и Даниил Медведев, написа в Туитър американката. Според Пат Кеш, шампион от Уимбълдън 2007 Медведев заслужава много аплодисменти за фантастичното представление. \"Той беше много близо до една от най-големите победи в историята, какъв боец, написа Кеш в Туитър. Настоящата звезда на Австралия при мъжете Ник Кириос публикува снимка на Медведев и написа под нея: \"Моят любим играч\". Сънародникът на Даниил - Карен Хачанов също определи играта на двамата финалисти на US Open като нереална.  \"Ти можеш да се гордеееш с тази игра приятелю, наслаждавай се на момента\", написа Хачанов за Медведев. Олимпийският шампион в тениса от Сидни 2000 Евгений Кафелников също засипа с похвали Медведев. \"Независимо от резултата, съм сигурен, че характера и майсторството на Даниил ще му позволят да играе още много финали от Големия шлем, пише Кафелников. - Придобитият опит от този финал няма да отиде на вятъра. Жалко, че не успя да победи и втори шампион от US Open\".  Снежната кралица Линдзи Вон, която изгледа наживо финала в Ню Йорк разкри, че и за нея той е бил \"Невероятен\". \"Поздравявам Рафа Надал за поредния трофей от Големия шлем, който спечели в Ню Йорк. Свалям шапка на Даниил Медведев за играта, който се бори до края\", заяви още Вон.    ", "date": "2019.09.09", "title": "Звезди в спорта: Това беше нереален тенис!"}
{"url": "https://standartnews.com/svyat/48-chasova-stachka-na-pilotite-v-british-airways-401263.html", "text": "Пилотите на британския превозвач British Airways започнаха в полунощ /местно време/ 48-часова стачка с искания за увеличаване на възнагражденията и подобряване на условията на труд, съобщи Ройтерс. \r\n \r\nЗаради стачката, която може да стане най-голямата в историята на компанията, British Airways беше принудена да отмени 1500 полета. Най-малко 280 хиляди пътници ще бъдат засегнати, съобщава в. \"Дейли телеграф\". \r\n \r\nВ хода на досегашните преговори синдикатът на пилотите БАЛПА (BALPA) отхвърли предложението на авиокомпанията за вдигане на заплатите с 11,5 процента за три години. Синдикатът настоява, че това е недостатъчно, защото финансовите показатели на компанията сега й позволяват да направи на пилотите по-добро предложение. British Airways от своя страна заяви, че стачните действия са неоправдани, защото предложението й за вдигане на заплатите е \"достойно\". \r\n \r\nХиляди пасажери бяха принудени да търсят алтернативни варианти на пътуванията си, а авиокомпанията беше подложена на критики за начина си за комуникация с пътниците преди стачката, отбелязва Ройтерс. \"Тази стачка ще струва на компанията много повече, отколкото инвестициите, необходими за уреждане на този спор\", заяви генералният секретар на БАЛПА Брайън Стрътън в навечерието на стачката. \r\n \r\n\"Време е да се върнем на масата за преговорите и заедно да стигнем до сериозна оферта, която ще сложи край на този спор\", добави той. \r\n \r\nГоворител на британския премиер Борис Джонсън призова и двете страни да прекратят спора. \r\n \r\nКомандирите на полети на British Airways сега получават средно 167 хиляди паунда /205 хиляди долара/ годишно. Средната годишна заплата на вторите пилоти възлиза на 70 хиляди паунда /86 хиляди долара/, отбелязва ТАСС.", "date": "2019.09.09", "title": "48-часова стачка на пилотите в British Airways"}
{"url": "https://www.standartnews.com/sport/karamarinov-izvezhda-atletite-na-evropa-sreshchu-sashch-401310.html", "text": "Историческият двубой между атлетите на Европа и САЩ ще се проведе днес и утре на реновирания стадион \"Динамо\" в Минск. Поредното признание за българската атлетика е свързано с президента на БФЛА и АБАФ и първи вице на Европейската атлетика Добромир Карамаринов. Той е водач на европейския отбор в който личат имената на световните шампиони Мария Ласицкене (скок на височина), Рамил Гулиев (200 м - на снимката с Карамаринов) и Екатерини Стефаниди (овчарски скок). Тази сутрин, часове преди старта на историческия мач Карамаринов имаше среща с европейския отбор.", "date": "2019.09.09", "title": "Карамаринов извежда атлетите на Европа срещу САЩ"}
{"url": "https://standartnews.com/sport/karamarinov-izvezhda-atletite-na-evropa-sreshchu-sashch-401310.html", "text": "Историческият двубой между атлетите на Европа и САЩ ще се проведе днес и утре на реновирания стадион \"Динамо\" в Минск. Поредното признание за българската атлетика е свързано с президента на БФЛА и АБАФ и първи вице на Европейската атлетика Добромир Карамаринов. Той е водач на европейския отбор в който личат имената на световните шампиони Мария Ласицкене (скок на височина), Рамил Гулиев (200 м - на снимката с Карамаринов) и Екатерини Стефаниди (овчарски скок). Тази сутрин, часове преди старта на историческия мач Карамаринов имаше среща с европейския отбор.", "date": "2019.09.09", "title": "Карамаринов извежда атлетите на Европа срещу САЩ"}
{"url": "https://standartnews.com/svyat/megan-markl-na-urok-po-yoga-v-nyu-york-401262.html", "text": "Херцогиня Меган взе участие в урок по йога в Ню Йорк, съобщава „Контакт мюзик“. \r\n \r\nБившата актриса от сериала „Костюмари“, която е омъжена за британския принц Хари, се завърна в САЩ, за да гледа в събота финала на US Open за жени с участието на нейната приятелка Серена Уилямс. \r\n \r\nПреди това обаче херцогинята на Съсекс спря в \"Голямата ябълка\" за урок по йога. Източник на списание „Пийпъл“ заяви, че 60-те души, дошли на урока по йога са посрещнали Меган с усмивка. \r\nТя посещава „Модо йога“ от години и се опитва да практикува там всеки път, когато е в Ню Йорк, твърдят запознати. \r\n ", "date": "2019.09.09", "title": "Меган Маркъл на урок по йога в Ню Йорк"}
{"url": "https://standartnews.com/sport/medvedev-vidyakh-che-publikata-iska-oshche-tenis-i-prodlzhikh-401268.html", "text": "Даниил Медведев специално поздрави Рафаел Надал за неговата 19-а титла от Големия шлем. \"На първо място искам да поздравя Рафа за 19-та му титла от Големия шлем. Това е нещо немислимо, изумително. Поздравявам и екипа му, който върши невероятна работа. Много е тежко да се играе срещу него. Гледах върху екрана, където изписваха всичките му 19 титли и се чудех, ако бях спечелил аз, какво щяха да излъчат. Това, което Надал прави за тениса цялостно, е невероятно. Благодаря ти и отново поздравления,\" заяви Медведев. \"В началото на третия сет се чудех какво трябва да говоря след финала. След това видях, че публиката иска да гледа още тенис и си казах, че трябва да продължа и ми се получи. Знам, че това което казах по-рано по време на турнира, беше нещо лошо и справедливо бях освиркан. Тази нощ винаги ще остане в съзнанието ми, тъй като играх на най-големия корт в света на тениса. Беше наелектризиращо. Освирквахте ме с право. Мога да се променя, все пак съм човек, който допуска грешки. Благодаря ви от сърце,\" заяви вицешампионът. От днес той вече ще е №4 в световната ранглиста. През годината Медведев има 50 победи и е №1 по този показател в тениса.", "date": "2019.09.09", "title": "Медведев: Видях, че публиката иска още тенис"}
{"url": "https://standartnews.com/sport/italiya-s-nov-rekord-v-evrokvalifikatsiite-401286.html", "text": "Футболистите на Италия поставиха нов рекорд, след като в 36-мача от евроквалификации не са допускали поражение. Това стана факт след победата като гост на Финландия с 2:1. Така за последните 13 години в мачовете за европейско Италия има 27 победи и 9 равенства. За последно \"адзурите\" са губили от Франция с 1:3 на 6 септември 2006 г. Под ръководството на Роберто Манчини отборът от Апенините спечели всичките си 6 мача от квалификациите за Европейското първенство с общ резултат 19:3 и е лидер в група J с 18 точки. Финландия е на второ място с 12. На 12 октомври Италия играе с Гърция у дома. Резултати и голмайстори от квалификациите за Европейското първенство по футбол през 2020 година:     1:0 Закария (37)   2:0 Мехмеди (43)   3:0 Родригес (45)   4:0 Гавранович (87)     1:0 Пушкаш (47)   1:0 - Родриго (13) 2:0 - Родриго (50) 3:0 - Алкасер (90) 4:0 - Алкасер (90+3)   0:1 - Йохансен (45) 1:1 - Форсберг (60)   \r\n 1:0 Mхитарян (3) 1:1 Джеко (13) 2:1 Мхитарян (66) 2:2 Гояк (70) 3:2 Амбарцумян (77) 4:2 Лончар (90-автогол)   0:1 - Имобиле (59) 1:1 - Пуки (71-дузпа) 1:2 - Жоржиньо (79)       1:0 - Масурас (33) 1:1 - Саланович (88)    ", "date": "2019.09.09", "title": "Италия с нов рекорд в евроквалификациите"}
{"url": "https://standartnews.com/svyat/blgarite-v-bryuksel-chistachki-i-stroiteli-401275.html", "text": "Българските граждани, заселили се законно в Брюксел, работят основно като чистачки и строители. Това показват данни, представени в местни медии. \r\n \r\nОтбелязва се, че чужденците от ЕС съставляват 23 на сто от столичното население. Най-често европейските имигранти са на възраст между 25 и 54 години. По-голям е делът на жените имигранти от новоприетите държави от ЕС, като единствено при гражданите на България, Румъния и Полша се наблюдава числено превъзходство на мъжете. \r\n \r\nНаселението на Брюксел е 1,2 милиона души, като от тях 275 000 са имигранти от ЕС. Делът на тези чужденци е нараснал между 2000 и 2018 г. със 130 хиляди души, показват данните. \r\n \r\nДопълва се, че делът на европейските имигранти в столицата постоянно расте, с изключение на броя на британците и гърците. От 2016 г. насам се отчита задържане на притока на новодошли европейци, вероятно заради липсата на нови разширявания на ЕС.", "date": "2019.09.09", "title": "Българите в Брюксел - чистачки и строители"}
{"url": "https://standartnews.com/svyat/na-ostrova-ochakvat-nay-studenata-zima-ot-30-g-401282.html", "text": "Великобритания ще бъде скована от най-студената зима за последните 30 години. Синоптиците предупреждават за завръщането на \"Звяра на Изтока\" - фаза, която на Острова използват за описание на екстремни зимни условия на Острова, които настъпват в резултата на източни ветрове. Когато налягането е високо в Скандинавия, Великобритания е склонна да изпитва полярна континентална въздушна маса. Когато това се случва през зимата, студеният въздух навлиза от Евразийската суша, като довежда студените и зимни условия, пише Sundaytimes.  \r\n \r\nЗатова и метеоролозите предупреждават, че зимата в Обединеното кралство ще е изключително студена. Най-ниски ще са температурите през месец януари, като минусовите стойности ще се задържат седмици наред. Очаква се най-студено да е Мидланс, където арктическият фронт ще бъде най-силно изразен.  \r\n \r\nПрофесорът по климатично прогнозиране Марк Сандърс очаква, че това ще през януари и февруари 2020 година температурите ще бъдат най-ниски от 30 години насам. Миналата година \"Звярът на Изтока\" довя температури от -14 градуса по Целзий, регистрирани в различни части на Шотландия, а зимната обстановка отне живота на 17 души, сред които и 7-годишно момче.  \r\n  \r\nПрогнозите за тежка зима във Великобритания са в пълен контраст с лятото, което се оказа необичайно горещо за страната. Анализаторите от Met Office отбелязаха температури от 38,7С в Кеймбридж, а според синоптикът Брайън Гейз прогнозата за следващите три месеца е най-топлата правена за момента. Очаква се циганското лято на Острова да започне с температури от 26 градуса.  \r\n \r\nВ следващите дни се очаква ураганът Дориан да се слее с тропическата буря Габриел, която ще премине над Обединеното кралство с проливни дъждове и вятър със скорост от 70 км в час.", "date": "2019.09.09", "title": "На Острова очакват най-студената зима от 30 г."}
{"url": "https://standartnews.com/svyat/mayka-prostrelya-dshcherya-si-pogreshka-401290.html", "text": "Майка от Охайо погрешка простреля дъщеря си, която искала да я изненада, като се прибере по-рано от колежа.  \r\n \r\n18-годишната Хана Джоунс разказва, че изтичала през вратата на дома си в Жирард въодушевена, за да изненадана семейството си, вместо това майка и Рене Джоунс я помислила за натрапница.   \r\n \r\n\"Докато тичах през вратата, тя ме взе за заплаха за живота й и ме простреля\", пише Хана във страницата си във Фейсбук. \"Приклекнах и изпищях два пъти\", спомня си тя. \r\n \r\nМеждувременно приятелят на майка й чува писъците и се втурва да звъни на 911. Съобщава, че Хана Джоунс кърви обилно, пише nypost.com. \"Дъщерята на приятелката ми се прибра от колежа, майка й не знаеше, простреля я случайно\", гласи сигналът на спешния телефон.  \r\n \r\nРентгенът на пострадалата колежанка показва, че десният и лакът е бил счупен на три места при стрелбата. След операция Хана се сдобива с три пластини и осем болта, който да спомогнат за зарастването.  \r\n \r\n\"Това бяха няколко ненормални дни. Безкрайно съм благодарна, че все още съм на тази Земя. Късметлийка съм, че все още съм тук! Все още съм смутена, че можех да съм мъртва, но за щастие имах ангел, който бдеше над мен през тази нощ\", пише още тя в емоционален пост във Фейсбук.  \r\n \r\nШефът на полицията в Жирард Джон Норман потвърди, че майката е имала разрешително за оръжие. \"Тя притежава пистолет, за който има разрешително. Стреляла е по някой, който влиза през вратата\", каза той, цитиран от 21 News. Щатските прокурори все още не са решили дали да повдигнат обвинения.  \r\n \r\n\"Ако знаете, че някой има пистолет за самозащита и не ви очаква, обадете се, когато влизате в дома, дори ако ставате да пиете вода посред нощ.\", съветва шериф Нарман.  \r\n ", "date": "2019.09.09", "title": "Майка простреля дъщеря си погрешка"}
{"url": "https://standartnews.com/svyat/aligator-zakhapa-zhena-vv-florida-401295.html", "text": "Жена попадна в болница след нападение на алигатор в американския щат Флорида, съобщи сайтът WPEC. Инцидентът с 31-годишната Келси Полак се случил в резервата Arthur R Marshall Loxahatchee. Младата жена е провеждала изследвания, свързани с управлението на водните ресурси в Южна Флорида във връзка с борбата срещу инвазивната папрат, която пречи на растежа на местните блатни треви. Докато била до кръста във водата, Полак настъпила алигатора, който я захапал за крака. Жената успяла да бързо да се измъкне от водата и била откарана в болница, където й е оказана медицинска помощ. Травмата не представлява опасност за живота й. Изданието съобщава, че сериозните наранявания, причинени от алигатори, са рядкост във Флорида. ", "date": "2019.09.09", "title": "Алигатор захапа жена във Флорида"}
{"url": "https://standartnews.com/svyat/tri-zhertvi-na-tayfuna-faksay-kray-tokio-401317.html", "text": "Проливните дъждове и разрушителни ветрове, с които тайфунът Факсай връхлетя днес района на Токио, отнеха живота на трима души, предават ДПА и БТА. След като премина над Източна Япония, бурята се изнесе  над Тихия океан. Въпреки това, властите продължават да предупреждават за силни ветрове, високи вълни кални свлачища около Токио и Североизточна Япония. Сред жертвите на тайфуна е жена на възраст между 50 и 60 години, след като е била повалена от порив на вятъра. 87-годишен мъж пък загина, ударен от паднало дърво в префектура Канагава, съобщи агенция Киодо. 47-годишен мъж е починал в болница при падане във военноморската база Йокосука в Канагава, според Киодо. Факсай отнесе покриви, наруши разписанието на скоростните крайградски влакове, прекъсна електричеството и повали електрически стълбове в префектура Чиба. Около 7200 домакинства са без електричество в префектурите Токио, Ибараки, Чиба, Канагава и Шизуока, съобщава столичната електрическа компания. Над 160 полета бяха отменени днес, след вчерашната отмяна на 135, съобщи обществената телевизия Ен Ейч кей. През последните 24 часа до ранните часове на днешния ден Факсай донесе изливане на над 440 мм дъжд над град Изу в префектура Шизуока, се казва в доклада.  ", "date": "2019.09.09", "title": "Три жертви на тайфуна Факсай край Токио"}
{"url": "https://standartnews.com/svyat/britanskiyat-parlament-spira-rabota-za-mesets-401311.html", "text": "Парламентът на Обединеното кралство ще преустанови работа за срок от един месец, считано от понеделник вечерта, предаде британският телевизионен канал Sky News. Това потвърди говорител на британския премиер Борис Джонсън, който разпореди пророгацията в опит да възпрепятства действията на депутатите, блокиращи стратегията му за излизане на страната от структурите на Общността. Спирането на работата на британския парламент ще влезе в сила, независимо от изхода на повторното гласуване за провеждане на предсрочни парламентарни избори във Великобритания, допълни говорителят. Днес британският парламент ще гласува искането на премиера Борис Джонсън за провеждане на извънредни избори на 15 октомври, пише dir.bg. Планирано е и окончателното гласуване на законопроекта за блокиране на възможността за Брекзит без сделка. Ако той бъде одобрен, Лондон ще получи възможност да поиска тримесечно отлагане на напускането на ЕС. Медиите на Острова пишат, че това е последният шанс на депутатите в Камарата на общините да променят курса на Даунинг стрийт 10 спрямо Брекзит.  ", "date": "2019.09.09", "title": "Британският парламент спира работа за месец"}
