{"url": "https://standartnews.com/kultura/kheln-mirn-s-priz-za-tsyalostno-tvorchestvo-408279.html", "text": "Хелън Мирън ще получи наградата „Златна мечка“ за цялостно творчество на филмовия фестивал в Берлин през февруари. „Хелън е силна актриса и превъплъщенията й винаги впечатляват. Изненадва ни всеки път с интерпретациите си на сложните персонажи, които изиграва. Тя винаги дава живот на страхотни героини и за нас е удоволствие да й окажем тази чест“, заяви главната изпълнителна директорка на фестивала Мариет Рисенбик. Връчването ще се проведе на 27 февруари. По време на церемонията ще вървят кадри от най-известните филми на Мирън - „Готвачът, крадецът, неговата жена и нейният любовник“, „Добрият лъжец“ и „Последната спирка“. Култовият хит „Кралицата“, който донесе на Хелън „Оскар“ през 2007-а, също ще бъде прожектиран на публката. Филмовият фестивал в Берлин започва от 20 февруари и ще продължи 1 март.", "date": "2019.12.04", "title": "Хелън Мирън с приз за цялостно творчество"}
{"url": "https://standartnews.com/regionalni/21-mlnlv-za-spravyane-s-riska-ot-navodneniya-v-krdzhaliysko-408269.html", "text": "Малко над 2,1 млн. лв. са инвестирани по проекта „FLOOD PROTECTION“, насочен към справяне с риска от наводнения в област Кърджали. С тях се изградени защитна дига с обща дължина от 2 км по двата бряга на река Крумовица в района на главен път Кърджали - граничен пункт Маказа при село Вранско, както и 40 метра подпорни стени с различни височини при вливането на река Елбасан дере в Крумовица. По този начин е укрепен и защитен както главният път, изложен на риск от подкопаване при високи води, така и жителите на селото и собствениците на земеделски земи в района, съобщават от пресцентъра на МРРБ.   \r\n       \r\nПо проекта е изградена и подпорна стена на река Джебелска край село Тютюнче. Тя ще защитава редица жилищни сгради, изложени на риск от срутване при прииждане на реката. Дейностите приключиха в края на месец ноември. \r\n        \r\nПроектът се финансира по Програма за трансгранично сътрудничество ИНТЕРРЕГ V-A Гърция – България 2014-2020 г., отнасяща се за областите Смолян, Благоевград, Кърджали и Хасково. Целта е укрепване на критични участъци по реките Струма, Места, Арда и Марица и техни притоци.  ", "date": "2019.12.04", "title": "2,1 млн.лв. за справяне с риска от наводнения в Кърджалийско"}
{"url": "https://standartnews.com/regionalni/namerikha-dvata-cherni-lebeda-408270.html", "text": "Към 16 часа на 3 декември Държавното горско стопанство Симитли подава сигнал, че изчезналите два черни лебеда от благоевградския парк \"Бачиново\" са видени да плуват в река Струма. Веднага са предприети мерки за спасяването им, изпратени са били хора на място да претърсват района. \"Щастливи сме, че са живи!\", каза Васил Бачев, управител на \"Биострой\"-Благоевград, които организираха спасяването на птиците.", "date": "2019.12.04", "title": "Намериха изчезнали черни лебеди в Благоевград"}
{"url": "https://standartnews.com/biznes/ochakva-se-neizplnenie-na-prikhodite-za-2019-g-408311.html", "text": "Нашите очаквания към днешна дата са в държавния бюджет за 2019 г. да постъпят с 53,8 млн. лева по-малко или неизпълнение с 0,2 процента, каза министърът на финансите Владислав Горанов по време на дебатите по рамката на държавния бюджет на Република България за 2020 г., предаде БТА.  Той обаче увери, че текущата статистика за изпълнение на бюджета дава определена гъвкавост по отношение на разходната част на бюджета. Горанов посочи, че за следващата година бюджетът е планиран по същия консервативен начин и очаква да бъде наваксано неизпълнението от тази година. Преизпълнение на приходите няма, има изпълнение на приходите, коментира министърът по повод аргументите на БСП за по-голяма разходна част за догодина. Всички предложения, които сте направили водят по наши оценки - може да бъркаме, но все пак в Министерство на финансите работят по-добри експерти отколкото в различни партийни централи - до 4,5 млрд. лв. дефицит спрямо консолидираната фискална програма, посочи той. По думите му 4,5 млрд. лв. е разминаването между приходите и разходите, ако всички предложения на левицата бъдат инкорпорирани в член първи на бюджета. Румен Гечев /\"БСП за България\"/ поиска министърът да обясни защо БВП расте с по около милиард и половина повече от прогнозата, а бюджетните приходи са същите или намаляват. Второ - излиза една голяма лъжа, какви са тези фискални резерви, които растат, откъде идват, коментира той. Не позволявайте на министрите да правят оценки за партийни централи, защото в партийни централи има доктори, има професори от БАН, а те разбират повече от вашите експерти, добави Гечев. Министър Горанов го репликира, че не приема МФ да бъде асоциирано с думата \"лъжа\". Той посочи, че е представил държавна финансова статистика, която се извършва не само от МФ, но и от НСИ. Преди това от левицата развиха предложенията си за промени в приходната и разходната част. БСП прави предложения за реформи през бюджета, коментира Димитър Данчев от групата на социалистите. Колегата му Румен Гечев критикува ГЕРБ, че нямат бюджетна политика. Има бюджет, има изразен счетоводен подход, но политика няма, коментира той и отбеляза, че БСП предлага алтернатива. Няма страна, която да е станала развита, без прогресивно данъчно облагане, посочи той. Според Гечев няма никакви политически вътрешни или външни причини, които да задължават България да поддържа еднаква ставка на ДДС за всички стоки и услуги, с изключение на туризма.", "date": "2019.12.04", "title": "Очаква се неизпълнение на приходите за 2019 г."}
{"url": "https://standartnews.com/svyat/rosatom-shche-dostavya-gorivo-na-aets-kozloduy-408293.html", "text": "\"Росатом\" подписа договор за доставката на ядрено гориво за АЕЦ \"Козлодуй\", предаде БГНЕС. Компанията, която го произвежда - \"ТВЕЛ\", е част от държавната корпорация „Росатом“. Контрактът ще е в сила до 2025 г. включително. „Както и по-рано, \"ТВЕЛ\" ще осигури комплектни доставки на ядрено гориво, така че операторът на ядрената централа няма да се нуждае от покупката на обогатен уран на пазара и да го предава за производството на ТВС“, се казва в съобщение на \"ТВЕЛ\". В АЕЦ „Козлодуй“ работят два блока – пети и шести с реактори \"ВВЕР-1000\", които функционират с руско ядрено гориво, произведено от Новосибирския завод за химически концентрати. От края на 2016 г. за шести енергоблок се доставя ядрено гориво от ново поколение \"ТВСА-12\". ", "date": "2019.12.04", "title": "\"Росатом\" ще доставя гориво на АЕЦ \"Козлодуй\""}
{"url": "https://standartnews.com/regionalni/dimitr-nikolov-nagrazhdava-uspeshnite-uchenitsi-na-burgas-408273.html", "text": "По традиция в навечерието на празника на град Бургас - 6 декември, Никулден, община Бургас награждава най-изявените ученици и учители за постигнати успехи в сферата на образованието. Удостоените с награди тази година са 26 деца от 13 детски градини, 847 ученици от всички възрасти от 38 училища и 31 отбора. Те са се класирали на първо място на национални или международни олимпиади, състезания и конкурси, проведени на територията на страната, както и на първите три места на международни надпревари извън страната. Награди получават и 236 изявени учители, които са подготвили талантливите деца на град Бургас. Призовете на учениците и учителите връчи кметът Димитър Николов на специална церемония в Аулата на Бургаския свободен университет. На нея присъства и председателят на Общинския съвет проф. Севдалина Турманова. \"Скъпи ученици, с вашия труд вие утвърждавате авторитета на града ни в страната и чужбина. Вие сте повод за нашата гордост и радост. В живота си вие ще се сблъскате с различни трудности, но знайте, че знанието ще бъде вашето оръжие, с което ще се справяте с тях и ще бъдете по-силни и по-успешни. И с радост ще очаквам да се реализирате и да развивате нашия град и страната ни. Благодаря на всички учители и родители. Вие сте наши партньори и ни помагате да прилагаме иновативни методи в образованието и развитието на град Бургас. Благодаря и на всички колеги, които работят в сферата на образованието\", каза кметът Димитър Николов. Награждаването на изявените деца и техните преподаватели продължава и утре в Атриума на Бургаския свободен университет. Тогава ще бъде връчен призът \"Абсолвент на годината\". Той се дава за първи път, а негов носител за 2019-та е доктор Иван Вълкадинов. Младият бургазлия се дипломира с пълно отличие от Варненския медицински университет \"Проф. д-р Параскев Стоянов\", за което бе удостоен с престижната награда \"Златен Хипократ\". На утрешната церемония ще бъдат обявени и победителите в анкетата на Община Бургас \"Ученик на годината\". Номинациите са в категориите \"Математика и природни науки\", \"Изкуства\" и \"Хуманитарни науки\".  ", "date": "2019.12.04", "title": "Димитър Николов награждава успешните ученици на Бургас"}
{"url": "https://standartnews.com/regionalni/obnovena-detska-gradina-priyuti-otnovo-pitomtsite-si-408271.html", "text": "След основен ремонт и обновяване на сградата, детска градина \"Д-р Едгар Бароу\" в Пловдив отново отвори врати за малките си обитатели. \r\nСимволично лентата прерязаха кметът на града Здравко Димитров и кметът на район \"Тракия\" Костадин Димитров. Ремонтът на детското заведение е извършен по програма \"Красива България\" като общият бюджет е близо 390 000 лева, от които 270 000 лева са от общинския бюджет. Поставена е над 2000 кв. метра 10-сантиметрова топлоизолация, която, по думите на Димитров, чувствително е помогнала да се завиши температурата в сградата, сменени са дограмата и радиаторите, с подръчни средства персоналът на детската градина си е направил ремонт на физкултурния салон. \"Не може това, което виждате, да не ме радва. За малките граждани на Пловдив трябва да полагаме много усилия, защото това е нашето бъдеще и ще бъдат поощрявани тези районни кметове, които искат средства точно за ясли и детски градини\", каза кметът на града Здравко Димитров.", "date": "2019.12.04", "title": "Обновена детска градина приюти отново питомците си"}
{"url": "https://standartnews.com/biznes/paundt-udari-dvegodishen-vrkh-spryavo-evroto-408291.html", "text": "Британският паунд  дoĸocнa нaй-виcoĸoтo cи нивo cпpямo eвpoтo oт мaй 2017 г. нacaм. Baлyтaтa пocĸъпнa, cлeд ĸaтo пocлeднитe coциoлoгичecĸи изcлeдвaния пoĸaзвaт yбeдитeлнa пoбeдa зa ĸoнcepвaтopитe, пишe Вlооmbеrg. Cpeщy щaтcĸия дoлap, пayндът дocтигнa нaй-виcoĸoтo cи нивo oт мaй т.г. Инвecтитopитe cмятaт, чe пoбeдa нa ĸoнcepвaтopитe нa вoтa нa 12 дeĸeмвpи e нaй-пoзитивният peзyлтaт зa пaзapитe, тъй ĸaтo щe пoмoгнe нa Джoнcън дa пpoĸapa cдeлĸaтa зa Вrехіt пpeз пapлaмeнтa пpeди нoвoпocтaвeния ĸpaeн cpoĸ, ĸoйтo изтoчнa дpyгия мeceц и щe мoжe дa ce cъcpeдoтoчи въpxy cлeдвaщaтa фaзa oт paзгoвopитe c Бpюĸceл. Πayндът пocĸъпнa c 0,6% дo $1,3073, нaй-виcoĸoтo нивo oт 8 мaй. Cpeщy eвpoтo вaлyтaтa пocĸъпнa c 0,7% дo 84,71 пeнca, нaй-виcoĸoтo нивo oт мaй 2017 г. Πpeз ceптeмвpи бpитaнcĸaтa вaлyтa yдapи тpигoдишнo дънo, нo cлeд тoвa ce възcтaнoви, ĸaтo yĸpeпнa c 9% cpeщy дoлapa.", "date": "2019.12.04", "title": "Паундът удари двегодишен връх спрямо еврото"}
{"url": "https://standartnews.com/biznes/sp-global-ratings-vdigna-kreditniya-reyting-na-sofiya-408256.html", "text": "Международната рейтингова агенция S&P Global Ratings повиши дългосрочния кредитен рейтинг на София от 'BBB- на 'BBB с положителна перспектива, съобщиха от Столична община. Според анализаторите от S&P Global Ratings, след преминалите местни избори в управлението на София има приемственост, която ще осигури по-нататъшната финансова стабилност и поддържаната висока ликвидност. Международната кредитна агенция очаква Столична община да продължи да осигурява високото ниво на собствени приходи, както досега. София се присъедини към градовете с инвестиционни рейтинги през декември 2017 г. Повишението на рейтинга на столицата става няколко дни, след като беше повишен кредитния рейтинг на България. Според правилата на S&P Global Ratings, градът не може да има по-висока оценка от тази на държавата си. Премиерът Борисов също обяви добрата новина в началото на правителственото заседание. Той напомни, че освен това, международната рейтингова агенция е повишила кредитния рейтинг и на България и посочи, че тази оценка е подарък за критиците на правителството и ГЕРБ. „Това са най-добрите отговори на най-голямата световна кредитна агенция, която оценява градовете и София от днес има най-високия рейтинг на всички столици на Балканите. Това им го подаряваме на нашите критици. Когато те постигнат такива резултати, правителството и държавата да имат най-високия рейтинг на Балканите, а и в сравнение с Русия, Турция и Унгария, а столицата ни да е на първо място сред всички останали, тогава още по-внимателно ще им слушаме критичните бележки. Но чак тогава“, добави още Борисов.", "date": "2019.12.04", "title": "S&P Global вдигна кредитния рейтинг на София"}
{"url": "https://standartnews.com/biznes/united-airlines-zamenyat-boingite-si-s-erbsi-408261.html", "text": "Американският авиопревозвач United Airlines съобщи, че е поръчал 50 самолета Airbus A321XLR на стойност 6,5 милиарда долара за замяна на остарелите пътнически самолети Boeing, информира АФП. Новите самолети ще бъдат доставени от 2024 г. и това ще позволи на United Airlines да извади от употреба Boeing 757-200, обявиха от компанията. Поръчката е поредният удар върху американския производител на самолети, който все още не може да преодолее кризата около модела самолети 737 MAX, които бяха приземени след две катастрофи, при които загинаха 346 души. Boeing няма нов самолет, за да се конкурира с Airbus A321XLR на пазара на самолети със среден обхват. Airbus показа A321XLR на парижкото авиошоу през юни 2019 г. Самолетът покрива разстояние от 8700 километра за 9 часа. От United Airlines обявиха намерението си да използват новия самолет за обслужване на още европейски дестинации от Ню Йорк и Вашингтон. Източник разкри пред АФП, че компанията е потърсила Airbus, защото Boeing няма самолет със среден обхват. Boeing се надява през 2025 г. нов модел самолет да замени 757 и 767. United Airlines притежава предимно модели на Boeing: 757, 767, 777 и 787 Dreamliner. Също има 14 самолета 737 MAX, които в момента са приземени. Припомняме, самолет 737 Max на Етиопските авиолинии катастрофира малко след излитането си на 10 март. Всички 157 души на борда загинаха. Това беше втората катастрофа с новия самолет 737 Max за по-малко от пет месеца, което принуди държавите да приземят този модел самолети. Първата катастрофа с новия самолет се случи в Индонезия през октомври 2018 г., когато самолет на Lion Air катастрофира в Яванско море. Загинаха всички 189 души на борда. В момента са приземени 387 самолета 737 Max.", "date": "2019.12.04", "title": "United Airlines заменят боингите си с еърбъси"}
{"url": "https://standartnews.com/svyat/prezidentt-radev-shche-govori-na-sreshchata-na-nato-408237.html", "text": "Днес е вторият и по-съществен ден от срещата на високо равнище на НАТО, посветена на 70-тата годишнина от учредяването на организацията. Българският президент Румен Радев ще направи изявление в рамките на срещата на лидерите на 29-те страни-членки, планирани са и двустранни срещи на българския държавен глава. На срещата се очаква да бъдат обсъдени новите заплахи, включително в киберпространството и космоса. Като се изключи приемът при британската кралица в Бъкингамския дворец и дадената по-късно вечеря от британския премиер Борис Джонсън на Даунинг стрийт, шоуто през първия ден сътвориха американският президент Доналд Тръмп и френският му колега Еманюел Макрон. След като Тръмп се изказа по редица въпроси, включително и за това, че няма да се меси в британските избори, той се накара на Макрон за „обидните“ коментари, че „НАТО е в мозъчна смърт“. Макрон обаче не се отрече от думите си и дори каза, че европейските държави трябва да играят по-голяма роля в НАТО, за да бъдат по-малко зависими от Съединените щати. На най-очакваната среща – между Еманюел Макрон, Ангела Меркел и Борис Джонсън и турския президент Реджеп Тайип Ердоган - посветена основно на Сирия, бе взето решение да се спрат нападенията срещу цивилни в тази страна. Преди това Макрон не спести критичните думи към Ердоган за поведението на Турция като страна-членка на НАТО. И накрая, Тръмп заплаши със санкции страните от НАТО, които не дават достатъчно пари за организацията. Може би не е изненада, че Тръмп планира да даде днес работен обяд на лидерите на 9 страни-членки, сред които България. Те са единствените в НАТО, които заделят исканите 2 процента от брутния вътрешен продукт за отбрана.", "date": "2019.12.04", "title": "Президентът Радев ще говори на срещата на НАТО"}
{"url": "https://standartnews.com/biznes/sosnovatelite-na-gugl-podadokha-ostavki-408276.html", "text": "Лоранс Едуард Пейдж, главен изпълнителен директор и съосновател на \"Гугъл\" (Google) и на компания майка Alphabet, обяви, че ще се оттегли от поста си, за да бъде заменен от изпълнителния директор на \"Гугъл\" Сундар Пичай (Пичай Сундараджан), който оттук нататък ще поеме и двете мениджърски роли, съобщава bnr. И другият съосновател на \"Гугъл\" - Сергей Брин ще отстъпи поста си на президент на технологичния интернет гигант. \"Никога не сме били хора, които да държат на ръководните роли, когато смятаме, че има по-добър начин за управление на компанията\", посочиха в съвместно изявление Лари Пейдж и Сергей Брин. \"Компаниите Alphabet и Google повече не се нуждаят от двама главни изпълнителни директори и президенти. Занапред Сундар Пичай ще бъде главен изпълнителен директор както на Google, така и на компанията майка Alphabet\", добавиха те. По този начин съоснователите на \"Гугъл\" отстъпиха от лидерските си управленски позиции в интернет гиганта, който те основаха пред 21 години, превръщайки го в една от най-влиятелните и една от на скъпите компании в света. Лари Пейдж и Сергей Брин основаха \"Гугъл\" като студенти от университета в Станфорд през 1998 година и развиха бързо компанията, за да я превърнат в една от най-големите сили на новото хилядолетие. Интернет търсачката на \"Гугъл\" успя бързо да изпревари конкуренти като Yahoo и Microsoft, получавайки значителна част от трафика за търсене, придобивайки в последствие дигиталната рекламна компания DoubleClick и сайта за видео споделяне YouTube. Последва придобиването и на компанията за мобилни операционни системи Android, което катапултира Google далеч отвъд нейната основна функция на интернет търсачка. фото ЕПЕ/БГНЕС", "date": "2019.12.04", "title": "Съоснователите на \"Гугъл\" подадоха оставки"}
{"url": "https://standartnews.com/svyat/prokurori-pretrsvat-ofisite-na-volkswagen-408266.html", "text": "Следователи от прокуратурата в Брауншвайг претърсват бизнес помещения на \"Фолксваген\" във Волфсбург, съобщава БГНЕС. Причината е разследването срещу отделни обвиняеми, свързани с дизелови превозни средства с двигатели от тип EA 288, заявиха от компанията. Твърденията се основават на технически факти, които компетентният орган за разследване и лицензиране разкри на ранен етап. „\"Фолксваген\" си сътрудничи с прокуратурата, въпреки че счита разследването за неоснователно. Двигателят с обозначението EA 288 е сочен за централен обект в манипулациите с отделяни емисии. Говорител на VW заяви, че това не е разследване срещу самата компания, а срещу лица, „далеч под борда“. През септември тази година за пръв път възникна подозрението, че двигателят тип EA 288 вероятно е модифициран. \"Фолксваген\"  призна през септември 2015 г., че е манипулирал дизеловите емисии на изгорели газове със специален софтуер. Това гарантирало, че дизеловите автомобили спазват границите за азотния оксид на тестуването, но на пътя токсичните емисии са многократно повече. Процесът по скандала до момента е струвал на групата повече от 30 млрд. евро. Заради обявените манипулации на по-стария тип двигател EA 189, помещенията на фабриката на VW във Волфсбург вече бяха претърсени десетки пъти.", "date": "2019.12.04", "title": "Прокурори претърсват офисите на Volkswagen"}
{"url": "https://standartnews.com/biznes/opasnostite-koito-debnat-facebook-i-google-408282.html", "text": "Има ли опасности, които дебнат по някакъв начин технологични гиганти като Google и Facebook? Една от тях е, чe тяxнoтo мяcтo нa пaзapa зa дигитaлнa peĸлaмa, ĸoлĸoтo и дa e дoминиpaщo, дaлeч нe e зacтpaxoвaнo oт тoвa дa бъдe дeтpoниpaнo. Taзи гoдинa и двeтe yвeличиxa пaзapния cи дял дo oĸoлo 60% зaeднo, блaгoдapeниe нa знaчитeлния pacтeж нa пpиxoдитe, ĸoйтo нe пoĸaзвa пpизнaци нa зaбaвянe. И въпреки това, за отбелязване е например продължаващия растеж на Amazon на пазара.  Caмoтo влизaнe нa Аmаzоn, нa ĸoйтo и дa e пaзap, e дocтaтъчнo, зa дa пpeдизвиĸa пpитecнeниe y ĸoнĸypeнтитe. Pъcтът нa дигитaлнaтa peĸлaмa нa гигaнтa зa eлeĸтpoннa тъpгoвия би тpябвaлo дa бъдe ocoбeнo тpeвoжeн зa ocтaнaлитe игpaчи пopaди тeмпoвeтe, ĸoитo нaбиpa пpeз пocлeднитe гoдини. Πpeз 2019 г. нapacтвa c пoвeчe oт 50%, зa дa зaeмe пoчти 9% oт пaзapa. От друга страна, възxoдът нa блoĸчeйн тexнoлoгиятa ĸaтo инcтpyмeнт зa yпpaвлeниe нa цялaтa вepигa зa дocтaвĸи нa peĸлaми cъщo cъздaвa мнoгo пo-paвни ycлoвия зa вcичĸи cтpaни, вĸлючитeлнo и зa oтдeлни пoтpeбитeли, чpeз пpocлeдявaнe нa тpaнзaĸциитe в cиcтeмa, видимa зa вcичĸи yчacтвaщи. Възмoжнocттa зa cъбиpaнe нa дaнни oт тpeти cтpaни ceгa пoзвoлявa нa пo-мaлĸитe ĸoнĸypeнти дa пpoдaвaт peĸлaми пo-лecнo. Също така, пpeз изминaлaтa гoдинa и ТіkТоk, и Wаlmаrt oбявиxa плaнoвe зa изгpaждaнeтo нa възмoжнocти, ĸoитo щe yвeличaт ĸaпaцитeтa им зa пpoдaжбa нa дигитaлнo peĸлaмнo пpocтpaнcтвo и щe гo нaпpaвят пo-пpивлeĸaтeлнo зa пoтeнциaлнитe ĸyпyвaчи. Достатъчно обстоятелства, които би трябвало да накарат двойката Големи да бъде нащрек.", "date": "2019.12.04", "title": "Опасностите, които дебнат Facebook и Google"}
{"url": "https://standartnews.com/biznes/hyundai-prodava-zavoda-si-v-blgariya-408280.html", "text": "Корейският автомобилен концерн Hundai ce гoтви дa пpoдaдe дъщepнoтo cи дpyжecтвo в Бългapия.  Oт oфициaлнo cъoбщeниe нa ĸoмпaниятa дo мecтнaтa фoндoвa бopca cтaвa яcнo, чe дpyжecтвoтo иcĸa дa ce ocвoбoди oт вcичĸи aĸции нa пpoизвoдитeля нa тpaнcфopмaтopи и peгyлaтopи \"Xюндaй Xeви Индъcтpиc Ko. Бългapия\". Cпopeд инфopмaциятa в нeгo тъpceнaтa цeнa e 24,5 милиoнa дoлapa. B cъoбщeниeтo ce пocoчвa oщe, чe тoвa peшeниe ce нaлaгa c цeл пoдoбpявaнe нa финaнcoвoтo cъcтoяниe нa Нуundаі Еlесtrіс, ĸaтo тo e зaлoжeнo в ĸoнcoлидиpaния финaнcoв oтчeт oт 2018 гoдинa. Бългapcĸoтo дъщepнo дpyжecтвo e нacлeдниĸ нa coфийcĸия зaвoд \"Bacил Koлapoв\", cъздaдeн пpeз 1949 гoдинa. Πpeз 1997 гoдинa ĸopeйcĸaтa ĸoмпaния ycпявa дa ĸyпи мecтнoтo дpyжecтвo \"Eлпpoм-Tpaфo\", ĸoeтo paбoти в зaвoдa. Πpeимeнyвaнeтo нa \"Xюндaй Xeви Индъcтpиc Ko. Бългapия\" cтaвa пpeз 2001 гoдинa, a днec зa нeя paбoтят нaд 500 дyши.", "date": "2019.12.04", "title": "Hyundai продава завода си в България"}
{"url": "https://standartnews.com/svyat/komisiya-otkri-povod-za-impiychmnt-na-trmp-408238.html", "text": "Американският президент Доналд Тръмп е възпрепятствал разследването за импийчмънта на Камарата на представителите и е злоупотребил с власт. Това твърди доклад на водената от демократи Комисия по разузнаването. В доклада, който е дълъг 300 страници, очаквано се казва, че Тръмп е оказал натиск върху Украйна да разследва политическия му съперник Джо Байдън и сина му Хънтър.  В документа се посочва още: \"Президентът е поставил личните си политически интереси над интересите на Съединените щати, опитал е да подкопае целостта на изборния процес в САЩ и е застрашил американската национална сигурност\". Според комисията, сред използваните методи за възпрепятстване на разследването е и сплашването на свидетели. Още в понеделник Тръмп заклейми демократите, че умишлено са решили да го атакуват в момент, в който той ще бъде на срещата на НАТО в Лондон. Американският президент за пореден път окачестви разследването като \"позор\". Белият дом коментира, че докладът е резултат от \"едностранчив измамен процес\", както и че се състои от клевети. Говорителят на президента Стефани Гришам заяви още, че в него няма доказателства. Очаква се в следващите седмици документа да послужи като основа за формулирането на обвинения за импийчмънт от правната комисия в Камарата на представителите. Ако това се случи и долната камара на Конгреса, доминирана от демократите, приеме текстовете, през януари процедурата ще влезе в Сената, където републиканците имат мнозинство. ", "date": "2019.12.04", "title": "Комисия откри повод за импийчмънт на Тръмп"}
{"url": "https://standartnews.com/biznes/1090-evrokv-m-za-zhilishche-v-sofiya-408289.html", "text": "Средната цена на квадратен метър в столицата е около 1090 евро  По-високи са цените в кварталите \"Лозенец\", \"Стрелбище\", \"Гоце Делчев\" и \"Кръстова вада\", където те варират между 1300 и 1500 евро. Цените на жилищата в София остават стабилни. Това съобщава БНР, позовавайки се на компаниите, занимаващи се с имотен бизнес у нас. Експертите отчитат, че обемът продажби се е увеличил през изминалата година.  Агенцията по вписванията бележи близо 6% ръст през 2019 г  спрямо сделките, сключени през 2018 г. През третото тримесечие на годината средната цена на квадратен метър в София е същата като година по-рано. Тази година се отчита значителен ръст на продажби в северните и западните райони на София.", "date": "2019.12.04", "title": "1090 евро/кв. м. за жилище в София"}
{"url": "https://standartnews.com/svyat/mzh-strelya-na-posoki-v-rusiya-ubi-zhena-408267.html", "text": "Жител на руския град Перм устрои истински кървав екшън в сряда сутринта. Мъжът първо открил огън по минувачите от прозореца на апартамента си, но след като не уцелил никого, излязъл на улицата. С ловно оръжие в ръка той започнал да стреля на посоки, при което ранил смъртоносно една жена. С огнестрелни рани в болница са настанени случаен минувач и един от дошлите на място служители на реда. Повредени са и паркираните в района автомобили. По-късно стана ясно, че нападателят е 50-годишният гражданин на Перм Дмитрий Коростильов, който има зад гърба си съдебни присъди. Според следствието, в момента на стрелбата той се намирал в състояние на силно наркотическо или алкохолно опиянение. Оръжието, от което открил стрелба, било незаконно притежавано. Стрелецът е задържан, срещу него са повдигнати няколко обвинения, сред които убийство от хулигански подбуди и посегателство на живота на сътрудник на органите на реда. По непотвърдена информация, убитата жена е съпруга на Коростильов. Според очевидци, те се скарали в дома си и тя излязла на улицата, където мъжът й я застрелял.  ", "date": "2019.12.04", "title": "Мъж стреля напосоки в Русия, уби жена"}
{"url": "https://standartnews.com/biznes/obb-predlaga-ipotechni-krediti-s-programa-za-zhilishchna-konsultatsiya-408283.html", "text": "Специално разработената интернет платформа   цели да подпомогне търсещите жилище в планирането на бюджета за закупуване на нов дом чрез ипотечен кредит. Освен с калкулация на максималните цена и срок на кредита на база въведени желана месечна вноска и сума на самоучастие, платформата дава актуална информация за имотите в продажба в 6 големи български града – София, Бургас, Варна, Пловдив, Русе, Стара Загора. В допълнение, при зададени параметри сайтът прави профил на избрания квартал, като обобщава информация за наличието на училища, паркове и детски градини в близост, индекс за чистота на въздуха, транспортни връзки, демография на квартала. Само с няколко клика потребителят може да запази среща с консултант в клон на банката, който ще му помогне допълнително да избере и закупи точния имот.  заяви Петър Андронов, главен изпълнителен директор на ОББ и кънтри мениджър на КВС Груп за България. Платформата е разработена в партньорство с Оцениме.бг – първият по рода си информационен портал за недвижими имоти в България, който предлага само актуални и проверени обяви на пазара, както и детайлна информация за всяко едно жилище: оценка на цената чрез собствен алгоритъм, въздух, съседи, училища, траснпорт, престъпност и близки обекти. Интернет платформата   е поредната новост в дигиталното портфолио от услуги на ОББ. Наскоро банката обяви и стартирането на изцяло дигитален процес за вземане на потребителски кредит или овърдрафт, без нужда от кандидатстване, през мобилното банкиране ОББ Мобайл. Също от ноември всяко физическо лице, клиент на банката и ползващо ОББ Мобайл, може да заяви издаването на дебитна карта директно през приложението. Клиентите могат да изберат разплащателната сметка, към която да е свързана картата, вида на картата и да посочат удобен клон, където да получат пластиката си.", "date": "2019.12.04", "title": "ОББ предлага ипотечни кредити с програма за жилищна консултация"}
{"url": "https://www.standartnews.com/sport/ruis-obeshcha-foeyerverki-na-dzhoshua-408251.html", "text": "Големият боксов мач между Анди Руис и Антъни Джошуа вече наближава. На 7 декември в Рияд предстои епичният реванш в който залога са 4 от петте световни титли, които сега са притежание на американеца от мексикански произход. „Съперниците ми не са ме виждали как режа ъглите на ринга“, предупреди в последното си интервю Руис. „Всъщност ги пречупвам още по-бързо, когато се опитват да се боксират с мен. Всеки има план, докато не бъде ударен в лицето, както би казал Майк Тайсън. Напълно съм сигурен, че той ще иска да ме надиграе.“ „Един удар може да промени двубоя. Това се случи на 1 юни. Може да е малко по-трудно от първия път, но трябва да разкрия уменията и таланта си“. „Има неща, които трябва да направя за да стигна до следващото ниво. Уверен съм, че мога да изляза победетител от тази битка и когато го направя, ще споделя с всички, къде съм сгрешил“, каза Джошуа. Реваншът между Джошуа и Руис е много важен и за Кубрат Пулев. Българският боксьор е задължителен претендент за световната титла във версия Международна боксова федерация (IBF) и по регламент трябва да се бие за пояса с победителя от сблъсъка в Саудитска Арабия до 31 май 2020 г.", "date": "2019.12.04", "title": "Руис обеща фойерверки на Джошуа"}
{"url": "https://standartnews.com/svyat/spored-boris-dzhonsn-nato-e-nepobedim-408278.html", "text": "Докато  сме заедно, никой не може да се надява да ни победи и следователно никой няма да започне война. Това заяви премиерът на Великобритания Борис Джонсън при откриването на лидерската среща на НАТО край Лондон, цитиран от \"Дейли телеграф\". Фактът, че днес ние живеем в мир показва силата на простото предложение в сърцевината на този съюз: докато сме заедно, никой не може да се надява да ни победи и следователно никой няма да започне война, обяви той. Джонсън каза, че Обединеното кралство е непоколебимо в ангажимента си към НАТО. Той припомни, че НАТО е у дома си, защото преди 70 г. първата централа на организацията е била именно на Острова, а освен това е сред основателките на организацията.", "date": "2019.12.04", "title": "Според Борис Джонсън НАТО е непобедим"}
{"url": "https://www.standartnews.com/sport/mansiti-preksna-negativna-seriya-408248.html", "text": "Отборът на Манчестър Сити постигна победа като гост в мач от 15-тия кръг във Висшата лига на Англия. Сити надигра с 4:1 домакина Бърнли, след два безуспешни мача. Головете отболязаха Габриел Жезус- 2, Родриго Ернандес и Рияд Марез, а за домакините Робърт Брейди. Успехът изкачи Манчестър Сити на втората позиция в класирането, преди останалите двубои днес .  В другата изиграна среща от кръга - Кристър Палас - Борнемут  1:0", "date": "2019.12.04", "title": "Ман.Сити прекъсна негативна серия"}
{"url": "https://standartnews.com/svyat/zashcho-germaniya-izgoni-dvamata-ruski-diplomati-408286.html", "text": "Германското правителство реши да изгони двама служители на посолството на Русия заради убийството в Берлин на бивш чеченски полеви командир. Това съобщи германското външно министерство, предаде БГНЕС. \r\n \r\nСъгласно обяснението, руските власти не са оказали достатъчно съдействие за разследването на убийството в берлинския парк Тийнгартен, извършено на 23 август тази година, макар Берлин многократно и настойчиво да е търсил руската страна. \r\n \r\nЗа последен път представителят на германското външно министерство Андреас Михаелис се обърна към руския посланик Сергей Начаев с подобна молба на 20 ноември. \"Но руската страна бавеше изпълнението на искането на германското правителство за оказване на съдействие при разследването на престъплението\", се посочва в съобщение на МВнР в Берлин. \r\n \r\nПо-рано днес Федералната прокуратура, която пое разследването на гръмкото убийството съобщи, че има основания да предполага, че руските власти вероятно са отговорни за него. Убитият е 40-годишният Зелимхан Хангошвили. Според разследващия сайт Bellingcat става въпрос за поръчково убийство с руска връзка. \r\n \r\nХангошвили най-вероятно е убит, защото е воювал срещу Русия в Чечня и е работил срещу руските интереси в Грузия и конфликта в Абхазия и Южна Осетия. Хангошвили отива в Германия преди три години, след като е имало няколко опита за покушение срещу негов Грузия. \r\n \r\nПрочети още :  \r\n© Actualno.com", "date": "2019.12.04", "title": "Защо Германия изгони двамата руски дипломати"}
{"url": "https://www.standartnews.com/sport/stefko-kostadinova-nagradi-profesor-lozan-mitev-408284.html", "text": "Председателят на БОК Стефка Костадинова връчи приза на Международния олимпийски комитет „Олимпизъм в действие“ на професора от НСА Лозан Митев. Авторитетната награда се присъжда за принос в развитието и разпространението на олимпийските принципи и идеали. \r\nЦеремонията бе по време 7-ата Национална олимпийска конференция с учители по физическо възпитание и спорт в България, организирана от Национална олимпийска академия с подкрепата на БОК и НСА \"Васил Левски\". \r\n„Олимпизъм в действие“ е точно това, което с апостолска страст и постоянство върши и отстоява вече десетилетия наред нашият добър приятел и съратник Лозан Митев. Неговата безпределна отдаденост на олимпийските принципи и идеи зарежда всички с позитивна енергия. Дълбока благодарност от БОК и пожелания да бъдеш здрав, силен и все така всеотдаен за доброто \r\nна олимпизма,“ каза в краткото си приветствие Стефка Костадинова. \r\nПроф. Митев благодари за признанието и обяви, че за него е чест да получи престижната награда от една велика българка, достоен председател на Българския олимпийски комитет. \r\n \r\nТемата на конференцията тази година е \"Олимпийските ценности в училищната среда\", като основно внимание се поставя върху развитието на сътрудничеството между учители от различни предметни области с учителите по физическо възпитание и спорт, използването на иновативни технологии и интернет платформи в работата за развитие на спорта и двигателната \r\nактивност на учениците. \r\n \r\nПредставени бяха доклади от Белчо Горанов - генерален секретар на БОК, който говори по актуални въпроси в развитието на олимпийското движение, проф. Лозан Митев, гл. ас. Корнелия Найденова и др. Широко място в програмата на конференцията се отделя на представяне на педагогическата работа в областта на олимпийското възпитание в олимпийските клубове в страната, както и дейността на Олимпийското дружество на учителите. \r\n \r\nРаботната програма ще завърши с дискусии за разширяване на обмена и сътрудничеството между преподавателите за подобряване на възпитателната дейност насочена към изграждане на хуманни ценности на младото поколение в училище. Във форума участват учители, експерти, директори на училища, олимпийските клубове в страната, специалисти - магистри по физическо \r\nвъзпитание от НСА, Югозападния университет, преподаватели от катедрите в НСА, представители на медии и др. \r\n \r\nПровеждането за седми път на този национален Олимпийски форум е белег за нарастващото внимание и признание към ролята на училището и по-специално на учителя по физическо възпитание и спорт за опазване и развитие на спортната дейност сред младото поколение.", "date": "2019.12.04", "title": "Стефка Костадинова награди професор Лозан Митев"}
{"url": "https://standartnews.com/svyat/khilyadi-banknoti-pluvat-v-kanal-v-milano-408300.html", "text": "Жители на Милано бяха изненадани от необичайна гледка – във водите на градския канал се поносоха хиляди банкноти от по 100 евро, съобщава БГНЕС. Първоначално хората са ги помислили за обикновена хартия. Съобщава се, че повърхността на канала практически е била покрита с банкноти. Няколко човека са били готови да скочат във водата, въпреки че температурата на въздуха в града е била около нулата. Приятната изненада е била помрачена от съобщението, че парите са фалшиви. Загадката остава все още неразкрита. Появиха се различни хипотези как парите са се озовали там. Тази, че крадец е хвърлил ограбеното във водата постепенно прерасна в предположение за рекламна кампания или художествена акция.", "date": "2019.12.04", "title": "Хиляди банкноти плуват в канал в Милано"}
{"url": "https://standartnews.com/svyat/putin-blgariya-bavi-turski-potok-408294.html", "text": "Руският президент Владимир Путин заяви след срещата със сръбския президент Александър Вучич, че „ако България не иска да реализира „Турски поток“, Русия ще намери други възможности за транзитиране на газ в Южна Европа, съобщава БГНЕС Полагането на газопровода „Турски поток“ през Сърбия ще бъде завършено през следващите седмици, заяви руският президент. \"Сърбия се присъедини към изграждането на газопреносна система, която е сухопътно продължение на газопровода \"Турски поток\" в Южна Европа. Полагането на тръбите на сръбска територия ще бъде завършено през следващите седмици\", заяви Путин на пресконференция след разговори със сръбския президент Александър Вучич. По думите на Путин, постигнато е споразумение за увеличаване на капацитета на подземните газови хранилища, разположени в Сърбия, от 750 милиона на 2 милиарда кубически метра. „Убедени сме, че изпълнението на тези мащабни енергийни проекти ще помогне значително да се засили енергийната сигурност не само на Сърбия, но и на целия балкански регион и на Европа като цяло“, заяви руският лидер. Путин съобщи на пресконференцията, че е обсъдил с Вучич ситуацията на Балканите и проблема с Косово. Русия е готова на компромиси по косовския проблем, ако Белград и Прищина стигнат до такъв, заяви президентът. Той каза още, че неговият сръбски колега Александър Вучич е приел поканата да гостува в Москва за Деня на победата на 9 май 2020 г. \"Следващата година ще бъде важна дата за всички нас - 75-годишнината от Победата във Великата Отечествена война. Г-н Вучич прие покана да дойде на тържествата, които ще се проведат на 9 май в Москва\", заяви руският държавен глава. Путин подчерта още: \"Ние ще се радваме да видим сръбските военни сред участниците в парада на Червения площад.\"", "date": "2019.12.04", "title": "Путин: България бави \"Турски поток\""}
{"url": "https://www.standartnews.com/sport/ludogorets-s-lesen-uspekh-za-kupata-na-blgariya-408285.html", "text": "Шампионът по футбол Лудогорец постигна комфортна победа с 3:0 в сблъсъка със Септември от осминафиналната фаза на Купата на България. Головете за „орлите“ бяха дело на Козмин Моци, Якуб Швиерчок и Мавис Чибота. По този начин момчетата на Станислав Генчев ще чакат спокойно жребия за четвъртфиналната фаза на турнира, превръщайки се в третия сигурен участник за следващата фаза. Вчера своите места осигуриха Ботев Пловдив и ЦСКА 1948. ", "date": "2019.12.04", "title": "Лудогорец с лесен успех за Купата на България"}
{"url": "https://standartnews.com/svyat/frantsiya-ss-sluzhba-za-borba-s-omrazata-408292.html", "text": "Френският вътрешен министър Кристоф Кастанер заяви, че ще бъде създадена служба за борба с омразата, която ще бъде част от националната жандармерия, предаде Франс прес. \r\n \r\nКастанер обяви създаването на службата при посещение на еврейското гробище във Вестофен, в района на Елзас, Североизточна Франция, където бяха осквернени 107 гроба. \r\nСлужбата ще има за задача да координира всички средства, с които жандармерията разполага, за разследването на случая във Вестофен и на всички останали случаи на антисемитски, антимюсюлмански и антихристиянски прояви. Координацията ще се състои в обединяване на усилията на жандармерията, полицията и правосъдието, което да позволи разкриването на виновните и изправянето им пред правосъдието. \r\n \r\nОскверняването на гробището във Вестофен е оскверняване на републиката, категоричен бе Кристоф Кастанер след дълга разходка по алеите на еврейското гробище от 16 век. На над сто от надгробните плочи с черна боя са изрисувани пречупени кръстове, стана ясно вчера. В това гробище са погребани роднините на Карл Маркс, отбелязва Франс прес. ", "date": "2019.12.04", "title": "Франция със служба за борба с омразата"}
{"url": "https://www.standartnews.com/sport/levski-izdrapa-do-chetvrtfinalite-za-kupata-408305.html", "text": "Левски победи Черно море с 1:0 в двубой от осминафиналите в турнира за Купата на България. Точен за \"сините\" беше Мартин Райнов в 24-ата минута с първото си попадение за сезона. \"Сините\" изиграха мача доста икономично, като \"моряците\" могат да съжаляват, че не се добраха поне до продължение. Тимът на Илиан Илиев дори реализира попадение чрез Букаси, но гол за Черно море нямаше заради нарушение на Димов срещу Райнов в атака. В края на двубоя имаше доста спорна ситуация. Нарушение на Каргас срещу Димов около линията на наказателното поле беше изтълкувано от съдията Николай Йорданов като пряк свободен удар, а не дузпа, след изпълнението нямаше опасносто за вратаря на \"сините\" Миятович. Ботев Гълъбово - Витоша Бистрица 2:1 Ботев Враца - Кариана Ерден 4:0 Септември София - Лудогорец 0:3 Славия - Ботев Пловдив 1:2 Берое - ЦСКА 1948 3:4 Арда - ЦСКА-София Локо Пловдив - Литекс", "date": "2019.12.04", "title": "Левски издрапа до четвъртфиналите за Купата"}
{"url": "https://standartnews.com/svyat/trmp-pokanil-radev-na-raboten-obyad-408268.html", "text": "Днес е вторият и по-съществен ден от срещата на високо равнище на НАТО, посветена на 70-ата годишнина от учредяването на организацията. Българският президент Румен Радев ще направи изявление в рамките на срещата на лидерите на 29-те страни членки. Той има планирани и две двустранни срещи - със словашкия президент Зузана Чапутова и премиера на Испания Педро Санчес. Румен Радев е поканен и на работен обяд от американския президент Доналд Тръмп, заедно с още 8 лидери на страни от НАТО, предава БНР. Срещата на върха на НАТО не трябва да се превръща във вътрешнополитическа трибуна, а да допринася за укрепване на единството и повишаване на сигурността. Проблемите и съществуващите противоречия обаче трябва да се поставят откровено и да има конструктивен дебат, какъвто очакваме. Това заяви президентът Румен Радев преди началото на Срещата на държавните и правителствените ръководители на държавите-членки на НАТО в Лондон, съобщиха от прессекретариата на държавния глава. \r\n \r\nПрезидентът посочи, че преди пет години всички държави-членки са поели ангажимент разходите за отбрана да бъдат увеличени, но това трябва да стане прозрачно и ефективно. „Тук количественият критерий не трябва да бъде единствен измерител, важно е и по какъв начин тези вложени пари се трансформират в отбранителни способности и не по-малко важно е те да допринасят и за собственото икономическо развитие и за укрепване на социалните системи, а не за тяхното изтощаване“, подчерта още президентът Румен Радев. \r\n \r\nЛидерите на страните членки на НАТО пристигнаха в луксозния хотел “The Grove“ край лондонското предградие “Уотфорд“, където ще се проведат официалните разговори. \r\n \r\nГенералният секретар на НАТО Йенс Столтенберг, който приветства гостите още от рано сутринта, даде изявление преди официалното заседание, в което подчерта: \r\n \r\n\"Това, което виждаме, е, че Северна Америка и Европа работят много повече заедно, отколкото преди в продължение на много, много години. Трябва да помните, че НАТО е единственото място, където Северна Америка и Европа се срещат всеки ден, за да обсъждат и предприемат общи действия по въпроси на сигурността\". \r\n \r\nОстра реплики си размениха американският президент Доналд Тръмп и френският му колега Еманюел Макрон. Прецизно аранжираната среща, целяща да покаже единство, не успя да скрие дълбоките различия между членовете на НАТО. Макар бъдещето на блока да не се поставя под въпрос, има големи различия около последните военни действия на Турция в Северна Сирия, размера на заделяните средства за отбрана от отделните страни и коментарите на Макрон, че \"НАТО е в мозъчна смърт\". След като Тръмп се изказа по редица въпроси, включително и за това, че няма да се меси в британските избори, той се накара на Макрон за обидните коментари, че „НАТО е в мозъчна смърт“. Макрон обаче не се отрече от думите си и дори каза, че европейските държави трябва да играят по-голяма роля в НАТО, за да бъдат по-малко зависими от Съединените щати. \r\n \r\nНа най-очакваната среща по време на форума – между Еманюел Макрон, Ангела Меркел и Борис Джонсън и турския президент Реджеп Тайип Ердоган - посветена основно на Сирия, бе взето решение да се спрат нападенията срещу цивилни в тази страна. Преди това Макрон не спести критичните думи към Ердоган за поведението на Турция като страна членка на НАТО. \r\n \r\nНакрая Тръмп заплаши със санкции страните от НАТО, които не дават достатъчно пари за организацията. Може би не е изненада, че Тръмп планира да даде днес работен обяд на лидерите на 9 страни членки, сред които България. Те са единствените в НАТО, които заделят исканите 2 процента от брутния вътрешен продукт за отбрана. \r\n \r\nПо-късно лидерите на НАТО в рамките на три часа ще обсъдят широк кръг от въпроси, сред които кибернападенията и стратегическата заплаха, която представлява Китай. \r\n \r\nБританският премиер Борис Джонсън припомни на лидерите на НАТО, че ангажиментът им да са защитават едни други е в сърцевината на политиката на блока и че става дума за защитата на близо милиард души на принципа \"един за всички, всички за един\".", "date": "2019.12.04", "title": "Тръмп поканил Радев на работен обяд"}
{"url": "https://standartnews.com/svyat/rodi-se-bebe-1-ot-spodeleno-maychinstvo-408298.html", "text": "Британска еднополова двойка се сдоби с първото бебе, родено от две утроби, съобщава „Телеграф”. То е родено в рамките на забележителна процедура, наречена „споделено майчинство“, предаде БГНЕС. Жасмин Франсис-Смит е родила сина си Отис преди два месеца, използвайки яйцеклетка, имплантирана с помощта на инвитро процедура, с която за първи път е била оплодена съпругата й Дона. Процедурата, извършвана от Лондонската женска клиника, включва един партньор, който предоставя яйцеклетката, докато другият впоследствие износва плода. И докато над 100 бебета вече са родени от лесбийски двойки, използващи изкуствено оплождане, тази процедура преминава една стъпка по-напред, тъй като в нея взимат участие и двамата родители.  „Има много еднополови двойки, в които единият партньор прави всичко - забременява и ражда, докато с тази процедура и двете бяхме ангажирани изцяло в процеса. Това определено ни сближи емоционално. Ние така или иначе сме много близки, но сега и двете имаме специална връзка с Отис, което беше подпомогнато от начина, по който го направихме. Това е моята яйцеклетка, която след инвитро процедурата беше поставена обратно в тялото ми за 18 часа, преди да бъдат инплантирана в тялото на Жасмин и тя да забременее“, разказва 30-годишната Дона Франсис-Смит. Тя е в армията от 11 години, като е служила дори и в Афганистан. Двете се оженили през април миналата година, след като се срещнали през 2014 г. чрез онлайн сайт за запознанства, след като Дона се завърнала от мисия в Кипър. Дона и Жасмин споделят, че искат Отис да стане астронавт, но всъщност може да бъде какъвто си поиска.  „Винаги ще го подкрепяме във всичко, което иска да направи. Просто сме щастливи, че се получи толкова добре и информацията е закодирана там. Това ще помогне на хората в бъдеще - ще ги сближи, вместо да чувстват, че единият има по-голяма връзка от другия\", заключват двете щастливи майки.", "date": "2019.12.04", "title": "Роди се бебе №1 от \"споделено майчинство\""}
{"url": "https://standartnews.com/sport/mansiti-preksna-negativna-seriya-408248.html", "text": "Отборът на Манчестър Сити постигна победа като гост в мач от 15-тия кръг във Висшата лига на Англия. Сити надигра с 4:1 домакина Бърнли, след два безуспешни мача. Головете отболязаха Габриел Жезус- 2, Родриго Ернандес и Рияд Марез, а за домакините Робърт Брейди. Успехът изкачи Манчестър Сити на втората позиция в класирането, преди останалите двубои днес .  В другата изиграна среща от кръга - Кристър Палас - Борнемут  1:0", "date": "2019.12.04", "title": "Ман.Сити прекъсна негативна серия"}
{"url": "https://standartnews.com/sport/ruis-obeshcha-foeyerverki-na-dzhoshua-408251.html", "text": "Големият боксов мач между Анди Руис и Антъни Джошуа вече наближава. На 7 декември в Рияд предстои епичният реванш в който залога са 4 от петте световни титли, които сега са притежание на американеца от мексикански произход. „Съперниците ми не са ме виждали как режа ъглите на ринга“, предупреди в последното си интервю Руис. „Всъщност ги пречупвам още по-бързо, когато се опитват да се боксират с мен. Всеки има план, докато не бъде ударен в лицето, както би казал Майк Тайсън. Напълно съм сигурен, че той ще иска да ме надиграе.“ „Един удар може да промени двубоя. Това се случи на 1 юни. Може да е малко по-трудно от първия път, но трябва да разкрия уменията и таланта си“. „Има неща, които трябва да направя за да стигна до следващото ниво. Уверен съм, че мога да изляза победетител от тази битка и когато го направя, ще споделя с всички, къде съм сгрешил“, каза Джошуа. Реваншът между Джошуа и Руис е много важен и за Кубрат Пулев. Българският боксьор е задължителен претендент за световната титла във версия Международна боксова федерация (IBF) и по регламент трябва да се бие за пояса с победителя от сблъсъка в Саудитска Арабия до 31 май 2020 г.", "date": "2019.12.04", "title": "Руис обеща фойерверки на Джошуа"}
{"url": "https://standartnews.com/svyat/eto-ya-zaklyuchitelnata-deklaratsiya-na-nato-408306.html", "text": "На срещата на високо равнище на НАТО по случай 70-годишнината на алианса страните членки приеха, въпреки сериозни разногласия, съвместна декларация, подчертаваща тяхната солидарност и единство, като за пръв път признаха нарастващата мощ на Китай за предизвикателство, предаде Франс прес. Текстът споменава и \"заплахата\", която представляват \"агресивните действия\" на Русия. \"Разногласията винаги ще привличат повече внимание, отколкото когато сме на едно мнение\", подчерта генералният секретар на НАТО Йенс Столтенберг на пресконференция. \"Ние сме 29 различни страни от двете страни на Атлантика. Разбира се, че имаме разногласия. Обратното щеше да е много странно. Но силата на НАТО е, че винаги сме били способни да преодолеем тези разногласия. Днес доказваме, че НАТО е постигнало съществен напредък и че продължаваме да се адаптираме и да реагираме\", добави той. Турският президент Реджеп Ердоган даде съгласието си за приемането на текста, защото той осъжда тероризма \"във всичките му форми и проявления\" и го оценява като \"постоянна заплаха за всички нас\". Освен това Анкара одобри приемането на нови регионални планове за сигурността на балтийските страни, Полша, Турция и южния фланг на Алианса, обяви Столтенберг. Турция блокираше приемането на тези планове, за да принуди съюзниците от НАТО да определят като терористи бойците от кюрдските Сили за защита на народа. Офанзивата на турската армия в Североизточна Сирия беше насочена срещу тези сили, които се бориха срещу джихадистката група Ислямска държава редом със силите на международната коалиция, припомня АФП. На срещата на високо равнище съюзниците от НАТО решиха да обявят Космоса за зона на операции на НАТО и за пръв път заявиха, че \"съзнават, че нарастващото влияние и международната политика на Китай представят както възможности, така и предизвикателства, на които трябва да отговорим заедно, като Алианс\". Декларацията от Лондон подчертава необходимостта \"да се гарантира сигурността на комуникациите, включително на 5G мрежата\" и \"да се прибягва до сигурни и устойчиви системи\". Съюзниците порицават отново \"агресивните действия на Русия\", но заявяват, че са готови за \"диалог и за перспективата да създадат конструктивни отношения с Русия, когато действията й го позволят\". Столтенберг подчерта, че е необходимо да се продължат и усилията за контрол на ядрените оръжия чрез сключването на нови договори, включващи Русия и Китай. Но \"докато съществуват ядрени оръжия, НАТО ще остане ядрен съюз\", предупреждава декларацията от Лондон. Следващата среща на високо равнище на НАТО ще бъде организирана през 2021 г., обяви генералният секретар на организацията. Постигнат е напредък в Инициативата на НАТО за готовност, целяща да позволи на сухопътните, военновъздушните и военноморски сили на алианса да реагират по-бързо на заплахи. \"Нашите съюзници предоставиха 30 батальона, 30 въздушни ескадрили и 30 бойни кораба, които ще могат да бъдат разположени в рамките на 30 дни\", уточни Столтенберг, цитиран от Ройтерс. Лидерите на НАТО са се споразумели да създадат експертен комитет, който да анализира процеса на вземане на политически решения, предаде Асошиейтед прес. В декларацията след срещата се говори за \"насочен към бъдещето процес на размисъл\", който трябва да бъде ръководен от генералния секретар Йенс Столтенберг.", "date": "2019.12.04", "title": "Ето я заключителната декларация на НАТО"}
{"url": "https://standartnews.com/sport/levski-izdrapa-do-chetvrtfinalite-za-kupata-408305.html", "text": "Левски победи Черно море с 1:0 в двубой от осминафиналите в турнира за Купата на България. Точен за \"сините\" беше Мартин Райнов в 24-ата минута с първото си попадение за сезона. \"Сините\" изиграха мача доста икономично, като \"моряците\" могат да съжаляват, че не се добраха поне до продължение. Тимът на Илиан Илиев дори реализира попадение чрез Букаси, но гол за Черно море нямаше заради нарушение на Димов срещу Райнов в атака. В края на двубоя имаше доста спорна ситуация. Нарушение на Каргас срещу Димов около линията на наказателното поле беше изтълкувано от съдията Николай Йорданов като пряк свободен удар, а не дузпа, след изпълнението нямаше опасносто за вратаря на \"сините\" Миятович. Ботев Гълъбово - Витоша Бистрица 2:1 Ботев Враца - Кариана Ерден 4:0 Септември София - Лудогорец 0:3 Славия - Ботев Пловдив 1:2 Берое - ЦСКА 1948 3:4 Арда - ЦСКА-София Локо Пловдив - Литекс", "date": "2019.12.04", "title": "Левски издрапа до четвъртфиналите за Купата"}
{"url": "https://standartnews.com/sport/stefko-kostadinova-nagradi-profesor-lozan-mitev-408284.html", "text": "Председателят на БОК Стефка Костадинова връчи приза на Международния олимпийски комитет „Олимпизъм в действие“ на професора от НСА Лозан Митев. Авторитетната награда се присъжда за принос в развитието и разпространението на олимпийските принципи и идеали. \r\nЦеремонията бе по време 7-ата Национална олимпийска конференция с учители по физическо възпитание и спорт в България, организирана от Национална олимпийска академия с подкрепата на БОК и НСА \"Васил Левски\". \r\n„Олимпизъм в действие“ е точно това, което с апостолска страст и постоянство върши и отстоява вече десетилетия наред нашият добър приятел и съратник Лозан Митев. Неговата безпределна отдаденост на олимпийските принципи и идеи зарежда всички с позитивна енергия. Дълбока благодарност от БОК и пожелания да бъдеш здрав, силен и все така всеотдаен за доброто \r\nна олимпизма,“ каза в краткото си приветствие Стефка Костадинова. \r\nПроф. Митев благодари за признанието и обяви, че за него е чест да получи престижната награда от една велика българка, достоен председател на Българския олимпийски комитет. \r\n \r\nТемата на конференцията тази година е \"Олимпийските ценности в училищната среда\", като основно внимание се поставя върху развитието на сътрудничеството между учители от различни предметни области с учителите по физическо възпитание и спорт, използването на иновативни технологии и интернет платформи в работата за развитие на спорта и двигателната \r\nактивност на учениците. \r\n \r\nПредставени бяха доклади от Белчо Горанов - генерален секретар на БОК, който говори по актуални въпроси в развитието на олимпийското движение, проф. Лозан Митев, гл. ас. Корнелия Найденова и др. Широко място в програмата на конференцията се отделя на представяне на педагогическата работа в областта на олимпийското възпитание в олимпийските клубове в страната, както и дейността на Олимпийското дружество на учителите. \r\n \r\nРаботната програма ще завърши с дискусии за разширяване на обмена и сътрудничеството между преподавателите за подобряване на възпитателната дейност насочена към изграждане на хуманни ценности на младото поколение в училище. Във форума участват учители, експерти, директори на училища, олимпийските клубове в страната, специалисти - магистри по физическо \r\nвъзпитание от НСА, Югозападния университет, преподаватели от катедрите в НСА, представители на медии и др. \r\n \r\nПровеждането за седми път на този национален Олимпийски форум е белег за нарастващото внимание и признание към ролята на училището и по-специално на учителя по физическо възпитание и спорт за опазване и развитие на спортната дейност сред младото поколение.", "date": "2019.12.04", "title": "Стефка Костадинова награди професор Лозан Митев"}
{"url": "https://standartnews.com/balgariya-krimi/zadrzhakha-banda-iztochila-44-mln-evro-408302.html", "text": "Пореден удар на службите у нас. При международна акция срещу компютърните престъпления и прането на пари са задържани 7 души. Бандата действала от 2016 година. Източвани са сметки на фирми от целия свят, използвайки така наречените „фишинг мейли”.  По информация на NOVA, сред пострадалите има  дружество от Съединените щати, чийто бизнес е свързан с метали, както и фирма за производство на медицински изделия.  До момента е установено, че бандата е успяла да източи над 44 млн. евро и 15 млн. долара. Задържани са организаторите – иракски и ливански гражданин. Българското участие е с компютърни спецове, както и регистрирането на кухи фирми.  “До момента се разследват 48 случая. Поне в периода на разследване над 70 фиктивни търговски дружества са регистрирани в България, за да бъдат превеждани по техни сметки, да ги наречем, откраднатите суми”, обясни избрания за нов главен прокурор Иван Гешев. „Това е една организирана престъпна група, според прокуратурата, която се занимава от логистиката, през хакерите, до съответните подставени лица, така наречените мулета. Както казах – парите след това заминават по сметки в целия свят и най-вероятно по банков път или кеш се изтеглят и пристигат в организаторите на схемата”, заяви още той.", "date": "2019.12.04", "title": "Задържаха банда, източила 44 млн. евро"}
{"url": "https://standartnews.com/sport/ludogorets-s-lesen-uspekh-za-kupata-na-blgariya-408285.html", "text": "Шампионът по футбол Лудогорец постигна комфортна победа с 3:0 в сблъсъка със Септември от осминафиналната фаза на Купата на България. Головете за „орлите“ бяха дело на Козмин Моци, Якуб Швиерчок и Мавис Чибота. По този начин момчетата на Станислав Генчев ще чакат спокойно жребия за четвъртфиналната фаза на турнира, превръщайки се в третия сигурен участник за следващата фаза. Вчера своите места осигуриха Ботев Пловдив и ЦСКА 1948. ", "date": "2019.12.04", "title": "Лудогорец с лесен успех за Купата на България"}
