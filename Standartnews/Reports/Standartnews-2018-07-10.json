{"url": "http://standartnews.com/biznes/planirat_remont_za_19_mln_na_aytoskiya_prohod-373451.html", "text": "Агенция „Пътна инфраструктура\" стартира тръжната процедура за избор на изпълнители за рехабилитацията на 33.5 км от Айтоския проход - третокласен път ІІІ-208 Провадия-Дъскотна. Общата индикативната стойност на поръчката е 18 739 138 лв. без ДДС, като проектът ще се финансира от Оперативна програма „Региони в растеж\" 2014-2020 г. Айтоският проход е най-удобната и бърза връзка за шофьорите от Варненска област с автомагистрала „Тракия\". От АПИ смятат, че с реализирането на проекта ще се подобри технико-експлоатационното състоянието на отсечката, ще се осигури оптимална скорост при пътуване и ще се повиши безопасността на движение. Проектът е обособен в два лота. В лот 29 е участъкът от път ІІІ-208 Провадия-Дъскотна с обща дължина 16.749 км. Индикативната стойност на обекта е 11 млн. лв. без ДДС. В лот 30 е отсечката от път ІІІ-208 Дъскотна-Айтос с обща дължина 16.816 км. Индикативната ѝ стойност е 7.7 млн. лв. без ДДС. Срокът за изпълнение на строително-монтажните работи е 15 месеца. Кандидатите могат да подават офертите си до 17.30 ч. на 10 септември 2018 г.", "date": "2018.07.09", "title": "Планират ремонт за 19 млн. на Айтоския проход"}
{"url": "http://standartnews.com/biznes/parzhen_skorpion_s_chasha_shardone_molya-373435.html", "text": "Пържените скорпиони, набодени на шишчета, са толкова популярна улична храна в Пекин, колкото и кебапчетата на Балканите. Те са леко солени на вкус, би им подхождало например бяло вино шабли. А защо не и шардоне - най-популярния бял сорт в Поднебесната империя. Това е мнението на един от българските дегустатори, участници в Световното състезание по вино -  Councours Mondial de Bruxelles, което тази година за първи път се проведе в Китай. 330-те винени експерти, които пристигнаха от цял свят за престижния винен форум с 25-годишна история, потърсиха отговори на въпроса с какво вино е подходящо да се сервират традиционните патица по пекински, супа от костенурки, морска змиорка. И тъй като Китай се очертава като сомелиерите трябва спешно да намерят хармонията в съчетанието на типичните азиатски ястия и еликсирите на бог Дионисий. В Китай вече работят по въпроса, стана ясно на един от майсторските класове по време на винения форум, който се проведе от 10 до 14 май 2018 г. в провинция Ханджан. Проф. Ли Демеи от Селскостопанския университет в Пекин е изготвил карта на вкусовете в Поднебесната империя, според които се търсят подходящите вина. От нея става ясно, че хората на Изток предпочитат по-солено, на Северозапад - по-пикантно, а около Шанхай - по-сладко. Изводът на професора е, че унифициран китайски вкус за вината не съществува, затова производителите трябва да заложат на различни сортове и блендове, според традициите в кулинарията. \"Китай прави винена революция, но това е доста трудно заради климата - лозята не обичат студените и сухи зими и горещите лета, каквито преобладават в тази част на Азия. Въпреки това целта е поставена - от потребител номер 5 на вино, страната да стигне поне до номер 2\", обяснява Верислава Бенова, Връзки с медиите на Concours Mondial de Bruxelles /СМВ/, която бе сред българските гости на форума. Китай не случайно бе избран за страна домакин на форума, който за първи път излиза от пределите на Европа. Страната е номер 2 в света по лозови насаждения /8 47,000 ha/, бие я само Испания, а Франция е номер 3. Китай е петият най-голям вносител на вино по обем и четвъртият най-голям световен вносител на вино по стойност. каза Бодуа Аво, председател на СМВ, при откриването на 25-тото му издание. Интересът към състезанието тази година бе много голям,  до Ханджан, известна като Силиконовата долина на Китай заради развитата си IT индустрия, бяха превозени 75 тона вино от цял свят, като за товара бе нает половин самолет Боинг, разказват организаторите. Сред желаещите да се включат в журито за дегустации е имало над 1000 кандидати от Китай, от които са избрани и обучени 50. \"Организацията бе на много високо ниво. Над 200 доброволци - студенти от Пекин,  помагаха за дегустациите - най-голямата асистенция, която СМВ някога е имал\", разказва Верислава. По думите й, в Китай в момента виното е на върха на модната вълна, много е популярно сред младите хора. Милениалите се събират на винени партита, тази напитка е станала символ на социалния им живот. Големите ресторанти задължително имат винени листи. Цената е доста сериозна - бутилка от високия клас стига до 120-140 евро. Най-популярно е каберне совиньон и това не е случайно, тъй като Китай е номер 1 по насаждения с този сорт в света. Площите са 60 000 ha, според Световната огранизация на лозата и виното (OIV). Китайското вино от този сорт е получило и най-много медали в Councours Mondial de Bruxelles 2018 - 62. Драконът е номер 2 по отличия за сорта мерло /15/, след Франция /214/ и преди Испания /13/ и Италия /10/. В топ три е за Шардоне след Франция и Италия. Отглеждан само на 3 000 ha, този сорт е най-разпространеното бяло грозде в Китай. Драгонът е на пето място и по получени Grand Gold медали - най-голямото отличие на СМВ - сред страните участници. Преди него са Франция, Испания, Португалия и Италия. Grand Gold медалите за Китай са за сортовете марселан (2), каберне совиньон (1) и купаж с каберне-совиньон (2). Виното от Китай, получило най-много точки от съдиите - тяхното \"Откровение\" (Revelation) - тази година е ZhongFei Marselan Reserve от местността Xinjiang.  Произведено е от Zhongfei Winery, която е избата, отглеждаща най-много марселан в Китай. Тези успехи не са случайни, тъй като винопроизводството се ползва с мощната подкрепа на държавата. В страната работят много френски и испански технолози, избите плащат за ноу хауто на специалисти от Стария континент. В рамките на форума чуждестранните гости са посетили няколко винарни в региона. Една от тях е Шато Лион, където работят френски технолози. \"Заради студената зима съхраняват зърното в хамбари под земята, а върху тях има изградено футболно игрище\", разказва впечатленията си от китайския размах Верислава. Шатото е замислено и като място за винен туризъм. Освен популярните в цял свят сортове грозде, В Китай виреят и няколко уникални, отглеждани за производство на вино. Някои от тях са хибриди - кръстоска между китайско и европейско или американско грозде, донесени в страната от западни мисионери. Има и около 39 диви гроздови щамове. Имена като Лонгян, или Драконовото око, Шуанхонг, Бейхонг, Беймей, Беибингхонг и Гонгжубай може би все още не са познати на винопроизводителите, но е твърде вероятно светът скоро да научи за тях.", "date": "2018.07.09", "title": "Пържен скорпион с чаша шардоне, моля!"}
{"url": "http://standartnews.com/biznes/globalna_sreshta_na_varha_za_inteligentni_gradove-373439.html", "text": "Един от трудните въпроси, свързани с бъдещето на градовете ни, е: „Какво означава интелигентен град?\". Вероятно мнозина могат да дадат определения, но всички те ще бъдат част от цялото. Всичко, което може да се каже, е вярно. Днес. Но технологиите се развиват с такива темпове, че всеки отговор Днес, ще звучи дилетантски Утре. Затова особен интерес предизвика Глобалната среща на върха за интелигентни градове 2018, която  Huawei организира в София. На нея китайската компания обяви сътрудничеството си с държави от Централна и Източна Европа. То обхваща области като интелигентни градове, транспорт и образование. Основната му цел е стимулиране на дигиталната трансформация и развитието на дигиталната икономика в тези държави. Днес ние живеем в два паралелни свята – физически и дигитален. Една от глобалните цели на Huawei е да свърже тези два свята и непрекъснато да оптимизира създадената връзка. По света има не малко места, където живеят хора, откъснати от физическия свят. Има хиляди, дори стотици хиляди хора, до чиито селища няма път, не се придвижват превозни средства. Не става дума за племена, които избягват досега с цивилизацията, а за общности, които имат потребност от тази връзка. Но липсата на път не пречи на комуникациите. Липсата на път не пречи на достъпа на тв сигнали, на интернет и видео връзките, на връзки с лекари, педагози, роднини, дори на връзки с банки. Именно на корпорации като Huawei дължим заслугата за оптимизиране на връзката между физическия и дигиталния свят. Според някои учени-футуристи разликата между тези два свята постепенно ще изтънява. Участниците и тези, които посетиха Срещата на върха,  имаха възможност да се запознаят с щанда на Huawei в Hilton в София. Там те се „срещнаха\" с идеите и разбиранията на Huawei за иновативните решения за интелигентни градове, които корпорацията прилага в областта на информационните и комуникационни технологии, за интелигентните методи за транспорт, образование, видео облачни услуги, 5G мрежи и национални мобилни мрежи. По филмите сме гледали как една малка камера е безценна за пожарникари по време на пожари в труднодостъпни места, както и при други природни бедствия, когато традиционните комуникации са прекъснати, как се търси престъпник, как се пазят президенти, как цял един град се наблюдава и в реално време може да се види къде какво точно се случва... Huawei показа всичко това в София. По време на среща с журналисти Едуин Диендер, вицепрезидент на Правителствен и обществен сектор към Huawei Enterprise Business Group, заяви: „Навлизаме в интелигентен свят, в който всички неща могат да чувстват, всички неща са свързани, всички неща са интелигентни. Информационните и комуникационни технологии ще позволят достигането на по-интелигентен свят. Huawei е отдаден на непрекъснати нововъведения, които да отговарят на нуждите на потребителите. Ние ще осъществим съвместни иновации и ще разработим интелигентни решения в сътрудничество със страните от ЦИЕ, като стъпим на основата на техните силни страни в ИКТ и R&D. Заедно ще направим дигиталната промяна възможна, за да изградим напълно свързан интелигентен свят.\" Huawei започва експанзията си в Централна и Източна Европа преди повече от 15 години. Български журналисти бяха сред поканените на много атрактивно представяне на корпорацията на корабче по Сена в Париж. Оттогава китайският IT гигант работи с местни компании в сферата на потребителската електроника, комуникациите, образованието, транспорта, енергетиката и финансите, и активно си сътрудничи с правителствата в изграждането на интелигентни градове. През последните 5 години компанията е обучила над 15 000 души в сферата на информационните и комуникационни технологии в 16 държави от Централна и Източна Европа. Всички те активно работят за развитието на дигиталната икономика и дигиталната трансформация в тези държави.", "date": "2018.07.09", "title": "Глобална среща на върха за интелигентни градове"}
{"url": "http://standartnews.com/biznes/puskat_aktsii_na_beh_na_fondovata_borsa-373450.html", "text": "Акции на Българския енергиен холдинг (БЕХ) ще се търгуват на Българската фондова борса (БФБ). Става въпрос за част от емисията облигации на БЕХ на стойност 400 млн. евро, която преди две седмици беше качена за търговия на Ирландската фондова борса, поясниха от експерти от енергийния холдинг. Преди дни Комисията за финансов надзор (КФН) вписа БЕХ и емитираната от него емисия облигации в регистъра на емитентите на ценни книжа. Падежът на облигациите е 28 юни 2025 г., а лихвата е 3.5 на сто. С тази нова емисия ще се рефинансират еврооблигации, емитирани през 2013 г., чийто падеж е през ноември тази година, обясниха неотдавна от холдинга. Според експерти за първи път от учредяването на БФБ на нея ще се търгува така голяма емисия облигации, при това чието първично публично предлагане е в чужбина, коментират брокери. Според тях облигационната емисия на БЕХ, търгувана на БФБ, ще доведе до повишаване на ликвидността на българския капиталов пазар. С пласирането на облигационни емисии БЕХ постига възможно най-добрите лихвени условия, коментираха още брокери. Първата облигационна емисия на БЕХ от 2013 г., която е на стойност 500 млн. евро и с падеж през ноември тази година, беше с фиксирана лихва от 4.25 на сто. През 2016 г. БЕХ пласира и втора емисия облигации за 550 млн. евро, чийто падеж е през 2021 г., но при доходност 4.875 на сто. БЕХ управлява държавните енергийни компании НЕК, АЕЦ \"Козлодуй\", \"Булгаргаз\", \"Булгартрансгаз\", ТЕЦ \"Марица изток 2\" и \"Мини Марица изток\". Досега БЕХ е кредитирал НЕК с над 2.3 млрд. лв., за да изплати задълженията си както към \"Атомстройекспорт\" за поръчаното оборудване за АЕЦ \"Белене\", така и към двете щатски топлоцентрали в комплекса \"Марица изток\". Отделно НЕК кредитира и спасяването на ТЕЦ \"Марица изток 2\" с над 270 млн. лв., която въпреки това продължава да издържа единствения държавен футболен клуб у нас - \"Берое\".", "date": "2018.07.09", "title": "Пускат акции на БЕХ на фондовата борса"}
{"url": "http://standartnews.com/biznes/izkupuvat_kostilki_ot_chereshi_za_gorivo-373432.html", "text": "Костилките от кюстендилските череши все по-често се изкупуват, за да се ползват като алтернативно гориво за отопление. Това се прави заради икономии, макар тази пролет  цената за костилките да се повиши. Преди години те се вземаха без пари, а после се предлагаха за около 20 лева за тон. В момента 1 тон костилки струва около 120-150 лева.  Преди да се горят, но само в специални печки, те се сушат около 2-3 седмици. За отоплението през зимата на едно семейство са необходими поне 1,5 тона. Неприятна при горенето е силната миризмата. Костилките обаче не могат да се горят в обикновени печки, тъй като са много калорични и създават изключително висока температура. Възможно е дори печката да избухне, тъй като при горенето костилките отделят и газ, който създава силно налягане. В момента в Кюстендилско се берат последните череши. Изгнилите от дъждовете плодове отиват за ракия или се прибират костилките им за горене през зимата. Около 1/3 от реколтата  остана по дърветата необрана – плодовете мухлясаха от дъждовете и влагата. За джибри   се брулят с прът по-запазените от дъжда. Изкупната цена за тях е от 20 до 35 стотинки за килограм. Повечето овощари събраха в бидони късните сортове череши и ще ги варят на ракия през есента. Само в Драговищенско все още берат за консумация при цени от 2 лева за килограм. В района на Дупница черешоберът приключи  с курбан за празника на св. Неделя, отбелязан на 8 юли. Благословеното ястие беше раздадено в екоградината в местността Черна нива край пътя между Кюстендил и Дупница, един от най-проспериращите овощарски обекти в района. Наскоро от градината, засадена на площ от около 250 декара от доайена сред овощарите -  Кирил Димитров на 75 години, изпратили от вкусните плодове и на Светия Синод, за да почерпят архиереите, както правят всяка година. Щайгите занесъл архирейският наместник на Дупница отец Георги Паликарски. Курбан за края на черешобера в Черна нива се прави от 20 години. Заради ниските изкупни цени от 50-60 стотинки за килограм тази година градината е на загуба. До миналата седмица брали и за прясна консумация, и за сушилнята в кюстендилското село Раждавица, но от понеделник останалото по дърветата ще се брули с пръти и ще се събира за ракия.", "date": "2018.07.09", "title": "Изкупуват костилки от череши за гориво"}
{"url": "http://standartnews.com/mneniya/s_kitayskite_e15_mlrd_shte_davame_evtini_krediti-373456.html", "text": "- Това е може би част от нашата народопсихология - винаги да се оплакваме и да търсим причини извън нас. Истината е, че китайските инвестиции са такива, каквито ние сме ги убедили да направят. Това, което се случва в България до момента, е резултат от нашите усилия, умения и възможности. Не са виновни китайците, че не са инвестирали повече пари в България, виновни сме ние, че не сме успели да им представим добри проекти, да ги убедим, че това е добро място за правене на бизнес и за инвестиции. - Това, което се случи с финалното подписване на този документ в Министерски съвет пред двамата премиери - между мен, като главен изпълнителен директор на ББР, и главния изпълнителен директор на Китайската банка за развитие господин Ху, е венец на усилия, продължили повече от последните 7-8 месеца с няколко посещения. Това е огромно, безпрецедентно постижение не само за ББР, но и за банковия сектор в България - да се подпише споразумение за 1,5 млрд. евро, 10-годишна кредитна линия, която е с изключително изгодни условия, доста по-ниски лихви, отколкото ако бяхме отишли на пазара за облигации в Лондон, за да емитираме корпоративни облигации. Процентът, който успяхме да договорим, е над 1,5% по-нисък, отколкото ако бяхме се финансирали на облигационния пазар. С 0 лева разходи по транзакцията, а обикновено върху една такава сума се плащат консултантски хонорари за инвестиционни банки между 1,5 и 2 %. Т.е. ние само от това сме спестили около 30 млн. евро. Така че резултатът и цифрите говорят сами по себе си за доверието в качествата и работата на екипа, управляващ ББР. В същото време е голямо и доверието към резултатите и успехите на премиера Борисов и на правителството. - Китай беше отделил 2 млрд. евро за цяла Централна и Източна Европа за финансиране на проекти. Ние получаваме 75 % от средствата, а останалите 25% са за останалите 15 държави. Това говори много добре като резултат. Даже с няколко наши колеги от унгарската банка за развитие, от Сърбия, от Словения си говорихме, те със завист казаха: \"Как го направихте?\". - Това са цифрите, които самите китайци обявиха - 2 млрд. ресурс за финансиране на проекти през банките за развитие, 1,5 млрд. идват в ББР. Това е официално подписано споразумение. Тези пари ще отидат в добри проекти не само за малки и средни предприятия /МСП/, но и за големи проекти, които биха били печеливши. Като например, с БМФ на Кирил Домусчиев, който е наш клиент и кредитополучател. Ние сме финансирали други сделки негови с кораби, така че ще продължим да подпомагаме и него, и всеки един друг успешен български бизнесмен, който показва, че може да управлява добре бизнеса си и да връща парите си към банките. И всеки един друг проект, независимо дали е на малко предприятие, на старт-ъп компания, на средно или голямо предприятие, ще бъде подкрепяно от ББР, ако отговаря на банковите стандарти и регулации. И в същото време да носи печалба за банката, да създава работни места, да създава икономически растеж в България. - Изискванията ни ще бъдат същите с тази разлика, че ние ще можем да бъдем много по-конкурентни с ниската лихва, която договорихме с Китайската банка за развитие. - Да, ще успеем да направим по-изгодни кредитите за българските МСП, което е важно за икономиката. А в същото време ще сме в състояние да финансираме големи инфраструктурни проекти на правителството, като пътища, магистрали, ж.п. линии, енергийна инфраструктура, телекомуникации. - Всичките 1,5 млрд. евро са на разположение на ББР за финансиране на проекти. Имаме огромен ресурс от 3 млрд. лева, които могат да бъда  мултиплицирани, когато привлечем и други банки за кофинансиране на някои по-големи проекти, например за магистрали и пътища. Така че ресурсът ще бъде по-голям. - Това е другият успех на нашия екип по преговорите. Ние сме абсолютно свободни да преценяме приоритетите и проектите, в които да инвестираме средства. От китайска страна са се доверили на нашата професионална преценка. Разбира се, ние ще изпълняваме всички най-високи стандарти. - Ние ще създадем съвместни фондове за дялово инвестиране, за да можем да си позволим да участваме в проекти, които са по-рискови, но в същото време биха били добри за местната икономика и биха създавали работни места. Например повечето старт-ъп компании са почти 100 % рискови и нямат възможност да получат стандартно банково финансиране заради липсата на история и на доказани парични потоци. Но може да имат някоя блестяща идея, която да бъде успешна. Ако банката прецени, че тази идея заслужава да бъде подкрепена, тогава фондът за рисков капитал може да влезе като съдружник в компанията, да участва в мениджмънта, в контрола върху развитието на проекта и ако той бъде успешен, да излезе със съответна печалба. - Над 75 % от раздадените от нас кредити директно на компании са на МСП. Останалите 25 % са към компании, които могат да бъдат класифицирани като по-големи или към финансиране на правителствени проекти. Ние даваме кредитни линии на други търговски банки, които раздават кредити към МСП. От там сме финансирали над 7300 МСП, които са създали повече от 120 000 работни места. Нашият гаранционен фонд, който е дъщерна компания на ББР, също е подпомогнал над 7000 компании с дадени гаранции, на база на които те са получили улеснено и по-евтино финансиране от търговски банки. Няма да се притеснявам да финансирам всеки голям проект, който отговаря на банковите стандарти за консервативно банкиране, има обезпечения, има оценка на риска и интересът на ББР е защитен. Проектите трябва да бъдат делени на добри и на лоши. Такива, които могат да бъдат успешни и да си върнат средствата, получени като кредит от банката, като моята задача е да следя за интереса на акционера - правителството, и да осигурявам печалби за държавата. Другите са лошите проекти, които не могат да направят това. Нашите граждани не са много наясно и когато се каже държавна банка за развитие, мислят, че ние раздаваме държавни средства. Истината е, че ние нямаме нито един лев държавни средства. Всички средства, които ползваме като ресурс за кредитна дейност, са по линия на споразумения между ББР и други международни банки. Ние сме основният партньор на плана \"Юнкер\" на ЕК, на Европейската инвестиционна банка - това са средства от Европа. Сега имаме вече и голям китайски ресурс. - Стига тази компания да отговаря на дефиницията в нашия устав, т.е. собствеността да бъде на лица, които не могат да бъдат класифицирани като заемащи ръководни длъжности в политически партии. Ако медията просто проявява симпатия към БСП, това не може да бъде аргумент на ББР да им откаже финансиране, ако проектът е добър. Ние не сме талибани, за да разграничаваме хората на свързани с една или друга политическа партия. - Нас като банка ни интересува да сме сигурни, че дадените кредити са обезпечени и че банката ще спечели. Това е простичко правило, което спазваме безкомпромисно. Ако \"Инерком\", или която и да е друга фирма, има добър проект, който носи стабилни доходи на тази компания и тя може да си обслужва кредитите и да ги връща със съответната печалба за ББР, няма причина да отказваме. Иначе това означава, че ние не вършим своята работа професионално и не гледаме да направим печалба в полза на нашия акционер - правителството. ББР чрез своите печалби определя дивиденти в полза на правителството, които пък отиват за различни социални цели като другите бюджетни разходи. Така че, ако госпожа Върбакова и \"Инерком\" бъдат обявени за купувачи от ЧЕЗ, подпишат договор, регулаторите одобрят сделката и те докажат, че могат да си връщат парите и ББР ще спечели от това, разбира се, че ще разгледаме този проект. Дали ще го финансираме - не мога да отговоря, защото не съм виждал документите.", "date": "2018.07.09", "title": "С китайските Е1,5 млрд. ще даваме евтини кредити"}
{"url": "http://standartnews.com/mneniya/voynata_na_tramp_posledniyat_piron_v_kovchega_ili_vazrazhdane_na_industriyata-373400.html", "text": "В края на миналата седмица САЩ наложиха на Китай мита в размер на 34 млрд. долара върху редица китайски стоки, с което напрежението нарастна до степента на търговска война между двете най-големи икономики в  света. Китай отвърна на удара на САЩ с налагането на подобно мито в размер на 25% върху 545 американски продукта, също на стойност 34 млрд. долара. Мексико, Канада и ЕС също започват да въвеждат контрамита срещу американски продукти. Преди дни еврокомисарят по търговията Сесилия Малмстрьом заяви, че е обезпокоена от търговския конфликт между САЩ и Китай. Тя предупреди, че търговските войни не се печелят лесно. Ескалирането на напрежение от налагането на мита от САЩ и Китай е притеснително, защото вреди на световната икономика, твърдят икономисти. И припомнят, че от предишни търговски войни е ясно, че често от тях губи и този, който ги е започнал. Очакванията са, че загубите на САЩ от започнатата търговска война ще са най-малко  $1 трлн., изчисляват експерти, цитирани от световните агенции. Според синдикатите е възможно за бъдат закрити близо 400 000  работни места в САЩ. За някои работници в САЩ митата на Тръмп може да са последният пирон в ковчега. Мерките, предприети от американския президент,  ще създадат работни места, но може да закрият много повече, е заключението на АП. Агенцията разказва какво се случва в един завод за пирони в американския щат Мисури. Там работниците се опасяват, че митата върху вноса на стомана може да им струват работата. Mid Continental Nail Corporation е била просперираща компания, наемаща около 500 души в Поплар Блъф - индустриално градче със 17 000 жители в централната част на САЩ. Сега ръководството на предприятието е обезпокоено от въведените мита от 25% върху вноса на стомана, като предупреждава, че има риск да затвори завода. Компанията била принудена да повиши цените на своята продукция, за да компенсира допълнителните разходи. С тази мярка обаче Тези мита не са \"особено мъдра политика\", посочва Крис Прат, финансов и оперативен директор на Mid Continent. \"Ние трябва да я променим\", казва той пред Франс прес. В постройка, приличаща на обор, работници размотават гигантски бобини стоманена тел сред десетки бръмчащи и скърцащи машини. Миризмата на нажежен метал и прах бие в носа още на влизане на фона на силния шум, идващ от различни посоки. На това място слагането на тапи в ушите е задължително. \"Мислехме, че след като сме най-големият производител на пирони в САЩ, нашите работни места са сигурни. Очевидно случаят не е такъв\", отбелязва Шон Хюи, който е началник-смяна. Много работници в завода са гласували за Тръмп. Президентът на САЩ е получил в района над 60% от гласовете на изборите през 2016 г. Работниците в предприятието харесали обещанието на Тръмп да възроди американското промишлено производство. \"Искам да видя една Америка при равни условия с другите страни. Тръмп изглежда, беше готов да направи това\", подчертава Хюи. Подкрепата за милиардера се запазва, но тези за да може той да продължи да внася евтина стомана от мексиканската група Deacero, която е неговият собственик. Молбата им е една от над 20-те хиляди, получени в администрацията на Тръмп. Според ръководството на предприятието, ситуацията е критична: поръчките са намалели със 70% и един от трите завода в комплекса в Поплар Блъф вече е затворен. 60 работници били съкратени и стотици други може да бъдат сполетени от същата участ. Ако нищо не се промени до края на лятото, възможно е самата компания да бъде закрита. А Mid Continental, на която се пада дял от 50% от пироните, произведени в САЩ, е ключов икономически фактор в региона. Работата в компанията е единственият източник на доходи за 54-годишната Даян Брогдън, оператор на машина, и за нейната дъщеря, която учи в университет. \"Страхувам се да не загубя всичко, което имам. Мисля, че съм прекалено стара, за да започна всичко отначало\", казва жената, която работи в предприятието от 8 г. и си е купила къща само преди няколко месеца. Тя все още е благосклонно настроена към американския президент, но иска той да преразгледа някои свои решения, \"взимайки предвид, че хора може да останат без работа заради някои негови мерки\". Чувство, което е споделяно от мнозина нейни колеги. С надеждата да привлекат  вниманието на милиардера, те започнали медийна операция с отворено писмо, публикувано на цяла страница в местен вестник. Новите мита обаче се оказаха от полза за други предприятия: за да увеличи капацитета на един от своите заводи, намиращ се на два часа и половина път от Поплар Блъф. Сам Андърс, на 28 години, става пряк свидетел на това активизиране на металургичния сектор, тъй като пътува от град на град, работейки за компания, която поддържа пещи. Тя не успява да смогне на търсенето. Андърс е в Поплар Блъф за ремонтни дейности в завод за производство на двигатели, който се намира точно срещу този за пирони.  Десетки хиляди работни места ще бъдат създадени в металургичния сектор благодарение на тези мита, но е възможно стотици хиляди други да изчезнат заради ответните мерки на засегнатите страни. Лора Бом, икономист от изследователския институт Trade Partnership Worldwide, очаква да бъдат закрити до 400 000 работни места в САЩ. \"Вече виждаме това, казва тя. Има работни места, зависещи от стоманата - от пироните до автомобилите. Ще бъдат загубени работни места и в ресторантите например, защото хората, които остават без работа, не ходят вече по ресторанти.\"", "date": "2018.07.09", "title": "Войната на Тръмп: Последният пирон в ковчега или възраждане на индустрията"}
{"url": "http://standartnews.com/mneniya/da_katsnesh_na_ramoto_na_drakona-373430.html", "text": "  За  нас, българите, седмата поредна среща със сигурност ще остане най-запомнящата се. Като домакини, набрали  огромната инерция на европредседателството, успяхме да създадем перфектна организация на срещите и да получим поздравления от китайците - безспорните майстори на грандиозни мегафоруми. Като участници пък успяхме да постигнем повече от очакваното. Първо, подписахме 10-те  предварително договорени споразумения, които отварят вратата за по-добро двустранно  търговско и финансово сътрудничество. Второ, успяхме да представим добре отново инфраструктурните си проекти, за които нямаме нито европейско, нито държавно финансиране. Трето, дадохме ясна заявка, че между китайските компании, които искат да стъпят на Стария континент, и брюкселските правила за участие в европазара. И четвърто - успяхме да превърнем в своеобразен посланик на културно-историческото наследство на България не кой да е, а китайския  премиер. Запленен от панагюрското съкровище и най-старото обработено злато край Варна (на 70 век), той обеща, че ще заинтригува целия китайски народ с древното ни и славно минало. На фона на тези обещания, прогнозите на туристическия министър Николина Ангелкова, че чакаме само 5 % ръст на годишните туристи, които за миналата година са били 26 000, със сигурност трябва да се ревизират сериозно. Над 500 български топ бизнесмени отложиха или прекъснаха летните си почивки, за да участват  в съботния форум. За  да си сверят часовника с китайските колеги и се уверят дали след дълги години очакване и безброй визити в Пекин и Шанхай, най-накрая големият азиатски пазар ще обърне поглед и към българските стоки, услуги и технологии. Изнервянето им беше доста основателно. След последните срещи от форума \"16+1\" големите печеливши са държавите от Западните Балкани. Тези, на които посветихме основната си цел в рамките на българското европредседателство. И като желание да им осигурим по бърза писта за членство в ЕС, и като усилия да убедим европейските финансови организации да ги подпомогнат в подобряване на инфраструктуртурата и дигитализацията. Само последните 2 години Пекин е инвестирал 5 млрд. долара в пет балкански държави - Албания, Босна и Херцеговина, Македония, Черна гора и Сърбия. На срещата в НДК И с удоволствие чуха, че балканските инвестиции на Китай ще продължат с още по-голяма сила. Независимо  че 16-те държави от ЦИЕ осигуряват едва 12 на сто от вноса и 5 % от износа на Европа към Китай. България ще заеме подобаващо място в търговския обмен с Китай, чуха родните бизнесмени, заедно с цифрите за 24,5 процента увеличение само за първите 5 месеца на годината. Голяма е разликата в подхода на Пекин към западните и източните части на Европа. Ако към първите  интересът е е насочен към купуване на предприятия и влагане в изградена инфраструктура, то за нас азиатската стратегия включва два вектора - изграждане на нова инфраструктура и участие в смесени предприятия. Както посочи премиерът Къцян, Китай отдавна вече не иска да е за Европа само производител и да вкарва евтини стоки, но и да е инвеститор в мащабни проекти. За България той даде и друг нюанс на разделението. Вносът предимно ще е  от промишлени стоки, но китайският пазар е широко отворен за земеделската ни продукция. Друг е въпросът какво е останало от земеделието ни и защо това предложение идва с 30-годишно закъснение. Но в сегашните реалности, единствената стока, в която продължаваме да сме в топлистата на китайския  пазар, е българското вино. Дано с подписаните тези дни споразумения да се похвалим след време по същия начин и за тютюна и слънчогледа. Износът на тютюн бе една от най-коментираните теми по време на визитата, защото изкупуването е изключително болезнен въпрос от десетилетия. Споразумението бе подписано с \"Чайна Табако\", която държи 42 % от световната търговия с тютюн. Започва и износ на белен слънчоглед след като земеделският министър Румен Порожанов парафираа протокола за фитосанитарния контрол, уреждащ количествените и качествени заявки занапред. Пробив има и за една от гордостите ни в Китай - розовото масло. Договор за 40 млн.лв. бе подписан с карловското предприятие \"Българска  роза\", представител на АИКБ. Една от най-големите фирми от портфолиото на КРИБ - БМФ, пък подписа и най-големия договор за финансиране на 6 нови кораба с държавната  Ексимбанк. От енергийните   договорки  си заслужава да отбележим споразумението за зелена енергия за 130 млн. долара. Както и потвърденото участие на държавната китайска компания CNNC за търга на АЕЦ \"Белене\". При това с потвърдените предварителни условия - без държавна гаранция и без договор за изкупуване на енергията. Ако търгът бъде обявен до края на октомври, китайците А както каза премиерът им, това ще е и с участие на сигурен европейски партньор. Нова фабрика за производство на електрически камиони  е също сред подписаните договори. Домакин ще е тракийската индустриална зона, на първо време там само ще се сглобяват частите, но после и ще се произвеждат. Безспорно най-атрактивния документ обаче не беше търговски, а финансов. Споразумение за 1,5 млрд евро подписаха българската и китайска банка за развитие. То е за 5 години и за наша радост ще акумулира близо 75 % от общия финансов ресурс за региона. С него ще финансират проекти, имащи отношение към големия план \"Един пояс, един път\", огласен за първи път от китайския президент по време на форума в Давос миналата зима. Надяваме се пари от там да има и за  големите инфраструктурни проекти, които отдавна предлагаме на Китай - магистрали,  тунела под Шипка, жп линията до Егейско море. Доколко всичко това ще случи зависи от качеството на проектите и от геополитическата обстановка. Анонсът за създаването на глобалния център Европа - Китай, с които азиатските фирми ще пренастройват заявките си за учените в търговете по евростандартите е безспорен успех за Борисов и България, защото ще ни отреди нова роля като посредник в отношенията Китай- Европа. Със срещата в София те записаха нов етап, който тепърва ще се разгръща. И който безспорно минава през призмата на отношенията Изток- Запад. Седмица преди форума американски изследователски център излезе с предупреждение, че на срещата \"16+1\" Китай ще пробва да раздели Европа, за да реализира нови амбиции в Централна  и Източна  Европа. В изказването си на форума в София и Борисов, и Къцян, напълно опровергаха страховете. Нещо повече, китайският премиер няколко пъти заяви, че целта на Пекин е силна Европа и обща позиция срещу протекционистичните политики на САЩ. Изказването бързо обиколи света, защото бе направено в преломен  момент за търговската политика на Америка. Президентът Доналд Тръмп вече упрекна и Европа, и Китай, за търговския им излишък. И даде ясно да се разбере, че И ако Китай все пак реагира с понижаване на митата за внос на автомобили и с увеличен внос на земеделска продукция, то Европа продължава да дразни Тръмп с 27 процента износ в БВП на Стария континент. Затова 9 дни преди срещата на върха ЕС - Китай в Пекин и седем дни преди разговора на Тръмп и Путин в Хелзинки, отношенията между досегашните търговски партньори Америка и Европа са нажежени до червено. И от остротата на декларацията в края на форума ще зависи и бъдещото разпределение на търговските сили в света. Докато следим големите събития, за нас, българите, остава малкия, но основен въпрос - европредседателството си отиде, китайците дойдоха, а ние какво правим? Продължаваме да се саморазрушаваме или тръгваме напред. Отговорът е в полето на политиците. Светлана Владимирова", "date": "2018.07.09", "title": "Да кацнеш на рамото на Дракона"}
{"url": "http://standartnews.com/mneniya/gerb_ostava_parva_politicheska_sila-373443.html", "text": "Ако парламентаните избори бяха сега, ГЕРБ би получила 24,8 на сто подкрепа, а БСП – 20,5%, сочи ново представително проучване на \"Медиана\", проведено сред 1008 души между 1 и 6 юли. За Обединените патриоти биха гласували 9,7 на сто, за ДПС – 8,3 на сто, „Воля\" – 2,1 на сто, АБВ - 1,9 на сто. 22,3% заявяват, че не биха гласували. Според социолозите краят на европредседателството на България носи по-скоро разочарование и засилване на скептицизма. Политическите трусове в Германия и видимият разнобой в позициите на европейските страни засилват евроскептицизма в страната, посочват от „Медиана\". 37 на сто от анкетираните смятат, че ЕС ще успее да се съхрани в този си вид в рамките на следващите 10 години. На сериозен удар е подложена идеята за общност, солидарност, заедност. Едва 16 на сто смятат, че нещо подобно на „евроатлантическа солидарност\" реално съществува. Това очертава картината на засилена тревожност от един турбулентен свят и нестабилна Европа, в които всеки играе за себе си, а малка България е просто зрител (и възможен потърпевш), обобщават социолозите. Съвсем естествено, всичко това удря върху имиджа на управлението, което в последните месеци се легитимираше като деен участник в европейските процеси, ако по време на европредседателството наблюдавахме нараснал оптимизъм и доверие във властта, сега наблюдаваме обратния процес, отбелязват от „Медиана\". Леко се увеличава песимизмът, разочарованието от властта, намалява оценката за нея, леко се увеличава желанието за предсрочна смяна на властта, коментират социолозите. Според данните 43 на сто биха искали правителството да изкара пълния си мандат, 29 на сто – да си ходи, а на 19% им е безразлично. Всичко това слабо се отразява на електоралните нагласи на избирателите, посочват социолозите. ГЕРБ губи 1%, но и БСП пада с 2%. Разликата се запазва в рамките на 4 на сто. Патриотите запазват стабилни позиции. ДПС е в нормалната си кондиция и няма данни за ерозия в резултат на ДОСТ и Лютви Местан. „Воля\", АБВ и различните „десни\" гравитират около 2 на сто и засега са под линията за попадане в един бъдещ парламент, допълват от „Медиана\". Устойчивостта на тази картина се дължи не толкова на стабилност, а преди всичко на липсата на ярка политическа алтернатива пред избирателите, смятат социолозите и допълват, че е показателно, че над 55 на сто от всички избиратели заявяват, че е възможно да гласуват за една от двете несъществуващи политически партии („партия на Слави Трифонов\" и „партия на Румен Радев\"). Президентът Румен Радев е първи по рейтинг сред политиците с 69%. Следва столичният кмет Йорданка Фандъкова с 49 на сто и премиерът Бойко Борисов с 42%.", "date": "2018.07.09", "title": "ГЕРБ остава първа политическа сила"}
{"url": "http://standartnews.com/mneniya/gledna_tochka_kitaytsi_sa_spasenieto_za_matematitsite_ni-373454.html", "text": "Фразата: „Китайците идват!\", отприщи лавина от забавни коментари и вицове в социалните мрежи. Ето един от тях е за надеждата, че Пекин ще спаси децата ни от ширещата се неграмотност. Всеизвестно е, че китайските ученици са сред първенците в учебните заведения в Европа и Америка, особено по математика. Еволюцията на задачите по математика в България: - 1985: Капиталист-експлоататор на селскостопанска продукция произвел стока, която е продадена за 100 валутни лева Разходите за продукцията са 4/5 от цената. Каква е печалбата за капиталиста, който експлоатира десетки наемни работници? - 1990: Демократичен селянин произвел стока, която е продадена за 100 долара. Разходите за продукцията са 4/5 от цената. Каква е печалбата за освободения от социалистическото иго производител? - 1995: Фермер произвел стока, която е продадена за 100 долара. Разходите за продукцията са 4/5 от цената. Каква е печалбата по днешния курс на долара и каква ще бъде по утрешния за фермера? - 2000: Фермер произвел стока, която е продадена за 100 лева. Разходите за продукцията са 20 лева. Каква е печалбата за фермера? - 2005: Агро производител произвел стока, която е продадена за 100 евро. Разходите за продукцията са 80 евро, а печалбата му е 20 евро. Подчертайте числото 20. Обсъдете го с класа. - 2010: Олигарх, унищожил красива вековна гора в Родопите, понеже е прекалено алчен и не му пука въобще за живота на дивите животни и запазването на климата на земята. Той прави това само и само, за да продаде стоката си за 100 лева и да получи печалба от 20 лева. Какво мислите за този начин на живот? Как мислите се чувстват птиците и катеричките, които са загубили техните домове? - 2015: Внимание ученици... ученици – внимание! Иване, не скуби Мария! Внимание ученици – ще решаваме задача. ЗАДАЧА!!! - 2020: 農民生產的一種產品，售價100為 元..生產成本是五分之四的價格。什麼是利潤？", "date": "2018.07.09", "title": "ГЛЕДНА ТОЧКА: Китайци са спасението за математиците ни"}
{"url": "http://standartnews.com/mneniya/turtsiya_veche_e_99_erdogan-373457.html", "text": "След 95 години парламентарна система в Турция, вчера клетва положи президентът Реджеп Ердоган, с което влязоха в сила новите му увеличени правомощия. Това е финалът на едни много дълги  социални, демографски и най-вече икономически процеси, които доведоха до съответните политически промени. Ако първата турска република можем да я охарактеризираме като кемалистка, то сега се роди втората турска република, която можем да определим като ердоганистка. Нека да припомним, че през 2002 г, когато Ердоган дойде на власт, спечелвайки за първи път парламентарните избори, той самият беше против президентската република. Явно не е очаквал каква ще бъде Турция през 2018 г. Всъщност оттук насетне официално можем да кажем, че когато говорим за Турция, ние имаме предвид Ердоган и когато говорим за Ердоган, имаме предвид Турция. Новият властелин практически държи 99 процента от постовете на властта. Ердоган само не приема бюджета и не прави законите. Всичко останало в тази държава е в негови ръце. Така че наистина властта му е практически безконтролна, каквато е и оценката но новата конституция от Венецианската комисия и европейските институции. Много на Ердоган. Най-високо ниво за страна от Европейския съюз е българският президент Румен Радев, без да омаловажавам присъствието на Виктор Орбан, но все пак той е премиер. Русия, въпреки добрите отношения с Анкара, не е представена от президента Владимир Путин, а от премиера Дмитрий Медведев, т.е. втория човек в държавата. Това подсказва, че оттук насетне се навлиза в нов етап. Ако Турция до този момент говореше и продължава да говори, че неин приоритет е пълноправното членство в ЕС, структурните белези показват нещо друго. Сегашните 25 министерства бяха намалени на 16, като Външно министерство се сля с това на европейските дела. Т.е. тази структура, която е предназначена за водене на преговори с Брюксел, вече я няма. Тя вече става част от МВнР, което идва да подскаже турската реална оценка за интереса към еврочленството. Още един детайл е впечатляващ. Ердоган свика първото заседание на новия кабинет, което ще бъде в петък, в най-старата джамия в Анкара. За първи път правителството ще заседава в мюсюлмански храм. Това е много ясно послание каква ще бъде ролята на религията и какъв ще бъде филтърът на външната политика на турската държава. По този повод може да се върнем назад в нашата история. За първи път през 2001 г. като премиер Симеон Сакскобургготски се опита да направи молебен в храма \"Св. Александър Невски\", извеждайки на преден план ролята на религията. Ердоган се опитва да приложи същия принцип, но с един много силен акцент, тъй като не става въпрос за участие само в петъчната молитва, а също и за протичане на част от заседанието на Министерски съвет в джамията. Нещо, което наистина е напоено с много силна символика за неговото бъдещо управление. По време на предизборната си кампания Ердоган каза ясно по отношение на ЕС: Така той преобърна сентенцията от 19 век, когато наричаха Османската империя \"болният човек на ЕВропа\". А това идва да подскаже много силните амбиции на Турция на Ердоган за надрегионална роля. Новият властелин от Босфора иска държавата му да бъде част от 10-те най-развити икономики в света. С други думи ЕС вече е много ниска топка за Анкара. Друго е отношението към НАТО, където САЩ е безспорен лидер. А Турция е респектирана от военната мощ на Щатите. Това пролича при бомбардировките над Сирия от страна на САЩ и европейските му съюзници. Ако до този момент в Турция се лееха антиамерикански материали, в деня, когато падаха бомбите, те секнаха. България трябва да е много наясно, че властта в Турция се смени. Това вече не е парламентарна република, това не е държавата, която познавахме по време на светските правителства, по време на военните хунти. Ердоган вече залага на външнополитическа доктрина, в която нито ще се покланя, нито ще отстъпи на някого. С днешна дата ние трябва да си дадем сметката, че имаме за съсед една 80-милионна държава с авторитарна власт, която има амбиции да стане световен лидер. Всичко това трябва да промени нашия поглед спрямо Турция. Много е важно да запазим нашите добросъседски отношения, но в никакъв случай не бива да станем зависими от Анкара. Предстои да видим дали на следващите наши парламентарни избори ще се появят формации от типа на ДОСТ, директно финансирани и подпомагани от Анкара. В тази ситуация на силна поляризация в ЕС и новите амбиции на Ердоган, България следва да се насочи ясно към създаването на своя собствена регионална група, аз лично я наричам Балкански Бенелюкс. В нея да участват Гърция и Румъния като членове на НАТО и Евросъюза. Ако някога, дай Боже, Сърбия или Македония също влязат в ЕС, те също биха могли да се присъединят.", "date": "2018.07.09", "title": "Турция вече е 99% Ердоган"}
{"url": "http://standartnews.com/mneniya/sivata_ikonomika__grabnak_na_obrazovanieto-373452.html", "text": "Те започнаха пети клас миналата година без учебници. Пуснаха им някакви текстове в електронен формат, които кой знае колко от тях са прочели. Те са опитните зайчета на новия образователен закон, влязъл преди две години, които трябваше да се борят със съвършено нов материал спрямо предшествениците си. И да научат къде е Африка, преди да разберат къде на картата се намира България. На финала Министерството на образованието и науката им спусна изпит, който изобщо не бяха очаквали - как са се справили с новата програма по география. Резултатът е доста плачевен - 30 на сто от децата не покриват изискванията, тоест всеки трети ученик отсега е скаран с географията, която му предстои да изучава и тепърва. Близо половината не знаят почти нищо за Африка и не са в състояние да правят връзки между отделните предмети. Ако ги препитат и по история, трагедията вероятно ще е пълна. Слава Богу, децата няма да получат оценки за този тест, който служи само за анализите на МОН. И няма да отнесат калая заради това, че и депутати, и образователна система на практика се изгавриха с тях заради собствените си политически игри. Защото въпросният закон, който депутатите бавиха с месеци и накрая гласуваха \"на пожар\", за да се отчетат пред Европа, въведе новите програми още от следващата година. Което принуди министерството да пише програми по спешност, а издателите - да забавят учебниците, защото нямаше как да бъдат написани толкова бързо. Накрая ги напълниха с бисери и грешки,затова и още от следващата година ще се наложи да бъдат поправяни. Същите деца за първи път ще държат и изпити за гимназия, и матура по нови правила, за които не се знае доколко ще бъдат удачни. Вероятно сме на път да произведем ново поколение илитерати, само за да могат политиците и чиновниците да си докажат, че работят ефективно и спазват срокове, без да ги интересува какво ще е съдържанието на учебниците и какво ще е тяхното отражение върху децата. В шести клас ще отпаднат цели теми, Средновековието в урока им по история ще се смести в няколко кратки глави, а накрая ще се превърне в част от изпитите им. Няма смисъл дори и да говорим за това, по какъв начин се правят програмите, как всеки преподавател или чиновник си има лоби и колко от хората, които ги пишат, действително разбират как трябва да бъдат представени на детската аудитория. Няма значение, че само след година едно дете ще забрави къде на територията на Африка се изсипват най-големите валежи /един от въпросите в тазгодишния тест/. Ние в момента даваме на децата факти, но не и способността да ги осмислят или интерпретират. И това ще се случва, колкото и пъти да се променя образователният закон, защото липсват хора с визия за това как трябва да се преподава на съвременното поколение, което на практика е цял друг свят. Изпитът, спуснат в последния момент, всъщност показва и друго - децата учат само когато знаят, че трябва да държат тест, и в много случаи, само когато минат през частни уроци. На практика все още сивата икономика е гръбнакът на образованието ни - и министерството не трябва да го забравя.", "date": "2018.07.09", "title": "Сивата икономика - гръбнак на образованието"}
{"url": "http://standartnews.com/svyat/wwf_ribata_privarshva-373446.html", "text": "От вчера Европа е изконсумирала запасите си от риба за годината. Европейският Ден на рибната зависимост отбелязва момента, от който ЕС започва да разчита само на внос на риба и рибни продукти до края на годината, за да посрещне потребителското търсене, съобщава природозащитната организация WWF. През 2018 г. европейският Ден на рибната зависимост е около месец по-рано в сравнение с 2000 г. Преди 30 г. Европа можеше да задоволи търсенето на риба от домашни води до септември и дори октомври, припомня WWF. Сега Старият континент потребява много повече морска храна, отколкото може да улови в своите води или да отгледа в рибни ферми. А развиващите се страни са основен износител на риба за ЕС. По отношение на консумацията на риба на глава от населението, Португалия (55.3 kg), Испания (46.2 kg), Литва (44.7 kg), Франция (34.4 kg) и Швеция (33.2 kg) имат най-високи нива на потребление в ЕС. Заедно тези пет страни представляват около една трета от потреблението на риба в Съюза. Всеки европейски гражданин консумира средно 22,7 кг морски продукти всяка година. Държавите, които произвеждат толкова или повече, отколкото консумират, се считат за автономни (Хърватия, Холандия, Ирландия). По-голямата част от страните от ЕС обаче зависят от вноса. Според Европейската комисия 41% от рибните запаси в Атлантическия океан са подложени на прекомерен улов. Тази цифра се увеличава до 88% в Средиземно море. Доклад на Организацията по прехрана и земеделие на ООН (FAO) показва, че състоянието на рибните запаси в Световния океан е драматично - около 33% са подложени на свръхулов. Същевременно годишната консумация на риба нараства два пъти по бързо от нарастването на населението на Земята. За над 800 милиона души по света рибата е източник на храна, доходи и начин на живот, обвързан с рибарство или производство. Трябва да обърнем световните политики, нужди и потребление в устойчива посока, ако не искаме разнообразието на риба да изчезне, предупреждава WWF.", "date": "2018.07.09", "title": "WWF: Рибата привършва"}
{"url": "http://standartnews.com/svyat/svlichane_na_pochvata_veroyatno_e_izpratilo_turskiya_vlak_izvan_relsite-373415.html", "text": "Свличане на почвата пад релсите е причинило катастрофата на пътническия влак, пътуващ от Одрин за Истанбул, съобщиха от турското министерство на транспорта, морската администрация и съобщенията. Най-малко 10 души загинаха, а 73-ма са ранени, след като влакът дерайлира в Северозападна Турция. Съществуват опасения за още жертви, тъй като доста от ранените са в тежко състояние. Във влака, пътувал от Узункьопрю за Истанбул, е имало 362 пътници и 6 души обслужващ персонал. Пет вагона са дерайлирали край село Сарълар в окръг Чорлу, област Текирдаг. Силните валежи са отмили почвата между дренажа и релсите и това е причинило инцидента, смятат експерта. Влакът се е движел със скорост около 160 км/ч. Към момента няма данни за пострадали български граждани при инцидента, съобщиха за bTV от генералното консулство на България в Одрин. Наши сънародници не са се обръщали към консулството с молба за съдействие в резултат на катастрофата. Въпреки това консулът ни Васил Вълчев подчерта, че съществува вероятност сред пострадалите да има и двойни граждани: „Свързали сме се с изселническото дружество в Чорлу. Установените пострадали са на база на турските документи, с които са разполагали\".", "date": "2018.07.09", "title": "Свличане на почвата вероятно е изпратило турския влак извън релсите"}
{"url": "http://standartnews.com/svyat/borisov_izprati_saboleznovaniya_do_erdogan-373421.html", "text": "Министър-председателят Бойко Борисов изпрати съболезнователна телеграма до президента на Турция Реджеп Тайип Ердоган. Премиерът изрази съболезнования от името на българското правителство по повод влаковата катастрофа в турската провинция Текирдаг. \"Бих желал да предам чрез Вас нашето съчувствие към болката и мъката на семействата и близките на загиналите в трагичния инцидент\", пише в телеграмата министър-председателят. Борисов пожела и скорошно оздравяване на ранените при катастрофата. Катастрофата стана вчера край Чорлу. Влак дерайлира и загинаха 24 души, а около 330 бяха ранени. Най-вероятната причина за инцидента е свличане на почвата под релсите след обилните валежи от последните дни.", "date": "2018.07.09", "title": "Борисов изпрати съболезнования до Ердоган"}
{"url": "http://standartnews.com/svyat/erdogan_vstapva_v_dlazhnost_kato_prezident_na_turtsiya-373417.html", "text": "Реджеп Eрдоган встъпва официално в длъжност като президент на Република Турция в понеделник. Той ще положи клетва на първото заседание на новоизбрания парламент на страната. Държавният глава Румен Радев ще присъства в Анкара за церемонията. Ердоган спечели изборите преди две седмици, а след промяната на конституцията, цялата власт е в ръцете му.", "date": "2018.07.09", "title": "Eрдоган встъпва в длъжност като президент на Турция"}
{"url": "http://standartnews.com/svyat/podnoviha_spasitelnata_operatsiya_za_detsata_v_tayland-373419.html", "text": "Подновиха спасителната операция за децата в Тайланд. Вече 4 от общо 12 момчета са извадени от пещерата. Останалите чакат спасителните екипи да подготвят всички необходимо за повторение на сложната операция.", "date": "2018.07.09", "title": "Подновиха спасителната операция за децата в Тайланд"}
{"url": "http://standartnews.com/svyat/10_raneni_pri_eksploziya_v_zapadna_frantsiya-373427.html", "text": "Мощна експлозия избухна през нощта в къща в департамента Киброн, Западна Франция, съобщи в. „Западна Франция\", цитиран от БГНЕС. При инцидента са ранени десет души. Няма информация за жертви. По предварителна информация експлозията може би се дължи на инцидент с газовата инсталация в сградата. На мястото на инцидента са пристигнали около стотина пожарникари, които все още продължават да се борят с огъня, който обхваща двуетажната сграда. Районът на инцидента е отцепен от полицията. Вестник „Западна Франция\" посочва, че петима души са били отведени в болницата със средно сериозни наранявания. Заради експлозията, прозорците на самата къща, а и на околните сгради са станали на парчета.", "date": "2018.07.09", "title": "10 ранени при експлозия в Западна Франция"}
{"url": "http://standartnews.com/svyat/diplomatsiyata_na_velikobritaniya_podade_ostavka-373445.html", "text": "Британският външен министър Борис Джонсън днес подаде оставка, броени дни след като премиерът Тереза Мей постигна трудно съгласие от главните си министри за преговорната стратегия на страната с ЕС по Брекзита, предаде Ройтерс. По-рано днес оставка подаде и министърът за Брекзита Дейвид Дейвис. Двамата министри са в разногласие с Тереза Мей по бъдещите отношения на Великобритания с ЕС след Брекзита, отбелязва Франс прес. \"Днес следобед премиерът прие оставката на Борис Джонсън като външен министър. Приемникът му ще бъде обявен скоро. Премиерът благодари на Борис за работата му\", се казва в изявление на канцеларията на Мей.", "date": "2018.07.09", "title": "Дипломацията на Великобритания подаде оставка"}
{"url": "http://standartnews.com/svyat/britanskiyat_ministar_po_brexit_podade_ostavka-373428.html", "text": "Оставка на британския министър по Brexit. Дейвид Дейвис е известил премиера Тереза Мей, че не желае да продължи да работи като основен преговарящ с Брюксел за излизането от Европейския съюз. Напускането идва два дни, след като Мей се похвали, че е постигнала консенсус в кабинета по стратегията за финалната сделка. В писмо до премиера Дейвис пише, че му е станало ясно, че е все по-малко вероятно Великобритания да напусне единния пазар и митническия съюз. Подходът на правителството щял да доведе до още отстъпки пред Брюксел, а Великобритания се поставяла в слаба позиция.", "date": "2018.07.09", "title": "Британският министър по Brexit подаде оставка"}
{"url": "http://standartnews.com/svyat/dete_s_balgarsko_grazhdanstvo_e_sred_zhertvite_na_katastrofata_v_turtsiya_obnovena-373448.html", "text": "При вчерашната влакова катастрофа в турската провинция Текирдаг са загинали съпругата и детето на български гражданин, който има и турско гражданство. Това стана ясно след повторна щателна проверка на личните данни на жертвите, съобщиха от пресцентъра на Министерството на външните работи (МВнР). Починалата жена има само турско гражданство. Детето на възраст под 1 година обаче е български гражданин по право, тъй като единият родител също е български гражданин. Съгласно чл. 8 от Закона за българското гражданство български гражданин по произход е всеки, на когото поне единият родител е български гражданин. За турските власти детето обаче се води турски гражданин и затова и до този момент те посочват в отговор на официалните ни запитвания, че няма българи сред жертвите. Генералното консулство на Република България в Одрин и Генералното консулство на Република България в Истанбул извършват допълнителни проверки дали сред ранените и хоспитализирани пътници има български граждани, както и дали има такива сред тези пасажери, на които е оказана медицинска помощ на място и след това са били освободени. Министерството на външните работи на Република България изразява съболезнования на близките на загиналите пътници!", "date": "2018.07.09", "title": "Дете с българско гражданство е сред жертвите на катастрофата в Турция /ОБНОВЕНА/"}
{"url": "http://standartnews.com/balgariya/ezitsi_se_uchat_polesno_chrez_sport_i_izkustvo-373453.html", "text": "- Защо за едно дете е полезно да учи чуждия език чрез участие в различни дейности? - Съвременните методики изместват фокуса на обучението от усвояването на граматически структури и списъци от думи и фрази към умението да използваш езика като средство за комуникация. Участвайки в различни дейности – например спорт, рисуване, театър и т.н. децата развиват умението да общуват на чуждия език и да използват спонтанно и адекватно усвоените структури и лексика. При това, комуникативните умения се развиват паралелно, с натрупване на знания и умения от различни области, например да плуват, да танцуват, да изработват скулптурни миниатюри, да програмират,  т.н. Този начин на обучение кара учениците да осъзнаят смисъла от изучаването на чуждия език и ползването му като средство за комуникация. По този начин се засилва мотивацията им да усвояват езика на все по-високо ниво. - Има ли значение езикът за съчетаване с определена активност? - По принцип няма значение, макар че ако децата изучават програмиране например, логично е то да се съчетава с усвояване на английския език, тъй като терминологията в тази сфера е изцяло на английски. - Защо напоследък езиковите програми, които съчетават изучаването на език с други дейности, стават все по-популярни? - Първо, защото комбинацията очевидно дава положителни резултати и второ, защото, организациите, които предлагат летни езикови ваканции за ученици, се стремят да дават все по-иновативни и оригинални предложения. Например, само преди няколко години, не би било възможно да предложите комбинация от изучаване на език и дизайн на компютърни игри. Днес, децата започват да играят на таблета си преди да са навършили 3 години, а на 10 вече са готови сами да започнат да програмират. - Как съчетаването на език с подводно плуване, например, допринася за учебния процес? - Основни характеристики на съвременното чуждоезиково обучение са интерактивност и обучение чрез действие, например чрез игра, спорт, участие в разнообразни дейности, според интересите. Освен това, изнасянето на учебния процес извън класната стая, на открито, предразполага ученика към по-свободно и спонтанно ползване на езика. Така, приемайки активна роля в процеса на обучението, детето става по- самостоятелно и добива самочувствие. А това помага за по-бързо и свободно усвояване на езика. - Какви други практики, които бихме нарекли атрактивни или необичайни, се прилагат при ученето на език и помагат за по-бързото му усвояване? - Необходимостта от по-гъвкава и ефективна организация на учебния процес предполага и активно въвеждане на най-разнообразни подходи, например съчетание на обучението по чуждия език с програмиране, уеб дизайн, креативно писане, фотография, приложни изкуства и т.н. Целта е не само ученикът да ползва по-свободно езика, но и да развие различни умения, да опознае различни култури и не на последно място - да формира макар и ранни кариерни интереси. Летните езикови курсове в чужбина дават възможност децата да се забавляват и изявяват свободно своите таланти, в приятелска и безопасна среда.", "date": "2018.07.09", "title": "Езици се учат по-лесно чрез спорт и изкуство"}
{"url": "http://standartnews.com/balgariya/karakachanov_nyama_konflikt_na_interesi_sas_sultanka_petrova-373449.html", "text": "Лидерът на ВМРО Красимир Каракачанов не вижда конфликт на интереси при зам.-министъра на социалната политика Султанка Петрова. Той разясни, че договорът между фирмата на семейството й и строителната фирма, изпълнител на ремонта на парламентарната сграда в бившия партиен дом. Коментарът му дойде в отговор на апела на БСП Патриотите да махнат Петрова от изпълнителната власт заради конфликт на интереси. \"През 2016 г. е сключен договорът между строителната фирма и парламента\", уточни Каракачанов. На 21 април 2017 г. пък строителната фирма е сключила договор с фирмите-подизпълнители, сред които е и охранителната, допълни вицепремиерът. \"В този момент въпросната госпожа нито е депутат, нито е зам.-министър, нито дори е избрана за такъв. Къде виждате тук конфликт на интереси?\", обърна се Каракачанов към медиите. Междувременно прокуратурата образува досъдебно производство и назначи съдебно-медицинска експертиза, за да се установи причината за смъртта на 25-годишния Даниел Тасев.", "date": "2018.07.09", "title": "Каракачанов: Няма конфликт на интереси със Султанка Петрова"}
{"url": "http://standartnews.com/balgariya/obzor_prebroyavat_ni_zaedno_s_zhilishtata-373455.html", "text": "Ден, след като калкулаторът на ООН изчисли, че населението в България официално е под 6 999 999 души, Националният статистически институт даде старт подготовката за 18-ото преброяване у нас. То ще се състои през 2021 г., когато се провежда едновременно във всички страни от ЕС. Две неща са единственото сигурни за момента. Първото е, че НСИ ще ни брои заедно с жилищата. Второто - че преброяването ще е по-скъпо от предишното през 2008 г. Тогава държавата плати 27,5 млн. лв., в него участваха около 45 хил. преброители. Оскъпяването ще дойде от предварително обхождане на домовете за нуждите на жилищния регистър и от новия софтуер и информационна система, които ще се разработят за електронното преброяване. Това стана ясно на брифинг, даден вчера от  ръководството на националната статистика. Кои ще са останалите въпроси в анкетните карти и дали те ще бъдат хартиени или електронни предстои да стане ясно в серия обществени дискусии. На тях ще се реши и какво да включва специалният закон за преброяването, подготовката по който е започнала още през май. НСИ планира две регионални срещи - в Пловдив на 13 юли и във Велико Търново на 23 юли. Три дни по-късно пък ще има и специална дискусия за София град и София област, съобщи зам.-председателят на НСИ Диана Янчева. За 26 юли са планирани консултации с министерства и ведомства. Целта ни е да достигнем до колкото се може заинтересовани страни и бъдещи участници в преброяването и около 7 септември 2018 г. да имаме изготвен законопроект, който също ще бъде качен на сайта за обществени консултации. Идеята ни е към края на октомври да приключим всички консултации и законопроектът да бъде внесен чрез ресорния ни вицепремиер на заседание на МС, който да го утвърди, за да влезе в парламента през първото полугодие на 2019 г., обясни Янчева. Единият от спорните моменти е колко пола да бъдат включени в анкетата - само двата биологични или и новите джендърски. \"За нас е пределно ясно, че биологичният пол има два отговора, но нека да не стартираме това обсъждане сега\", каза шефът на НСИ Сергий Цветарски. В обществените дискусии ще се решава още дали в анкетите да има въпроси за етнос, вероизповедание и майчин език. Съгласно закона за статистиката тези въпроси се поставят доброволно, обясни Янчева. Но допълни, че само ако са включени в преброяването може да се направи цялостен профил на населението. \"Ние, статистиците, сме лакоми за информация, защото това помага при изграждането на добрите политики, но въпросът е докъде и как хората могат да го приемат\", коментира Цветарски. Три подходящи периода за преброяването предлага НСИ -  през януари-февруари, през май или през ноември-декември 2021 г., за да са минали и парламентарните, и президентските избори. До приемането на закона трябва да се реши и дали преброяването ще е смесено - онлайн и с преброители или ще този път ще е изцяло електронно.", "date": "2018.07.09", "title": "ОБЗОР: Преброяват ни заедно с жилищата"}
{"url": "http://standartnews.com/balgariya/bogoroditsa_uteshitelka_ozhivyala_pred_smayaniya_pogled_na_igumena-373440.html", "text": "Преданието разказва, че през 807 г. шайка разбойници се приближила до Света Гора с намерението да нападне Ватопедския манастир, който бил един от най-хубавите. Пиратите планирали да атакуват светата обител на разсъмване, веднага щом бъдат отворени портите, да нахълтат вътре, да избият монасите и да разграбят манастирското богатство. Вечерта разбойниците слезли на брега и се скрили в храсталаците край манастира. Но Пазителката на Света Гора - Пресвета Дева Богородица, не допуснала варварският замисъл на безбожниците да бъде изпълнен. На следващия ден, 21 януари, след края на утренята, когато всички братя се разотишли по килиите си за кратък отдих, игуменът на манастира останал в църквата, ангажиран с изпълнението на сутрешните си задължения. Изведнъж чул глас от иконата: \"Не отваряйте днес портите на манастира, разбойници ще нахлуят\". В този момент малкият Иисус, който Богородица държала в прегръдките си, протегнал ръка и затворил устата на своята майка. \"Не, майко, не говорете така. Нека бъдат наказани, защото не изпълняват своите монашески задължения\"! Но Божията майка, отдръпвайки ръката на своя Син и Господ от лика си, пак казала: \"Не отваряйте днес портите на манастира!\". Игуменът бил смутен от всичко, което чул. И като погледнал към иконата на Богородица, открил удивително чудо: образът на Божията Майка бил оживял, както и Младенецът в ръцете й. Цялата картина се променила и била напълно различна от предишната. Неподправена усмивка, предупреждение и утеха изразявало лицето на Дева Мария, докато Младенецът бил строг и гневен. Ужасеният игумен събрал всички братя и им казал какво се е случило. Предал им думите на Божията майка и тези на Господ Иисус. Всички забелязали, че се е променила иконата. Монасите прославили ходатайството и жертвата на Света Богородица и милостта на техния Господ. Окрилени от Божията защита, те се качили на манастирските стени и отблъснали нападението на пиратите. От тогава до днес Ватопедската иконата на Дева Мария е известна като Отрада или Утешение. В памет на защитата на манастира, пред иконата горят кандило и голяма свещ. От древни времена във Ватопеди спазват обичая да извършват монашески пострижения в параклиса и ежедневни молебени. А лицата на Богородица и Исус Христос са останали в същото положение, в което се намирали, когато игуменът чул думите им. Лицето на Богородица е обърнато надясно в опит да отстрани ръката на Младенеца от устните си, за да може да предупреди за предстоящата опасност нетърпеливите си слуги. Тази икона се намира в параклиса на Богородица Утешителка, а лицето й излъчва любов, благост, кротост и милостивост.", "date": "2018.07.09", "title": "Богородица Утешителка оживяла пред смаяния поглед на игумена"}
{"url": "http://standartnews.com/balgariya/ezitsi_se_uchat_polesno_chrez_sport_i_izkustvo-373458.html", "text": "- Съвременните методики изместват фокуса на обучението от усвояването на граматически структури и списъци от думи и фрази към умението да използваш езика като средство за комуникация. Участвайки в различни дейности – например спорт, рисуване, театър и т.н. децата развиват умението да общуват на чуждия език и да използват спонтанно и адекватно усвоените структури и лексика. При това, комуникативните умения се развиват паралелно, с натрупване на знания и умения от различни области, например да плуват, да танцуват, да изработват скулптурни миниатюри, да програмират,  т.н. Този начин на обучение кара учениците да осъзнаят смисъла от изучаването на чуждия език и ползването му като средство за комуникация. По този начин се засилва мотивацията им да усвояват езика на все по-високо ниво. - По принцип няма значение, макар че ако децата изучават програмиране например, логично е то да се съчетава с усвояване на английския език, тъй като терминологията в тази сфера е изцяло на английски. - Първо, защото комбинацията очевидно дава положителни резултати и второ, защото, организациите, които предлагат летни езикови ваканции за ученици, се стремят да дават все по-иновативни и оригинални предложения. Например, само преди няколко години, не би било възможно да предложите комбинация от изучаване на език и дизайн на компютърни игри. Днес, децата започват да играят на таблета си преди да са навършили 3 години, а на 10 вече са готови сами да започнат да програмират. - Основни характеристики на съвременното чуждоезиково обучение са интерактивност и обучение чрез действие, например чрез игра, спорт, участие в разнообразни дейности, според интересите. Освен това, изнасянето на учебния процес извън класната стая, на открито, предразполага ученика към по-свободно и спонтанно ползване на езика. Така, приемайки активна роля в процеса на обучението, детето става по- самостоятелно и добива самочувствие. А това помага за по-бързо и свободно усвояване на езика. - Необходимостта от по-гъвкава и ефективна организация на учебния процес предполага и активно въвеждане на най-разнообразни подходи, например съчетание на обучението по чуждия език с програмиране, уеб дизайн, креативно писане, фотография, приложни изкуства и т.н. Целта е не само ученикът да ползва по-свободно езика, но и да развие различни умения, да опознае различни култури и не на последно място - да формира макар и ранни кариерни интереси. Летните езикови курсове в чужбина дават възможност децата да се забавляват и изявяват свободно своите таланти, в приятелска и безопасна среда.  ", "date": "2018.07.09", "title": "Езици се учат по-лесно чрез спорт и изкуство"}
{"url": "http://standartnews.com/balgariya/sivata_ikonomika__grabnak_na_obrazovanieto-373452.html", "text": "Те започнаха пети клас миналата година без учебници. Пуснаха им някакви текстове в електронен формат, които кой знае колко от тях са прочели. Те са опитните зайчета на новия образователен закон, влязъл преди две години, които трябваше да се борят със съвършено нов материал спрямо предшествениците си. И да научат къде е Африка, преди да разберат къде на картата се намира България. На финала Министерството на образованието и науката им спусна изпит, който изобщо не бяха очаквали - как са се справили с новата програма по география. Резултатът е доста плачевен - 30 на сто от децата не покриват изискванията, тоест всеки трети ученик отсега е скаран с географията, която му предстои да изучава и тепърва. Близо половината не знаят почти нищо за Африка и не са в състояние да правят връзки между отделните предмети. Ако ги препитат и по история, трагедията вероятно ще е пълна. Слава Богу, децата няма да получат оценки за този тест, който служи само за анализите на МОН. И няма да отнесат калая заради това, че и депутати, и образователна система на практика се изгавриха с тях заради собствените си политически игри. Защото въпросният закон, който депутатите бавиха с месеци и накрая гласуваха \"на пожар\", за да се отчетат пред Европа, въведе новите програми още от следващата година. Което принуди министерството да пише програми по спешност, а издателите - да забавят учебниците, защото нямаше как да бъдат написани толкова бързо. Накрая ги напълниха с бисери и грешки,затова и още от следващата година ще се наложи да бъдат поправяни. Същите деца за първи път ще държат и изпити за гимназия, и матура по нови правила, за които не се знае доколко ще бъдат удачни. Вероятно сме на път да произведем ново поколение илитерати, само за да могат политиците и чиновниците да си докажат, че работят ефективно и спазват срокове, без да ги интересува какво ще е съдържанието на учебниците и какво ще е тяхното отражение върху децата. В шести клас ще отпаднат цели теми, Средновековието в урока им по история ще се смести в няколко кратки глави, а накрая ще се превърне в част от изпитите им. Няма смисъл дори и да говорим за това, по какъв начин се правят програмите, как всеки преподавател или чиновник си има лоби и колко от хората, които ги пишат, действително разбират как трябва да бъдат представени на детската аудитория. Няма значение, че само след година едно дете ще забрави къде на територията на Африка се изсипват най-големите валежи /един от въпросите в тазгодишния тест/. Ние в момента даваме на децата факти, но не и способността да ги осмислят или интерпретират. И това ще се случва, колкото и пъти да се променя образователният закон, защото липсват хора с визия за това как трябва да се преподава на съвременното поколение, което на практика е цял друг свят. Изпитът, спуснат в последния момент, всъщност показва и друго - децата учат само когато знаят, че трябва да държат тест, и в много случаи, само когато минат през частни уроци. На практика все още сивата икономика е гръбнакът на образованието ни - и министерството не трябва да го забравя.", "date": "2018.07.09", "title": "Сивата икономика - гръбнак на образованието"}
{"url": "http://standartnews.com/svyat/pochina_edin_ot_dvamata_politsai_otroveni_s_novichok-373414.html", "text": "В болницата в Солзбъри почина 44-годишната Доун Стърджес, която беше заразена с \"Новичок\" преди седмица, съобщиха от Скотланд ярд. Нейният партньор Чарли Роули продължава да е в критично състояние. Двамата бяха приети в болница на 30 юни, като основната версия бе, че са се отровили с нервнопаралитичното вещество, с което бе атакуван и бившият руски двоен агент Сергей Скрипал. Британските сили на реда подозират, че те са се отровили от замърсен с веществото предмет, останал от първото нападение, за което Лондон обвинява Москва. Русия отрича категорично обвинението.", "date": "2018.07.09", "title": "Почина един от двамата полицаи, отровени с \"Новичок\""}
{"url": "http://standartnews.com/balgariya/radev_v_turtsiya_gradim_uvazhenie_s_vsichki_sasedi-373444.html", "text": "„Моят стремеж е да градя отношения на взаимно доверие и уважение с всички президенти на всички наши съседни страни. Нека не забравяме, че в днешните реалности и особено в нашия регион, добросъседството играе ключова роля за опазване на мира и стабилността.\" Това заяви президентът Румен Радев пред Българското национално радио в Анкара в отговор на въпрос, че е единственият президент на държава-членка на ЕС, който ще присъства на церемонията по встъпване в длъжност на Реджеп Тайип Ердоган като президент на Република Турция, съобщиха от прессекретариата на държавния глава. „Неведнъж съм обръщал внимание върху недопустимата намеса на Турция в българските избори и нашите религиозни дела, но убеден съм, че ненамесата във вътрешните работи е основата на това, така необходимо на всички ни, добросъседство. Тук съм, защото уважавам избора на турския народ и очаквам същото от страна на нашите съседи\", посочи още Румен Радев, запитан за перспективите за развитие на двустранните отношения, след утвърждаването на нашата съседка като президентска република. Държавният глава добави, че Турция е най-големият търговски партньор на България извън Европейския съюз, а и югоизточната „врата\" на Европа, която в момента удържа миграционния натиск. „След катастрофалния провал на енергийната ни политика, Турция се превръща и в решаващ фактор по отношение на надеждността на нашата енергийна сигурност, на доставките и на цената на природния газ\", подчерта още българският президент. Държавният глава изрази увереност, че с президента на Турция ще работят за развитие на двустранните отношения в дух на добросъседство, взаимно уважение и партньорство.", "date": "2018.07.09", "title": "Радев в Турция: Градим уважение с всички съседи"}
{"url": "http://standartnews.com/balgariya/grabezh_kray_stolitsata_maskirani_otkradnaha_pari_za_pensii_ot_poshtenski_klon-373420.html", "text": "Маскирани мъже са нахлули в пощенски клон в софийското село Световрачене, съобщава БНР. По първоначална информация те са успели да откраднат между 2000 и 3000 лева. Обирът е станал около 9 часа, в момент, в който в района е имало възрастни хора, които са чакали да получат пенсиите си. По първоначална информация трима маскирани влезли в пощата, заплашили служителите с бухалки, отнели сума пари и избягали. Няма данни за пострадали. На мястото незабавно са изпратени полицейски екипи. Предприети са оперативни действия за издирване на извършителите на грабежа, съобщиха от пресцентъра на МВР.", "date": "2018.07.09", "title": "Грабеж край столицата, маскирани откраднаха пари за пенсии от пощенски клон"}
{"url": "http://standartnews.com/balgariya/zapochva_izplashtaneto_na_uvelichenite_pensii-373423.html", "text": "Започва изплащането на преизчислените пенсии, които са с увеличение от 1 юли. То ще продължи до 20-и този месец. Изплащането на пенсиите чрез пощенските станции ще бъде извършено съобразно изготвен график и ще бъде предварително обявен. Сметките на пенсионерите, които получават пенсиите си по банков път, ще бъдат заверени днес. Считано от 1 юли са преизчислени размерите на пенсиите, свързани с трудова дейност, отпуснати до 31 декември 2017 година включително. Преизчислението е извършено с новата по-висока тежест от 1,169 за всяка година зачетен осигурителен стаж на лицата. Осигурено е увеличение с 3,8 на сто на получавания към 30 юни тази година размер на пенсиите от трудова дейност. От 1 юли се прилага и нов минимален размер на пенсията за осигурителен стаж и възраст – 207,60 лева. Нови минимални размери имат и всички пенсии, свързани с трудова дейност, тъй като се определят като процент от тази сума. Нови минимални размери имат и наследствените пенсии. Увеличава се и размерът на социалната пенсия за старост – 125,58 лева. Спрямо него са определени нови размери на всички пенсии, несвързани с трудова дейност, каквито са пенсиите за военна инвалидност, за гражданска инвалидност, социалните за инвалидност и персоналните, както и различните видове добавки към пенсиите, които се определят в процент от социалната пенсия за старост.", "date": "2018.07.09", "title": "Започва изплащането на увеличените пенсии"}
{"url": "http://standartnews.com/balgariya/balgariya_e_v_sivata_zona_za_divo_kampinguvane-373426.html", "text": "В разгара на летния туристически сезон темата за палатките на плажа и алтернативните начини за почивка на море отново предизвиква крайни реакции от привърженици и противници. Според единия лагер дивото къмпингуване е вредно за околната среда, опасно за почиващите и разрушително за местния хотелиерски бизнес. Аргументите на другата страна са, че отговорно прекараната почивка на палатка или в каравана нанася по-малко щети на природата и е сред малкото останали начини човек да може да прекара добре отпуската си на иначе все по-бетонираното ни Черноморие. Споровете са разгорещени, но законът мълчи – няма разпоредби по отношение на дивото къмпингуване. Общините се опитват да го урегулират с наредби, които накрая падат в съда и така в крайна сметка то се оказва нито разрешено, нито забранено. Противниците му сочат за пример държавите, където има категорична забрана – например Гърция, Хърватия, Германия, Франция, Дания, Англия и т.н. Тук обаче има важна подробност – в по-малки от България страни като Хърватия и Дания има по над 500 къмпинга, които са от най-различна категория и, съответно заедно поемат милиони нощувки всяка година. В България къмпингите са 23, половината от които са в отвратително състояние. Става дума предимно за наследени от социализма обекти, защото в момента легалното изграждане на къмпинг минава през процедури, които отказват желаещите. В Швеция, Норвегия, Финландия, консервативните Турция и Русия дивото къмпингуване е разрешено и даже се насърчава. Има обаче правила. Също както е в Испания – конкретно там на едно място не може да се събират повече от 3 палатки или 10 каравани за над 3 дни и на по-малко от 200 метра от воден басейн. При злоупотреби глобите са изключително солени. В „Сивата зона\" – без алтернатива на дивото къмпингуване, но и без ясни правила за него, са България, Румъния, Сърбия и... Швейцария, като все пак в алпийската страна се препоръчва да попитате местните, преди да разпънете палатките. Албания пък се превръща в топ дестинация за палатки на плажа.", "date": "2018.07.09", "title": "България е в „сивата зона” за диво къмпингуване"}
{"url": "http://standartnews.com/balgariya/izdirvat_momichentseto_chiyato_sestrichka_se_udavi_v_reka_luda_yana-373418.html", "text": "Продължава издирването на 6-годишното момиче, чиято 8-годишна сестричка бе открита мъртва в река Луда Яна в неделя. В спасителната акция се включиха над 100 души. Сред тях е целият състав на полицейското управление в Панагюрище, пожарникари, близки на момичетата и техмомиченцени познати. Търсенето вече обхваща и широк периметър покрай реката с надеждата детето да бъде намерено живо.", "date": "2018.07.09", "title": "Издирват момиченцето, чиято сестричка се удави в река Луда Яна"}
{"url": "http://standartnews.com/balgariya/raketite_za_gradushki_sa_na_svarshvane_izstrelyani_sa_nad_10_000_ot_nachaloto_na_sezona-373422.html", "text": "Повече от 10 000 ракети против градушки са изстреляни за тази година. Това обявиха от Агенцията за борба с градушките пред БНТ. И ракетите вече са на свършване, макар че от Агенцията се надяват, че ще стигнат. \"За този сезон имаме на разположение 14 608 ракети. До този момент са изстреляни 10 680. Останалите около 4000 ракети, предполагаме ще стигнат до края на сезона. Ако не стигнат, ще искаме пари за още\", обяви Диана Илкова от Агенцията за борба с градушките. Тя обясни, че сезонът се е оказал \"доста тежък\" и това е причината да са изстреляни толкова много ракети. \"Миналата година за целия сезон бяха изстреляни 8 000 ракети, тази година, още на средата на сезона са изстреляни повече от 10 000 и приближаваме по количество изстреляни ракети до най-тежката от последните 20 години – 2014-а, когато са използвани 14 000 ракети. Тази година има голяма честота на градоопасните процеси\", допълни специалистът. Планира се самолетно засяване на облаците от догодина, за да може да се защитават и урбанизираните територии. Не са защитени всички площи, там където е имало най-голяма честота на градоносни процеси, там са построени и ракетни площадки.", "date": "2018.07.09", "title": "Ракетите за градушки са на свършване, изстреляни са над 10 000 от началото на сезона"}
{"url": "http://standartnews.com/balgariya/patsientite_s_blokirani_lekarstva_za_kravno_tryabva_da_posetyat_lekar_za_da_gi_smenyat-373425.html", "text": "Пациентите, чиито лекарства за кръвно попадат в блокирания за продажби списък, трябва да отидат при личния си лекар, за да ги смени с аналог. Аптекарите у нас нямат право да правят такава замяна. На институциите у нас най-вероятно ще се наложи да направят нова оценка на цените на лекарствата за хипертония, които Здравната каса плаща. Причината – цената им се определя спрямо най-ниската в групата, съобщи bTV. Засегнатите лекарства съдържат активното вещество валсартан. Китайски производител на това вещество е докладвал, че е открит примес в него. Именно този примес е класифициран като вероятен канцероген. Затова са блокирани само лекарствата на фирмите, които се снабдяват с активното вещество от китайския завод. Списъкът им е публикуван на сайта на Агенцията по лекарствата. Китайската фирма твърди, че отритият примес е свързан с промени в производствения процес от 2012 г. Уточнява, че няма нарушения на правилата за добра производствена практика и няма данни други активни вещества, произведени от компанията, да са засегнати. Заместители на блокираните лекарства има, списъкът също е на сайта на Агенцията по лекарствата. Малко над 160 хиляди пациенти у нас пият блокираните лекарства. Освен при хипертония те се предписват при скорошен миокарден инфаркт и сърдечна недостатъчност. Акцията по спиране на продажбите е превантивна. Лекарите и аптеките са уведомени. Той обаче се използва и в хранителната промишленост. Според Маргарита Грозданова, магистър-фармацевт и член на Българския фармацевтичен съюз (БФС) няма място за паника. Примесът, заради който са блокирани лекарствата, е вторичен амин и се използва и в хранителната промишленост – забавя развитието на бактериите, обясни Грозданова. Според нея хората, които имат лечение с тези продукти, могат да продължат да използват лекарството, докато отидат при своя личен лекар. Фармацевтът уточни още, че лекарствата са блокирани, за да се уточни колко е този примес и какво е въздействието върху хора, защото засега е доказано канцерогенно въздействие само върху животни. Европейската агенция по лекарствата и националните органи проучват степента на замърсяване с примеса и възможните въздействия върху пациентите. Данните от проучването ще бъдат публично оповестени.", "date": "2018.07.09", "title": "Пациентите с блокирани лекарства за кръвно трябва да посетят лекар, за да ги сменят"}
{"url": "http://standartnews.com/balgariya/karakachanov_otkade_nakade_shte_vrashtame_45_hilyadi_migranti_v_balgariya-373424.html", "text": "\"Откъде накъде ще връщаме в България 45 00 нелегални имигранти? Нито предишното, нито сегашното българско правителство са канили нелегалните имигранти да идват в Европа. България понесе много загуби. Все още командироваме полицаи на границата, за да помагат на „Гранична полиция\", заяви вицепремиерът и министър на отбраната Красимир Каракачанов пред \"Нова телевизия\". \"Политиката на Германия и няколко други държави в Европа, които безотговорно канят нелегални имигранти, ще доведе до проблем. И аз много се радвам, че благодарение на \"Обединените патриоти\" правителството зае много ясна и категорична позиция. Нещо, което ние повтаряме от 5 години - да не се допуска влизането на нелегални имигранти през българската граница и по никакъв начин да не се допуска връщане на нелегални имигранти в страната ни\", обяви Каракачанов. И припомни за първата вълна от мигранти и бежанци, които пресякоха границата на България по пътя им за Западна Европа. \"Тези хора преди 4-5 години не тръгнаха от Близкия изток, Афганистан или от Африка, за да дойдат в България. Те дойдоха, поканени от Ангела Меркел и други либерални европейски политици, които казаха, че Европа е отворена за тях. България за тях беше само един транзитен коридор\", каза още Красимир Каракачанов. \"Ако бъдат върнати от Германия или други европейски държави, стотина хиляди такива имигранти в Гърция, те отново след време ще искат отново да бягат. Тази вълна от хора, която те искат да върнат от Европа в Гърция, отново ще тръгне към Европа. Какъв е смисълът на подобни безумия? И за каква солидарност говорим?\", прогнозира вицепремиерът. И зае категорична позиция: „Нека да помислим и да кажем на хората кой е българският интерес, а той е подобни хора да не бъдат допускани да се връщат в България\". \"Аз мисля че в последните години българската политика започва да се ориентира в правилната посока\", каза още Каракачанов и припомни позицията на страната ни относно плана \"Макрон\", който засяга всички европейски превозвачи. По темата за вдигането на акциза за електронните цигари, Каракачанов заяви: \"Когато имаш идеята да вдигаш някакъв акциз, нещо, което би разбунило обществото, най-малкото възникват няколко въпроса – защо се прави сега, какъв би бил ефектът. Не може в петък, половин час преди да си тръгнат народните представители от парламента, да отидеш с два листа и да им кажеш: \"Хайде, подписвайте, че бързаме\". Малко уважение е необходимо. В края на краищата ние сме коалиционни партньори. И за да няма турболенции, трябва да има диалог, а този въпрос не беше обсъждан\".", "date": "2018.07.09", "title": "Каракачанов: Откъде накъде ще връщаме 45 хиляди мигранти в България"}
{"url": "http://standartnews.com/balgariya/vmro_poiska_zatvaryane_na_migrantskite_tsentrove_v_sofiya-373431.html", "text": "Българският представител в Европейския парламент и заместник-председател на ВМРО Ангел Джамбазки и столичният общински съветник от ВМРО и председател на групата \"Патриоти за София\" Карлос Контрера са внесли писмо до Министерски съвет с искане да бъдат закрити центровете за настаняване на мигранти на територията на София, съобщиха от пресцентъра на партията. Става дума за Регистрационно-приемателен център - София към Държавна агенция за бежанците, който се намира в столичен район \"Овча купел\", бул. \"Монтевидео\" 21А, и съответните му поделения в кв. \"Военна рампа\" и кв. \"Враждебна\", се уточнява в писмото. Министерският съвет е органът, който съгласно чл. 47, ал. 3 от Закона за убежището и бежанците може да вземе такова решение, отбелязват от ВМРО. Според Джамбазки и Контрера със закриването на центровете ще се реши един от основните въпроси, свързани със сигурността в столицата. \"Кварталите \"Овча купел\", \"Враждебна\", \"Военна рампа\", \"Толстой\" и районът около \"Лъвов мост\" се превърнаха в опасни за преминаване места. Развихри се незаконна дейност с уреждане на документи в Дирекция \"Миграция\" на бул. \"Княгиня Мария Луиза\", изтъкват от ВМРО. Джамбазки и Контрера са категорични, че въпросните три регистрационно-приемателни центъра нямат място на територията на Столичната община, както и че центрове у нас не трябва да бъдат от открит, а от затворен тип. От ВМРО настояват също правителството да заеме позиция с искане да бъдат преразгледани Дъблинските регламенти. По-рано днес лидерът на ВМРО Красимир Каракачанов каза по Нова, че сега е важно да кажем какъв е българският интерес. А той е такъв, че да не допуснем да ни връщат бежанци. Думите му са по повод сключваните от Германия споразумения за вторична миграция. Във връзка със споразумението с Гърция Каракачанов изрази убеденост, че върнати там бежанци (където са били регистрирани най-напред в страна от ЕС) отново ще тръгнат на север към Централна Европа.", "date": "2018.07.09", "title": "ВМРО поиска затваряне на мигрантските центрове в София"}
{"url": "http://standartnews.com/balgariya/zhena_zagina_sled_kato_beshe_pregazena_ot_vlak_kray_dupnitsa-373429.html", "text": "Жена е починала на място, след като бе прегазена от товарен влак. Инцидентът е станал тази сутрин около 8 часа на гара Усойка, в близост до Дупница. Жената е на около 60 години. Тя е пресичала жп линията на около 100 метра преди гарата, когато е връхлетяна от товарна композиция, съставена изцяло от цистерни. Движението на влаковете от Дупница до Кулата и обратно е напълно спряно. На мястото са екипи на \"Транспортна полиция\", които трябва да установят обстоятелствата около инцидента.", "date": "2018.07.09", "title": "Жена загина, след като беше прегазена от влак край Дупница"}
{"url": "http://standartnews.com/balgariya/poshtata_v_svetovrachene_izgarmyala_s_3000_lv_za_pensii-373433.html", "text": "Около 3000 лв. за пенсии са откраднати от пощата в Световрачане. Това каза пред журналисти Иван Каназирски, директор на Второ РПУ в София. Сигналът за извършен грабеж на пощенската станция в Световрачане е подаден в 09.00 часа. „Първоначалната информация, която проверяваме е, че 3 лица с маски - единият с бухалка, другият с кози крак, третият с пистолет, са влезли в пощенската станция след доставяне на паричните средства за раздаване на пенсиите. Отнели са около 3000 лв. от наличните средства в клона. Това се случва непосредствено преди раздаването на парите за пенсии\", обясни Каназирски и уточни, че се провеждат всички необходими процесуално-следствени дейности, разпитват се очевидци. Според свидетелите обирът е продължил не повече от минута – две. „Нанесен е удар в областта на ръката на една от служителките в пощенската станция. Прегледана е в ИСУЛ. Вече се е върнала в пощенския клон. Няма други пострадали\", коментира той. Иван Каназирски допълни, че е задействан паник бутон към съответната охранителна фирма. „Органите на реда са пристигнали много бързо, в рамките на минута-две\", допълни Каназирски.", "date": "2018.07.09", "title": "Пощата в Световрачене изгърмяла с 3000 лв. за пенсии"}
{"url": "http://standartnews.com/balgariya/prokuraturata_proveryava_smartta_na_zaginaliya_rabotnik_v_partiyniya_dom-373438.html", "text": "Софийска градска прокуратура (СГП) образува досъдебно производство за смъртта на Даниел Тасев, 25 г., открит в шахта на строеж в сградата на Народното събрание, пл. „Княз Александър Батенберг\" № 1. Това съобщиха от пресцентъра на Прокуратура на РБ. Първоначалната версия е за причиняване на смърт по непредпазливост поради незнание или немарливо изпълнение на занятие (чл. 123, ал. 1 от НК). Разследването е възложено на следовател от СО-СГП, който е извършил оглед на местопроизшествието. С постановление на наблюдаващия прокурор от СГП е назначена съдебно-медицинска експертиза за установяване причината на смъртта. Ще бъде проверено спазването на трудовото законодателство и изискванията за безопасност на труда, както и документацията на фирмата, в която е работил Даниел Тасев, ще се изискат записите от видео-наблюдението и др. Процесуално-следствените действия по случая продължават.", "date": "2018.07.09", "title": "Прокуратурата проверява смъртта на загиналия работник в Партийния дом"}
{"url": "http://standartnews.com/balgariya/zasekretiha_doklada_na_komisiyata_razsledvala_katastrofata_s_helikoptera_mi17-373437.html", "text": "Комисията за разследване на авиационното произшествие с хеликоптер Ми-17 завърши своята работа с доклад за възможните причини, съобщиха от министерството на отбраната. Докладът на комисията е поверителен и ще бъде предоставен на Военно-окръжна прокуратура-Пловдив. Окончателното заключение за причините за катастрофата ще бъдат дадени от Военно-окръжна прокуратура-Пловдив след приключване на досъдебното производство, уточняват от военното ведомство. На 11.06.2018 г., около 20:30 часа, в авиобаза Крумово вертолетът Ми-17 катастрофира. В трагичния инцидент загинаха майор Пламен Пантилеев и майор Стоян Неделчев, а бордният техник офицерски кандидат Алексей Каменов бе ранен. Каменов бе изписан в добро здравословно състояние тази сутрин от ВМА в София.", "date": "2018.07.09", "title": "Засекретиха доклада на комисията, разследвала катастрофата с хеликоптера Ми-17"}
{"url": "http://standartnews.com/balgariya/zameniha_domashniya_arest_na_kircho_kirov_s_parichna_garantsiya-373442.html", "text": "Мярката за неотклонение \"задържане под домашен арест\" на ген. Кирчо Киров, наложена в средата на февруари, беше снета и заменена с парична гаранция. Това съобщи самият той пред \"Фокус\". По думите на бившия началник на Националната разузнавателна служба в периода 2002 - 2012 г. по този начин той ставал \"свободен човек\". \"Причините, поради които мярката беше отменена, са, че аз и моята защита предоставихме на Военноапелативния съд документи за усложнено здравословно състояние, както и да ми бъде предоставяна възможност да готвя защитата си по другите дела. Съдът сам оцени перфектното ми процесуално поведение в условията на домашен арест\", каза Киров. В края на януари Софийският военен съд наложи на Кирчо Киров наказание 15 години затвор и конфискация на половината от притежаваното от него имущество. Призна го за виновен за това, че от 2007 г. до 2011 г. като директор на разузнавателната служба в съучастие със свой подчинен е присвоил от бюджета на службата пари в различна валута - евро и щатски долари, които според прокуратурата представляват \"особено голям размер\" и се равнявали на повече от 5.1 млн. лв. Решението на съда не е окончателно. Обвинителният акт беше внесен в началото на миналата година малко след като Върховният касационен съд (ВКС) върна за ново разглеждане първото дело срещу Киров, по което на две инстанции той също чу осъдителна присъда. То е по сходно обвинение, но съдът го върна за ново разглеждане заради процесуални нарушения. Срещу Киров има и трето дело - за издаване на държавна тайна през 2014 г., когато в телевизионно интервю e споменал ĸaĸ български шофьор e бил спасен от смъртно наказание в Иран.", "date": "2018.07.09", "title": "Замениха домашния арест на Кирчо Киров с парична гаранция"}
{"url": "http://standartnews.com/balgariya/prezidentat_radev_nagradi_mihael_barzoar_s_orden_stara_planina-373434.html", "text": "Като един „истински посланик на българския народ\", определи президентът Румен Радев световноизвестния израелски писател, историк и политик проф. Михаел Бар-Зоар, на когото днес връчи орден Стара планина – първа степен. Българската държава има много посланици по света, но българският народ има малцина истински посланици и това са личности като вас, каза още президентът. Отличието се дава за изключителните заслуги на проф. Бар-Зоар за развитието на двустранните отношения между България и Израел, и за популяризирането на спасяването на българските евреи по време на Втората световна война. Тази висока награда е израз на нашето признание за всички усилия и действия на проф. Бар-Зоар за това светът да научи истината за спасяването на българските евреи в един от най-мрачните периоди от създаването на европейската цивилизация, каза президентът Радев на церемонията в Гербовата зала на \"Дондуков\" 2.  За нас този период е част от духовното наследство на нацията и един най-светъл момент на национална гордост, защото в онези години на смъртна опасност и мракобесие, цял един народ се изправи в защита на своите съграждани, обединен от добродетели и ценности, завещани ни още от нашите възрожденци, каза президентът Радев. Той благодари на проф. Бар-Зоар за неговите усилия това да стане достояние на световната общественост. Вашият глас наистина е ценен, а вашата дейност е полезна за развитие и задълбочаване на нашите връзки с Израел, за изграждането на образа на България в световното публично пространство, каза президентът Радев.", "date": "2018.07.09", "title": "Президентът Радев награди Михаел Бар-Зоар с орден Стара планина"}
{"url": "http://standartnews.com/balgariya/ogranichavat_maksimalno_remontite_po_avtomagistralite-373416.html", "text": "Ограничават се максимално ремонтите по автомагистралите през летния сезон. Това съобщи през уикенда министърът на регионалното развитие и благоустройството Николай Нанков. По думите му изключение е само автомагистрала „Хемус\", където заради необходимостта от спешни ремонти са затворени неремонтираните тръби на тунелите „Витиня\" и „Ечемишка\" и едното платно на виадукта „Коренишки дол\". Предстои да приключи ремонтът на 12 км от северната магистрала в района на село Невша, така че в най-активния летен сезон и в тази отсечка да се пътува спокойно и безаварийно. От тази седмица се очаква повишаване на трафика с около 30% във връзка със започналото придвижване на гастарбайтери от Западна Европа към Турция, поради което се очаква интензивен трафик по автомагистрала „Тракия\" не само в почивните дни, коментира министър Нанков и призова да се шофира с повишено внимание. Предприети са мерки и е създадена организация за увеличаване на полицейското присъствие по пътищата и на техниката, с която униформените извършват пътен контрол, информира и вътрешният министър Валентин Радев.", "date": "2018.07.09", "title": "Ограничават максимално ремонтите по автомагистралите"}
{"url": "http://standartnews.com/balgariya/dazhdove_i_gramotevitsi-373397.html", "text": "И днес времето ще се задържи хладно и влажно. Минималните температури ще са между 15 и 20 градуса. Ще бъде предимно облачно и с прекъсвания валежите ще продължат. На места, главно в Западна и Централна България, ще са със значителни количества. Ще има и гръмотевици. Ще духа слаб вятър от северната четвърт. Остава хладно с максимални температури между 22 и 27 градуса. Атмосферното налягане ще се задържи по-ниско от средното за месеца.", "date": "2018.07.09", "title": "Дъждове и гръмотевици"}
{"url": "http://standartnews.com/balgariya/demografska_katastrofa_veche_sme_pod_7_miliona-373411.html", "text": "Стопихме се до 6 999 999 души България вече официално е под 7 милиона души. Това изчисли департаментът по икономически и социални въпроси към ООН, който пресмята броя на населението за всяка страна в реално време. Според калкулатора на ООН на 29 юни точно в 14,07 ч. сме станали 6 999 999 души, съобщи бТВ. Смъртността у нас е доста по-висока от раждаемостта. От началото на годината са починали 54 322 души, а родените деца са 33 870. Раждаемостта за 2017 г. е рекордно ниска. По данните на ООН населението у нас е минало зенита си през 1986 г., когато сме били почти 9 млн. души. Оттогава се топим. Към това се добавя и сериозната емиграция по икономически и здравни причини. „Страшно много семейства започнаха да напускат страната в опит да спасят близките си\", коментира Ваня Григорова от КТ „Подкрепа\". Националният статистически институт (НСИ) обяви, че подготвя следващото преброяване на населението. То ще бъде през 2021 г.", "date": "2018.07.09", "title": "ДЕМОГРАФСКА КАТАСТРОФА! Вече сме под 7 милиона"}
