{"url": "http://standartnews.com/kultura/orlin_goranov_se_spasil_na_kosam_ot_atentatite_v_bostan-377785.html", "text": "Орлин Горанов, Кристина Димитрова и Иван Тенев се спасили на косъм от кървавите бомбени атентати в Бостън през 2013 година. Тази и още десетки случки разкрива прочутият певец в богато илюстрираната си автобиографична книга „Да започнем отначало\", която излиза на 20 ноември с логото на „Книгомания\".  Съавтор на аса в поп музиката, който печели овации още в мюзикъли, оперни и театрални спектакли,  както и в киното, е Веселина Паскова. Читателите могат да видят  180 снимки от личния архив на артиста.  Официалната премиера на „Да започнем отначало\" е  на 21 ноември в „София лайв клуб\".  Мемоарите са наречени на една от най-популярните песни на Орлин Горанов, позната на поне две поколения българи.  Орлин разказва за пътя си в естрадата,  за завоя към оперната зала,  за бляскавите появи на вариететна сцена,  за авантюрите в различните жанрове и флирта с музите.  Първите страници го представят като хлапе с ожулени колене от тичане по баирите край Берковица, научено на труд и дисциплина в хор „Бодра смяна\".  Излизат наяве много от неизвестните за широката публика интереси на Орлин Горанов –  като ученик той е запленен от зоологията, тренира лека атлетика, ориентиране, стрелба и печели състезания по биатлон.  В гимназията вече разбира и от двигатели с вътрешно горене, което пък му помага да се справя в трудни ситуации по време на турнетата из страната по-късно.  „Разбрах,  че човек не трябва да се взима насериозно, защото е преходно явление на тази земя. Не е лесно, но има лековито хапче – смехът, шегата. Много помагат позитивните хора и приятелите. С тях се чувстваш истински жив и достатъчно силен да продължиш напред по пътя. А и музиката го прави по-лесен, по-хубав\", казва Орлин Горанов. „Той е рицарят на нашето време\", хвали го режисьорът Борис Панкин.  „Обичам мекотата и свободата в общуването му, лекотата, с която минава през живота, дори понякога не всичко да е наред. Естествен и искрен, той е опериран от звездомания и за него няма абсолютно никакво значение дали пее в забутано местенце или на голяма сцена - той е един и същ, дава всичко от себе си. Голям е!\", категоричен е Иван Тенев. „Да имаш Орльо за приятел е страхотна привилегия. Предугажда и леко, без грам демонстрация прави така, че да се чувстваш спокоен, обгрижен и обичан. Безупречно е коректен и всеотдаен, роднина да ми е, не би се държал така с мен. Рядко се среща толкова безоблачно и ценно приятелство. Късметлия съм!\", хвали се Орлин Павлов. „Някой възкликна:  „Орлин не е ли млад за автобиография?\"  Млад е, разбира се. Пълен е с енергия и с нестихващо любопитство, нетърпелив за нови творчески приключения.  Не се спира, непрекъснато е в движение, защото животът е, за да се изживява. Държи го здраво живецът - или „вагарецът\", както обичал да казва дядо му.  И е ясно, че няма никакво намерение да го напуска. Тази книга не е равносметка или огледало на повратна точка. Това е разказ за пътуването. Пътуването към щастието и благодарността, че съществуваме, че имаме възможността да посрещаме и изпращаме деня, че сме дарени със сетива да чувстваме. Орлин нарича себе си „професионален пътник\". И за да направим книгата, буквално пропътувахме километри заедно.  Приказката ни подскачаше като водата през камъните в реката – смяхме се на вицовете, които казваше, шегувахме се, потъвахме в спомени, любувахме се на красотата, която пробягваше покрай нас, слушахме музика, пяхме, споменавахме приятели, мълчахме. Безкрайно съм му благодарна за доверието и за споделянето\", пише Веселина Паскова Откъс ...С Криси и с Иван пропътувахме заедно хиляди километри в България и в чужбина, споделихме вълнуващи моменти заедно. През 2013 година на турне в Америка се оказахме в Бостън по време на бомбените атентати на ежегодния маратон. Най-голямото ми желание е никога повече да не се случват такива абсурдни дни в живота ни. Нямам обяснение откъде идва и защо изобщо съществува огромното противоречие у човека – от една страна, има дарбата да обича и да създава красиви неща, а от друга – да бъде изобретателен и безумен в жестокостта си. На следващия ден след концерта в Бостън ние планирахме да се разходим из града и да погледаме финала на маратона. Не се случва често да си свидетел на спортно събитие от такъв мащаб. Бяхме отседнали в дома на организаторите на турнето, недалеч от центъра. Но се забавихме и докато още се канехме да тръгнем, чухме по телевизията ужасната новина. Целта на атентаторите беше точно финалът на маратона, най-голямото струпване на хора, където искахме да отидем и ние. Разминахме се за час. И този ден, вместо   да се превърне в празник, в тържество на човешките възможности, приключи като безсмислена трагедия. Бяхме втрещени не само от случилото се, но и от късмета си – можеше да сме сред жертвите. Денят премина в телефонни разговори с близки, приятели, колеги и журналисти. Всички, които знаеха, че сме там, и се бяха притеснили.", "date": "2018.11.06", "title": "Орлин Горанов се спасил на косъм от атентатите в Бостън"}
{"url": "http://standartnews.com/kultura/ruslan_maynov_v_tayna_afera_sas_sekretarka-377786.html", "text": "Руслан Мъйнов е похотлив министър в комедията „Стая 1313\", която театралите ще гледат в „Сълза и смях\" на 10 ноември.  Режисьор е Богдан Петканин.  Историята в пиесата се  завърта около властник,  който има тайна сексуална афера  със  секретарката от опозицията,  в чиято роля влиза Анелия Луцинова . Двойката се среща във „фатална\" хотелска стая, в която се натъква на труп. В другите роли са Асен Лозанов, Тони Минасян, Аглика Бояджиева, Златко Ангелов, Зорница Константинова, Николай Стоименов, Стоян Памуков.", "date": "2018.11.06", "title": "Руслан Мъйнов в тайна афера със секретарка"}
{"url": "http://standartnews.com/kultura/skandal_v_kulturabg_na_bnt-377784.html", "text": "Художниците  Ивайло Мирчев  и Иван Русев плюс зам.шефът на СБХ Антон Стайков  в студиото на „Култура. БГ\" на БНТ седнаха срещу изкуствоведа Ралица Русева,  една от дъщерите на Светлин Русев.  Изостреният спор между тях отново беше свързан с разгорелия се напоследък дебат около ателие-колекцията на покойния академик и писмото, подписано от десетки  интелектуалци,  загрижени за творбите в частната сбирка на „Врабча\" 18.  Ралица Русева обясни,  че стотиците артефакти  тепърва трябва да бъдат описани и сертифицирани:  „Дори всички изкуствоведи от София и от провинцията да се включат в тази работа, пак ще отнеме години\".  Ралица оповести, че е получила нотариална покана от служители във вече бившето сдружение, създадено от Светлин Русев за съхраняване на колекцията.  Ивайло Мирчев побърза да подчертае, че той и колегите му предлагат безвъзмездна професионална и приятелска помощ и подкрепа на наследниците на Светлин Русев, тъй като колекцията,  макар и частна, е национална ценност.  Скулпторът Иван Русев,  който уточни, че няма никаква родствена връзка с фамилията на академика, пък се оплака, че нито той, нито Емил Попов са успели да се свържат с Ралица по телефона, за да изяснят позициите си.  Русева иронично подхвърли, че надали някой от колегите на баща й ще може да осигури сграда за колекцията. Самият Светлин Русев не успя да намери постоянно и достатъчно голямо пространство за наистина безценната си сбирка, въпреки всички разговори с кмета Йорданка Фандъкова.", "date": "2018.11.06", "title": "Скандал в Култура.БГ на БНТ"}
{"url": "http://standartnews.com/regionalni/prenasyat_svyata_prast_ot_voennoto_grobishte_v_tutrakan_v_rumaniya-377863.html", "text": "Ветерани от Румъния ще ознаменуват края на Първата световна война със знаков символ на помирението, взет от България. Представителите на Националната асоциация „Култ към героите\" Ремус Маковей и Дан Николау пристигнаха у нас от Констанца, за да вземат шепа пръст от Военното гробище край Тутракан. Те отнесоха святата земя в  румънския град Алба Юлия, където на 1 декември 1918 година представители на областите Трансилвания, Кришана, Сатмар, Марамуреш и Банат се събират на Национален съвет и   гласуват обединението на Румъния. Във военното гробище край  Тутракан  са погребани над 8 хиляди войници от България, Румъния, Турция и Германия. Те са загинали край брега на Дунава през септември 1916 година по време на Тутраканската битка. Днес  имената им са изписани едно до друго на военния мемориал у нас.", "date": "2018.11.06", "title": "Пренасят свята пръст от военното гробище в Тутракан в Румъния"}
{"url": "http://standartnews.com/biznes/toploto_vreme_svi__pechalbata_na_hugo_boss-377877.html", "text": "  Германската модна марка Hugo Boss очаква значително подобряване на продажбите и печалбата си през четвъртото тримесечие на годината, след като необичайно топлото време през последните три месеца се отрази на резултатите на компанията, съобщава Ройтерс, цитиран от investor.bg. Известна със своите елегантни костюми, марката се опитва да привлече повече млади потребители с налагането на по-ежедневни тоалети и спортно облекло, както и със значителното инвестиране в онлайн бизнеса си. Във вторник компанията обави партньорство с онлайн търговеца на дребно Zalando в опит да подсили дигиталните си продажби, които отбелязват ръст от 38% през третото тримесечие. Като цяло продажбите на групата не отбелязват значителна промяна и са в размер на 710 млн. евро, а печалбата преди данъците, лихвите, обезценяването и амортизацията (EBITDA) без еднократните ефекти спада с 12% до 126 млн. евро. И двете стойности не успяват да отговорят на очакванията на анализаторите. Според компанията спадът в печалбата се дължи на понижаване на цените заради забавянето в продажбите на по-скъпите есенни и зимни стоки заради по-дългото лято в Европа, както и заради отрицателни валутни ефекти. Въпреки това от Hugo Boss посочват, че позитивното развитие на бизнеса през октомври ги кара да очакват възстановяване през четвъртото тримесечие, което традиционно е най-силно, що се отнася до продажби. Компанията  запази прогнозите си за годишните продажби и печалба. Според главния изпълнителен директор Марк Лангър компанията ще се завърне към устойчивия ръст през идната година.", "date": "2018.11.06", "title": "Топлото време сви  печалбата на Hugo Boss"}
{"url": "http://standartnews.com/lyubopitno/chudo_spasiha_bebe_poneseno_ot_valnite-377881.html", "text": "Новозеландско бебе беше спасено като по чудо в океана, когато носещите го вълни го докарали край риболовец, който го хванал, предава Канал3, цитиран от \"Марица\". Гъс Хът (на снимката) бил на почивка на Матата бийч на Северния остров и рано сутрин се подготвял за ранен риболов. Тогава видял нещо, което му изглеждало като кукла,  носеща се към него край брега. \"Помислих, че е просто кукла\", каза Хът за инцидента, който се случил на 26 октомври. \"Протегнах се и го сграбчих за ръката, дори и тогава  все още мислех, че това е просто кукла. Лицето му изглеждаше точно като порцелан, късата му коса беше овлажнена, но после нададе слаб писък и помислих: \"О, Боже, това е бебе и е живо\". Оказва се, че \"куклата\" е 18-месечният Малачи Рийв, който е отворил ципа на палатката на спящите си родители, а след това излязъл на плажната ивица и влязъл във водата, където го подхванало течението. \"Той плаваше с постоянно темпо по течението. Ако не бях там, или ако бях дошъл минута по-късно, нямаше да го видя. Той е късметлия,  просто не беше времето да си отиде\", допълва рибарят. \"Може би оттук насетне ще бъде по-наясно с водата\", заключила философски майката на детето", "date": "2018.11.06", "title": "ЧУДО! Спасиха бебе, понесено от вълните"}
{"url": "http://standartnews.com/svyat/akula_zahapa_pluvets_v_avstraliya-377874.html", "text": "Акула захапа 33-годишен плувец в Австралия. Инцидентът станал в понеделник на островите Уитсанди, разположени на североизток от щата Куинсленд. Жертва на акулата се оказал млад мъж, който бил изваден от водата със сериозни наранявания по ръцете и краката. Независимо от бързата намеса на лекарите, той починал от многобройните си рани. „По крайниците му имаше дълбоки ухапвания, кръвозагубата беше твърде значителна\", разказват служители от спасителната служба на Куинсленд. През септември на същото място акули два пъти нападали хората, пострадали са 46-годишна жена и 12-годишно момиче. В резултат местните власти убили шест акули и сложили капани за една седмица. Професор Колин Симпфендорфер (Colin Simpfendorfer) от куинслендския университет Джеймс Кук твърди, че акули много рядко се появяват на островите Уитсанди — курорт, предназначен за занимания с воден спорт. Той смята, че капаните за акули не само няма да ги прогонят, но ще навредят на морската фауна. Симпфендорфер добавя, че  загиналият мъж се е къпал по тъмно, което не е безопасно, тъй като по това време хищниците са най-активни.", "date": "2018.11.06", "title": "Акула захапа плувец в Австралия"}
{"url": "http://standartnews.com/regionalni/nagrazhdavat_aktivni_grazhdani_v_denya_na_osvobozhdenieto_na_vratsa-377810.html", "text": "За първи път тази година в деня на Освобождението на Враца, 9-ти ноември, кметът Калин Каменов ще връчи награди „Вестител\". Инициативата цели да поощри гражданската активност сред жителите на града и да популяризира авторите на добрите идеи. Официалното връчване на наградите е част от културната програма на Община Враца по повод празника. То ще се състои по време на тържествения концерт на Симфониета – Враца и оперните певци Диляна Георгиева и Петър Данаилов. Отбелязването на 141-вата годишнина от освобождението на града ще започне в 11:30 ч. пред паметника „Вестителят на свободата\" в м. Калето („Хижата\"). Участие ще вземат духов оркестър при НЧ „Развитие\", актьори от Драматично-куклен театър – Враца, квартет „Чарити\" при ЦПЛР „ЦРД\" Враца. Водосвет за празника ще отслужи Врачанският Митрополит Григорий. Освен че ще бъде почетена паметта и делото на героите, борили се за Освобождението на Враца, фокусът на празника ще се насочи и към делото на  видни врачани, прославили града. Пред паметника „Вестителят на свободата\" и паметните плочи на руските прапоршчици Данилевский и Велинский ще бъдат поднесени венци и цветя. По повод празника, кметът Калин Каменов подарява безплатно посещение на ученици от средните училища на представлението „Железният светилник\". Постановката по романа на Димитър Талев ще бъде изнесена от театър „Българска армия\" на 6 ноември /вторник/ от 15:00 ч.", "date": "2018.11.06", "title": "Награждават активни граждани в деня на Освобождението на Враца"}
{"url": "http://standartnews.com/regionalni/patishtata_v_pernik_na_zimen_rezhim-377879.html", "text": "  Зимното поддържане на пътищата беше основната тема на редовната среща на кметовете на населени места с ръководството на Община Перник, съобщи zapernik.com. В нея се включиха и представители на различни институции, имащи отношение с готовността за зимния сезон - Пътна полиция, Пожарната, Областно пътно управление, фирмите по снегопочистване, ВиК. Готовността на общината за предстоящия зимен сезон беше широко дискутирани на срещата. В тази връзка кметовете бяха запознати с  кметската заповед на Вяра Церовска относно необходимата организация, задачите и отговорностите на всички ангажирани институции. От 5-ти ноември е въведен зимен режим, който включва денонощно дежурство от фирмите, отговарящи за поддържане и снегопочистване на ІV-то класната пътна мрежа и градската мрежа. По-бързото възстановяване на уличните платна след ВиК ремонтите поискаха кметовете.", "date": "2018.11.06", "title": "Пътищата в Перник на зимен режим"}
{"url": "http://standartnews.com/regionalni/dni_na_tolepantnoctta_v_stara_zagora-377861.html", "text": "С Фoтoизлoжбa „Имaм cи eднa мeчтa\" в четвъртък вечерта в Стара Загора официално щe бъдат oтĸpити Дни на толерантността, пocвeтeни нa бeжaнцитe. Те ще продължат до 22 нoeмвpи, информираха оpганизаторите от Фoндaция „Mиcия Kpилe\" c финaнcoвaтa пoдĸpeпa нa Oбщecтвeн дapитeлcĸи фoнд - Cтapa Зaгopa. Автори на фотоизложбата за дeцaтa-бeжaнци са фoтoгpaфът Илĸa Aнтoнoвa и жypнaлиcтът Hидaл Xлaйф, c пoдĸpeпaтa нa УHИЦEФ. Фотосите ще бъдат изложени във фoaйeтo нa рeгиoнaлнaта библиoтeĸa „Зaxapий Kняжecĸи\". Щe бъдe пpoжeĸтиpaн и дoĸyмeнтaлният филм „Hямa ĸъдe дa ce cĸpиeш\" (Hopвeгия, Швeция), който пpocлeдявa съдбата на мeдиĸa Hopи Шapиф в Ирак. В рамките на Дните на толерантността ще бъдат пpeдcтaвeни нови ĸниги и прожектирани игрални и документални филми. Мyзиĸaлни и поетични вечери, живи иcтopии и вĸycнa xpaнa oт Близĸия изтoĸ, обещават още ораганизаторите. Bxoдът  зa вcичĸи cъбития e cвoбoдeн. Матей Бонев", "date": "2018.11.06", "title": "Дни нa тoлepaнтнocттa в Стара Загора"}
{"url": "http://standartnews.com/biznes/nadprevarvame_se_s_turtsiya_za_nov_zavod_na_koda-377871.html", "text": "  Автомобилният производител Škoda разглежда България и Турция като възможни локации за бъдещия си нов завод, съобщава германското бизнес издание Handelsblatt, позовавайки се на свои източници, пише money.bg. У нас вече се появиха публикации, че Škoda планира да направи свое предприятие в Пазарджик. Чехите дори вече закупили терен на територията на бившия ЗММ „Металик\". Компанията, която е част от автомобилния гигант Volkswagen, планира отварянето на допълнителни производства, които да удовлетворят все по-голямото търсене на автомобилите й. Фабриката със сигурност ще бъде в Източна Европа, но няма да е в Чехия, поради липсата на достатъчно кадри. \"Разговорите са за България и Турция\", съобщава източник от автомобилния концерн пред Handelsblatt. Макар да се управлява от Škoda, в новата фабрика ще могат да се произвеждат автомобили от други марки на групата на Volkswagen. Миналата година беше изключително успешна за чешката марка, която продаде рекордните над 1.2 млн. автомобила. Тя сериозно повиши печалбите си и дори \"отмъкна\" пазарен дял от германската си компания майка, което предизвика недоволството на профсъюзите във VW. Решението за местоположението на новия завод се очаква да бъде взето на заседание на надзорния съвет на Volkswagen следващия петък (16 ноември), където ще бъде гласувана инвестиционната програма на компанията.  ", "date": "2018.11.06", "title": "Надпреварваме се с Турция за нов завод на Škoda"}
{"url": "http://standartnews.com/mneniya/mariyana_kukusheva_pred_standart_za_da_si_zdrav_i_shtastliv_tryabva_da_znaesh_kakvo_slagash_na_trapezata-377862.html", "text": "  Изложбите \"Булпек\" и \"Месомания\", които се откриват на 7 ноември, навършиха 25 години.  С форумите, които организираме в рамките на изложенията, искаме да покажем, че в пирамидата за хранене има запазено място за всяка една от храните. Започваме в деня на откриването на изложбите с образователната игра \"Сладка игра с вкусна храна\", която ще се проведе от 11 до 12 часа. Това е един нов модел за занимателно-образователни игри, които нямат състезателен характер, а създават навици и умения у децата и формират отношение към това, което те правят. Ще участват второкласници от училище \"Дрита\", които ще правят сандвичи с различни видове филийки хляб, с различни колбаси, украсени с традиционни за сезона зеленчуци. Идеята е да научим децата да приготвят съботната закуска за семейството. Играта е придружена с викторина от около 30 въпроса, свързани с хляба, с месото, с полезността на храната. Децата ще бъдат с престилки с логата на нашата кампания, с шапки с логото на \"Месомания. Всички ще получат подаръци от производителите. И ще запазят и отнесат в семействата си милия спомен за нещо, което досега не се е случвало в живота им. Един от най-важните форуми е на 8 ноември, когато е големият църковен празник Архангел Михаил. Тогава провеждаме дискусионен клуб, наречен \"Храните в клопката на свободния пазар\", съвместно с месопреработвателите. Защо този форум е важен? Защото хората престанаха да разговарят. Ние само се информираме. Знанията стават все по-плитки, а истините някъде потъват. Светът се уеднаквява, тестовете стават критерии за познанието, а там думите са лимитирани. Колкото повече светът се глобализира, толкова повече ние се размиваме, отдалечаваме се. Вече е ясно, че равните шансове, които търсим в интернет, не са възможни в живота, ако го няма познанието. Плиткостта на познанието е тревожна тенденция, срещу която трябва да се борим всички. Затова, хванати ръка за ръка, толкова години вървим заедно в една посока - ние ви даваме познанието, вие направете своя избор. На този форум ще присъстват представители на законодателната, на изпълнителната, на контролната власт, както и експерти в областта на храненето. Не само традиционните диетолози, между които е нашият доайен - проф. Донка Байкова. Тя е един от първите стълбове, на които ние се опряхме, за да заговорим за храненето като процес на общуване, да заговорим за храната като материална, но в същото време и като врата към Бога. Тази година за първи път сме поканили в нашия диалог да се включат двама интересни експерти, които разглеждат храненето и като поведение. Това са психолозите Ипократис Пападимитракос и Детелина Стаменова. Експертното им мнение е  изключително ценно, защото хранителните разстройства обикновено са огледало на психически разстройства. И дългият процес на храненето, на баланса в храненето, на истината за храненето, минава през душата. И ако тези експерти не са в нашия влак за далечно пътуване в името на здравето и информираността на потребителите, нещо от голямата цел няма да се случи - няма да бъдем разбрани, няма да изпратим посланията, които трябва да стигат до нашите потребители. Защото храната може да създаде химията в организма ни, а в същото време да ни даде силата, баланса и настроението, за което много говорим, но трудно го постигаме. Ние категорично заставаме на позицията да няма цензура, да няма регулация в храните, но да има критерии за баланса в храненето и определения, родени от живота, за нормалното хранене. Интернет ни дава повърхностни маркетингови решения, които гонят една единствена цел - да изпразнят портфейла ни. Но тези решения не водят до стабилизиране на здравния ни статус, нито до приятното усещане да споделиш храната си, не водят до уважението на трапезата, нито до споделянето на посоката. В колелото на мислене на хората участваме всички ние. Затова е много добре, че в нашия екип за дълго пътуване се присъединяват нови, популярни лица. За да увеличим броя посланици на добра воля в името на живота, минавайки през храненето. На 9 ноември също имаме много интересен форум, който е организиран само от НБСХС. Логото му ще бъде актуално в следващите 10 години -  \"Чист етикет, модерно поколение, споделено преживяване\". Темата от предходния ден ще бъде продължена, но вече в посока към състава на храните. Основен партньор в това мероприятие е \"Пуратос-България\" - белгийска фирма със 150-годишна фирма, която предлага суровини за производството на хляб и сладкарски изделия, водеща в иновациите, но отнасяща се с внимание към чистотата на храните и на здравословния им характер. На този форум ще представим няколко фирми, които са производители на сок от арония, на вино от арония и биовина - \"Арониада-Агро ЕООД и \"Витанеа ООД\". Ще има дегустация за ценители, които се интересуват от храната и като преживяване, и като мода, но и като състав, без компромиси с това. След това ще връчим призове-плакети на най-добрите ни медийни партньори в 25-годишната история на изложението. Те не са много. От видеомедиите \"Канал 3\" е партньорът, който ще получи такъв приз. \"Стандарт\" е нашият постоянен партньор, който работи в защита на българското производство. \"Стандарт\" създаде традиция в това отношение. Когато говорим за произведено в България - няма слушател, читател, потребител, интелигентен българин, който да не събуди в съзнанието си с усещането, че в този форум участва \"Стандарт\". Затова ще получите нашата благодарност. Третата ни медия е \"Агрозона\", която е профилирана и от години заедно с нас предлага решения за въпроси, свързани със селското стопанство и с преработвателната промишленост.", "date": "2018.11.06", "title": "МАРИЯНА КУКУШЕВА ПРЕД \"СТАНДАРТ\": За да си здрав и щастлив, трябва да знаеш какво слагаш на трапезата"}
{"url": "http://standartnews.com/lyubopitno/opitay_tova_velikite_izobreteniya_gostuvat_v_muzeyko-377793.html", "text": "Знаеш ли кои са децата изобретатели? А кога е създадена първата двоична  азбука? Подсказваме - много преди ерата на интернет. Кога телефонът станал телефон и случайно ли е открит телевизорът? Отговорите на тези и много други въпроси, свързани с човешкото любопитство, превърнало се в научно-технически прогрес, дава изложбата \"Изобретенията\". Тя ще бъде открита в „Музейко\" на 13 ноември и ще остане в Детския научен център до края на 2018 г. Изложбата  ни превежда по безкрайно забавен начин през едни от най-важните научни изобретения в човешката цивилизация. Тя разказва процеса на откривателството чрез игрови интерактивни модули, превръщайки децата в истински изобретатели. Любознателните малчугани ще изпробват нови идеи, ще се усъвършенстват и няма да се изплашат, че ще сгрешат или ще се провалят. Защото провалът е част от пътя към успеха. \"Изобретенията\" представя сензационни открития от XIX и XX век, които ще запомним като едни от най-популярните изобретения, променили завинаги света, в който живеем. Посетителите на изложбата ще научат как са били създадени рентгенът, телефонът, морзовият апарат, както и по-малко известни, но ужасно забавни изобретения като слинкито, балона с горещ въздух или задвижваните от човешка сила автомобили. За втори път „Музейко\" е спирка от турнето на изложбата \"Изобретенията\". Преди година и половина тя потегля именно от Детския научен център, за да обиколи Северна България. Досега \"Изобретенията\" са гостували в Разград и Габрово.", "date": "2018.11.06", "title": "ОПИТАЙ ТОВА: Великите изобретения гостуват в „Музейко”"}
{"url": "http://standartnews.com/biznes/_mamyat_fermeri_s_falshivi_imeyli_ot_imeto_na_nap-377875.html", "text": "Разпространяват се фалшиви имейли от името на НАП, предупреждават от агенцията. Те са написани на английски език като информират получателите им, че имат право на възстановяване на суми. Имейлите приканват да се последва линк, за да се попълни формуляр за получаване на парите. От НАП предупреждават, че това представлява класическа форма на „фишинг\" атака, чрез която се цели опит за кражба на лична информация от интернет - потребителски имена за достъп, пароли, банкови сметки и т. н. Текстът на фалшивите електронни съобщения гласи: \"We are glad to inform you that you were entitled to a refund of 499 BGN. Please fill out the form on our website to get your payment. Important! Ensure that the bank account on page 2 of the bulletin (template 2001) that you have declared that you want to receive the overpayment is correctly filled in.\"  ", "date": "2018.11.06", "title": "Мамят фермери с фалшиви имейли от името на НАП"}
{"url": "http://standartnews.com/biznes/aurubis_s_nova_investitsiya_za_260_mln_lv_u_nas-377880.html", "text": "Българската металургична индустрия е дала продукция на стойност 9.6 млрд лв. и е допринесла за 15.4% от общия износ на България за изминалата година. Пряко заети в сектора са 13 400 души, като средната работна заплата в черната металургия е 1440 лв., а в цветната – 1780 лв. Добавената стойност на един зает в производството на цветни метали създава 5 пъти по-висока добавена стойност от средната за преработващата промишленост. Това стана ясно днес по време на националното честване на Деня на металурга. „България дава 16% от анодната мед, 8% от рафинираната мед, 6% от оловото и 4% от цинка, произвеждани в целия Европейски съюз\", каза по време на представянето на бранша Антон Петров, председател на Българската асоциация на металургичната индустрия (БАМИ). Домакин на Деня на металурга тази година беше заводът на „Аурубис\" в Пирдоп. Повод са 60 години от създаването на медодобивния комбинат, както и обявяването на новата инвестиционна програма на компанията за България. „Данните за производството на мед са впечатляващи, резултат от инвестираните досега 1.2 милиарда лева\" , каза по време на събитието заместник министър-председателят Томислав Дончев. „Най-ценната подкрепа, която държавата може да окаже, е образованието и произвеждането на добри инженери\", допълни още той. „Аурубис\" ще инвестира пряко нови 260 млн. лв. в България през следващите четири години, като финансирането е изцяло за сметка на компанията. „Новите ни инвестиции са в три основни направления: модернизация на инфраструктурата на завода, нови инсталации за по-ефективно извличане от суровините с технологии, разработени от нашия екип за развойна дейност, както и нови вложения за опазване на околната среда\", каза Тим Курт, Изпълнителен директор на „Аурубис България\" при представянето на инвестиционната програма. Компанията осъществява 9% от износа и 6% от вноса на страната и има структуроопределяща роля за българската икономика. Сред гостите за отбелязването на професионалния празник в „Аурубис\" бяха вицепремиерът Томислав Дончев, министърът на труда Бисер Петков, Главният изпълнителен директор на базираната в Германия група Aurubis Юрген Шахлер, посланици, народни представители, ръководствата на всички компании от металургичния сектор, компании от минния сектор и химическата индустрия, ветерани от историята на медодобивния комбинат в Пирдоп, национално представените работодателски и синдикални организации. По време на събитието беше представен филм за 60-годишната история на медодобивния завод, създаден от екипа на Десислава Тенекеджиева, както и книгата „Медното сърце на България. От МДК „Георги Дамянов до „Аурубис България, 1958-2018\", която обхваща изминалите шест десетилетия.", "date": "2018.11.06", "title": "“Аурубис” с нова инвестиция за 260 млн. лв. у нас"}
{"url": "http://standartnews.com/svyat/podgotvyat_sreshta_borisov__tramp_prez_2019_godina-377760.html", "text": "Срещата на премиера Бойко Борисов с президента Доналд Тръмп се подготвя за началото на 2019 г. Това стана ясно след разговора на вицепремиера и министър на външните работи Екатерина Захариева с държавния секретар на САЩ Майк Помпео. По визитата вече се работи, разбрахме се, че това може да се случи в първите три месеца на следващата година, потвърди Захариева на излизане от Държавния департамент. Двамата първи дипломати обсъдиха отношенията между София и Вашингтон и по-специално стратегическото партньорство в областта на отбраната и плановете за модернизация на българските въоръжени сили. По време на разговора Захариева е поставила въпроса за включване на България в програмата на САЩ за безвизови пътувания. „Един от основните критерии за включване в програмата е броя на отказаните американски визи и затова полагаме усилия, като в тясно сътрудничество с посолството на САЩ в София информираме българските граждани за условията, на които трябва да отговарят, за да получат виза\", коментира Захариева. Тя допълни, че е поставила и въпроса за сключване на спогодба за социална защита. „САЩ имат такава спогодба с редица европейски страни, но не и с България. Подобно споразумение ще помогне много на живеещите в САЩ 400 000 българи. Работим последователно по въпроса и сме облекчили доста процедурите, но сега потвърдихме желанието на България да бъде включена в списъка със страни, с които да се преговаря приоритетно по сключването на такава социална спогодба\", каза министър Захариева. Сред темите бяха и усилията на България за диверсификация на източниците и трасетата на енергийни доставки. „Говорихме за интерконектора с Гърция и за терминала за втечнен природен газ до Александруполис, както и за усилията ни по изграждане на газовия хъб „Балкан\", който ще доведе до конкуренция на маршрутите и източниците на доставка на природен газ\", коментира външната министърка. Захариева и Помпео обсъдиха също Близкоизточния мирен процес, сирийската криза и още няколко горещи международни теми. \"Срещата беше отлична възможност да препотвърдим стратегическото си партньорство и отличните контакти между двете страни\", коментира Захариева. По-късно днес тя ще се срещне и с посланик Джон Болтън, съветник на президента Тръмп по въпросите на националната сигурност и член на кабинета. Програмата на Захариева в САЩ включва срещи с Джуди Ван Рест, изпълнителен вицепрезидент на Международния републикански институт и с Робърт Бенджамин, регионален директор за Централна и Източна Европа в Националния демократически институт.", "date": "2018.11.06", "title": "Подготвят среща Борисов - Тръмп през 2019 година"}
{"url": "http://standartnews.com/svyat/facebook_e_blokiral_115_akaunta_predi_mezhdinnite_izbori_v_sasht-377771.html", "text": "Фейсбук съобщи, че е блокирал 115 акаунта, които може да участват в \"координирано неавтентично поведение\" преди официалното начало на междинните избори в САЩ, съобщи телевизия Си Ен Би Си. Компанията посочи, че американските власти са я уведомили в неделя за онлайн дейността по акаунтите, които според тях може би са свързани с чуждестранни дружества. Блокирани са 85 акаунта в Инстаграм и 30 акаунта във Фейсбук. Акаунтите в Инстаграм са били на английски, докато тези, свързвани със социалната мрежа - на френски и руски. Компанията посочи, че ще предоставя информация за развитието на ситуацията, след като получи такава.", "date": "2018.11.06", "title": "Facebook е блокирал 115 акаунта преди междинните избори в САЩ"}
{"url": "http://standartnews.com/lyubopitno/idris_elba___nayseksi_mazh_2018-377796.html", "text": "Идрис Елба бе удостоен с титлата „Най-секси мъж на 2018-а\" от списание „People\". Актьорът  сподели в интервю: „Чувството е много приятно и със сигурност ще повлияе на егото ми. Майка ми много ще се гордее.\" Главният редактор на изданието Джес Кейгъл коментира: „Хората възприемат значението на думата „секси\" отвъд физическите черти, въпреки че и те са от значение. Важно е за един мъж да има качества на добър съпруг и баща. Ние винаги се стараем да предоставим на читателите ни желаното от тях. Всеки един от носителите на тази титла е секси по свой собствен начин.\"  Елба е 33-ят член на ексклузивния клуб на най-привлекателните мъже в света. 29-годишния Мел Гибсън бе първият награден през 1985-а, когато започна надпреварата.", "date": "2018.11.06", "title": "Идрис Елба -  най-секси мъж 2018"}
{"url": "http://standartnews.com/mneniya/chelen_sblasak_v_parlamenta_za_byudzhet_2019-377747.html", "text": "Най-важният закон влиза в пленарна зала днес. Ако има кворум, от 13 ч. депутатите започват да гледат Бюджет'2019, а заедно с него и разчетите на Държавното обществено осигуряване и на Здравната каса. Новият бюджет е най-социалния откъм разходи и най-амбициозния откъм приходи. 214 милиарда лева БВП звучат сериозно. Особено когато са гарнирани с ниски данъци за бизнеса и запазване на десятъка за хората. Прибавени са и 10% увеличение на заплатите в целия бюджетен сектор, почти 1 милиарда за пенсии. Повече пари са заделени за лекари, учители, полицаи, военни като за преподавателите увеличението е най-сериозно – 20%. От 1 януари 2019 г. минималната работна заплата се вдига от 510 на 560 лв., от 1 юли всички пенсии се индексират 5,7 на сто като таванът им се вдига от 910 на 1200 лв., а минималният осигурителен доход – от 2600 на 3000 лв. Премиерът Бойко Борисов определи разчетите като най-амбициозните за целия преход. С аргументите, че в тях са заложени повече пари за сираци, 150 млн. отгоре за деца с увреждания, за първи път бюджетът за здраве надхвърля 5 милиарда. Бюджет – мечта, казват управляващите. Предизборен закон, контира опозицията. Къде е истината, може би ще стане по ясно по време на обсъжданията. Но отсега прави впечатление, че вместо управляващите да са спокойни и уверени, издават нервност. И неспокойна забързаност. Обичайно бюджетната процедура се „точи\" цял ноември. Сега, още преди първия ден на „бюджетния\" месец разчетите бяха приети на извънредно заседание на кабинета, при това в неделя. Проектите минаха за три дни в парламентарните комисии, стартът на дебата в зала също е необичаен – извънредно заседание във вторник. Според част от депутатите управляващите бързат, за да пресекат парадирането на БСП с изготвения от червените алтернативен бюджет. Неговата гордост е 6 400 лв. държавна помощ за раждане на второ дете. Идеята, гарнирана с приятните за ухото на масите данъци срещу богатите и корпорациите, със сигурност би направила БСП интересна в очите на мнозина. Друга част от депутатите обаче коментират припряността на управляващите с нестихващите протести – на майките срещу Валери Симеонов, на шофьорите срещу цената на горивата. Когато към това се прибави и обявеният от ВОЛЯ бойкот на парламента, човек и да не е депутат, започва да си мисли, че замирисва на избори. Бюджет 2019 ще предизвика предсрочни парламентарни избори, даде гледната точка на  ДПС зам.-председателят на групата на движението Йордан Цонев. „Бюджетът е предизборен, не е съобразен с икономическите реалности. Той увеличава разходите, помпа цените и води до забавяне на икономическия растеж. Инфлацията ще изяде част от доходите\", анализира разчетите експертът на ДПС. Той обвини управляващите, че искат с пари на данъкоплатците да спечелят европейските и местните избори, които са през май и през есента на 2019 г. Това ще доведе до „трети избори догодина и точно третите няма да ги спечелят\", прогнозира Цонев. С така дадените заявки,  бюджет 2019 ще стане днес не поле за конкуренция на политически идеи, а арена за челния сблъсък: управляващи опозиция – като се започне от събирането на кворума и се стигне до партийните оценки за разчетите. За ГЕРБ те са най-социалните, за БСП - опит за оцеляване на кабинета, за ДПС – знак за предсрочни избори.", "date": "2018.11.06", "title": "Челен сблъсък в парламента за бюджет 2019"}
{"url": "http://standartnews.com/mneniya/kak_shte_se_prenaredi_mozaykata_pri_zaguba_na_tramp-377865.html", "text": "Бил съм свидетел как светът възприема американския политически диалог. Като млад съчинител на речи бях озадачен, когато моят шеф изтри отметка за очаквани аплодисменти, която би могла да бъде погрешно изтълкувана в чужбина. Когато постъпих в Държавния департамент, разбрах, че е бил прав: чуждите дипломати поглъщат жадно нашите новини. Нещо, което ще се посрещне с възторг в Дъбюк (център на административен район в щата Айова - б.р.) може да създаде проблеми в Дубай, което не си струва. Цял свят наблюдава американските избори, но малко от тях ще държат публиката така залепена за телевизионните екрани, като вотът на 6 ноември, когато избирателите ще се отправят към урните за междинните избори. Конвенционалният разум предполага, че демократическата вълна е на път, за да промени контрола над поне една от камарите на Конгреса след две години управление на администрацията на Тръмп. Американският политически борд вероятно ще претърпи размествания - а заедно с него и геополитическият. Как ще резонира това отвъд нашите граници? Отговорът е: повече и по-малко, отколкото можете да си мислите. Първо, малко контекст. Ниските рейтинги на одобрение за Тръмп са воденичен камък около шията на републиканците. Но той далече няма да бъде първият американски президент, който ще получи слаба оценка по средата на мандата. Всъщност, американската политика още от далечната 1974 г., когато демократите отнеха 49 места на републиканците като ответна отрицателна реакция срещу Никсън и Уотъргейт, постоянно бива \"накъсвана\" от изборни \"вълни\", изразяващи послание на недоволство. Така бе през 1982 г. заради демократите, недоволни от Рейгън, през 1994 г. заради републиканците, недоволни от Клинтън, и през 2010 г., когато републиканците от Чаеното парти се надигнаха срещу Обама. Въпреки това и тримата (потърпевши от тези \"вълни\") президенти Рейгън, Клинтън и Обама бяха преизбрани при следващата си \"явка\" пред избирателите. Цунами може да затрие мнозинството на Тръмп в Камарата на представителите, но \"картата\" на сенатските избори е благоприятна на Републиканската партия. Тръмп вероятно все пак ще успее да запази позициите в Сената след изборите и ще има време да се пренастрои. Но ако той загуби Камарата, светът ще даде съвсем различна оценка на политическото пренареждане във Вашингтон. След загубите си на междинните избори през 2010 г. Обама веднага се отправи към Азия. Появата му на световната сцена недвусмислено напомни на домашната публика за нещо, което Бил Клинтън се почувства задължен да изрече открито след загубите на неговата партия през 1994-а: американският президент винаги тежи на мястото си. Той веднага се изправя пред два международни теста. Първо, когато се срещне с руския президент Владимир Путин на 11 ноември в Париж, той трябва да избегне повторение на фиаското от Хелзинки. Тогава американският президент стана обект на повсеместно осъждане заради хвалбите си по адрес на руския си колега и заради отхвърлянето на на констатациите на разузнавателните агенции на САЩ, че Москва се е намесила в американските избори през 2016 г. Предизвикателството, пред което Тръмп ще се изправи след междинните избори, е сложно. Той не може да си позволи отново да изглежда глух по въпроса за Русия и още повече да отблъсне републиканската си база, която е все по-важна за него. В същото време той трябва да демонстрира, че протягането на ръка към Москва носи някакви плодове. Путин може би е склонен да хвърли на Тръмп спасителен пояс. Съветникът по националната сигурност Джон Болтън ще бъде под натиск да реши дали някаква оферта от Путин - като например по-тясно сътрудничество по Сирия, Украйна или Иран - е реалност или коварна уловка. На срещата на Г-20 в Буенос Айрес на 30 ноември Тръмп се изправя пред още по-тежък тест: среща с китайски лидер Си Цзинпин. Ако претърпи значителни изборни загуби, Тръмп ще бъде под натиск да деескалира търговската война, което винаги е болезнено място за неговите републикански привърженици. Но дали Пекин, с търпеливия си подход и контрол над авторитарната си система, ще бърза да търси изход от една търговска война, започната от един президент, който сега му се вижда трайно отслабен? Китай е по-добре изолиран и по-способен да функционира като \"съпротивляваща се икономика\", но една сделка \"замразяване срещу замразяване\" на митата, докато двете страни се върнат към масата за преговори, може да се окаже от взаимен интерес. Тръмп може също така да потърси повече сътрудничество от Пекин за Северна Корея, но е малко вероятно да го получи, ако неговата администрация продължи да втвърдява тона спрямо Китай. Беше ли острата реч на вицепрезидента Майк Пенс срещу Китай на 4 октомври прелюдия за ескалация срещу Пекин, или Тръмп вместо това ще търси стратегическо сътрудничество? Това са някои от ключовите въпроси, на които един отслабен президент ще трябва да отговори. Ако републиканците загубят властови позиции, неговият дипломатически гамбит спрямо Северна Корея ще бъде подложен на изпитание: Ким Чен-ун може да сметне, че Тръмп сега още по-отчаяно ще търси някаква \"победа\" на международната арена. Ще продължи ли Тръмп да базира севернокорейската си политика върху личните си отношения с диктатора, в когото казва, че \"се е влюбил\", или ще потърси повече подкрепа от съюзниците, чието поведение често намира за лошо? Естествено, както в страната, така и в чужбина всички тези сметки     Още в първия ден след междинните избори между демократите реално ще започнат \"невидими първични избори\" за избиране на партиен кандидат, способен да победи (в президентските избори) през 2020. Демократите ще трябва да определят каква външна политика ще следват в тази кампания, лавирайки между трудни проблеми, включващи изработването на алтернатива на тръмпизма в глобален мащаб, търсейки път в същото време към поддаващите се на убеждаване избиратели на Тръмп, които се чувстват зарязани от глобализацията. С други думи, Тръмп не е единственият, комуто предстои да изпълнява труден танц. Американците рядко гласуват с мисъл за външната политика. За тях проблемите от здравеопазването до работните места и имиграцията, разбира се, са записани върху избирателните бюлетини с дебел шрифт и имат много по-голямо значение от мястото на Америка в света. Но изходът (от сегашните избори) въпреки всичко това ще зададе рамките, в които Тръмп ще маневрира през следващите две години на президентството си както между избирателите, така и между чуждестранните лидери. Ще бъде би Тръмп окуражен или отслабен в провеждането на външната си политика? На 7 ноември ще започнем да получаваме отговори. * Авторът е бивш началник на кабинета на председателя на Сенатската комисия по външните работи и шеф на канцеларията на Държавния департамент на САЩ в периода 2013-2015 г. В момента е сътрудник-изследовател на Фонда Карнеги за международен мир.", "date": "2018.11.06", "title": "Как ще се пренареди мoзайката при загуба на Тръмп"}
{"url": "http://standartnews.com/lyubopitno/nameriha_rampa_za_povdigane_na_mnogotonni_blokove_v_drevniya_egipet-377813.html", "text": "Археолози откриха в древна кариера в Египет, в която някога се е добивал алабастър, 4500-годишни следи от рампа за повдигане на многотонни каменни блокове, съобщи \"Сайънс алърт\". Алабастърът се е използвал за създаване на скулптури, съдове, саркофази, както и за облицовка на стени и подове в храмове. Древните египтяни го добивали в кариери в района Хатнуб, северно от Луксор. Учени от университета в Кайро и британски специалисти установиха, че системата за повдигане на блокове в Хатнуб включвала централна рампа, обградена от две страни със стълби. В скалата имало отвори, в които били поставени дървени стълбове, камъните били пренасяни с дървени шейни, а стълбовете имали роля на скрипец. Учените заключили, че древната рампа е била използвана до управлението на фараона Хеопс, когато била построена Великата пирамида в Гиза.", "date": "2018.11.06", "title": "Намериха рампа за повдигане на многотонни блокове в древния Египет"}
{"url": "http://standartnews.com/svyat/tramp_priklyuchi_kampaniyata_si_za_mezhdinnite_izbori-377801.html", "text": "Президентът Доналд Тръмп приключи късно снощи ожесточената кампания за днешните междинни избори в САЩ с последен митинг в Кейп Жирардо, щата Мисури, предадоха агенциите. По-рано през деня той говори и на публични мероприятия в Охайо и Индиана, отправяйки настоятелен призив към избирателите да запазят крехките постижения на неговата републиканска администрация, които могат да бъдат заличени, ако демократите получат надмощие в Конгреса, посочва Асошиейтед прес. Няколкомесечната предизборна кампания на Тръмп беше белязана от расова реторика, хардлайнерски ходове в имиграционната политика и безразборни политически предложения, отбелязва АП. Във всяка от последните си три речи през деня той излагаше основните елементи от вътрешно и външнополитическия дневен ред на своята администрация, хвалейки се пред свои симпатизанти какво е успял да постигне за две години в Белия дом. Той ги увери, че гласуването за републиканците на междинните избори ще означава силни правоохранителни органи и още по-строга имиграционна политика, докато гласуване за демократите би довело в страната поток от нелегални имигранти с криминално минало и повишение на данъците. \"Всичко постигнато е крехко, всичко, за което ви говорих може да бъде върнато назад и променено, ако демократите се върнат\", каза Тръмп по открита телефонна линия, организирана от щаба на неговата кампания вчера. \"Вижте как се държат те! Те се радикализират\", заяви президентът. В интервю за медийния конгломерат \"Синклер бродкастинг\" в предизборния ден Тръмп се опита да смекчи малко тона, като каза, че съжалява за някои от хапливите си изявления по време на кампанията. \"Бих желал да използвам много по-мек тон. Донякъде чувствам, че нямам друг избор, но може би имам\", допусна той. Но и в трите му последни речи вчера подобно желание не се усети, отбелязва АП. Специално по въпроса за нелегалната имиграция езикът му бе крайно остър, а атаките срещу демократите - директни.  Източник: БТА Доналд Тръмп Коментирай", "date": "2018.11.06", "title": "Тръмп приключи кампанията си за междинните избори"}
{"url": "http://standartnews.com/lyubopitno/puskat_nokia_51_plus_za_prodazhba_v_balgariya-377818.html", "text": "HMD Global, домът на телефоните Nokia, започва продажбата на Nokia 5.1 plus в България. Смартфонът предоставя чудесни гейминг възможности, а за графиката е използван изкуствен интелект. Всичко това идва в стилен и ценово ориентиран пакет. Nokia 5.1 plus комбинира модерен дизайн и качество на изработката, който гарантират уникално изживяване на своите почитатели в България. Росен Петков, генерален мениджър на HMD Global за Балканите, Румъния, Молдова, Грузия, Унгария и Адриатика, каза: „С Nokia 5.1 plus даваме възможност на повече любители на марката Nokia в България да се докоснат до вълнуващи игри и забавления . Нашата цел беше да доставим производителност – изображения базирани на изкуствен интелект (AI) и съвременен дизайн в едно достъпно устройство, така че повече хора да могат да играят мобилни игри, да се наслаждават на любимите си сериали и да гледат страхотно съдържание. Nokia 5.1 plus е за нашите технологични фенове, които търсят най-добрата комбинация цена-качество.\" Към днешна дата Nokia 5.1 plus е един от най-достъпните смартфони с последния MediaTek, чипсет – MediaTek Helio P60. Проектиран е да поема с лекота и прецизност големи натоварвания от игри, видео приложения и множество задачи едновременно. Изкуственият интелект използван в направата на Nokia 5.1 plus позволява адаптиране на смартфона към начина му на използване, разпознаване на лица и обработка на снимки в реално време. Смартфонът е оборудван с всички важни сензори, за да се насладите до край на най-новите игри и приложения. Лицевото разпознаване допълва пръстовия отпечатък, като по този начин гарантира сигурност и бърза идентификация. Nokia 5.1 plus използва съвременни алгоритми при изображенията и реализираните фотографии са в стила на професионално студио. Технологията позволява разпознаване на дълбочината на изображението и „боке\" ефект – артистично преливане на фона, както и селективна портретна светлина. Двойната, основна 13MP/5MP камера с електронна видео стабилизация осигурява стабилно и ясно видео заснемане и идеални изображения от най-вълнуващите моменти с вашите приятели. Фазовият автофокус гарантира чисти и добре фокусирани снимки. Зашеметяващият 5.8-инчов дисплей, покрива устройството от край до край, като осигурява на потребителите максимално съдържание. Nokia 5.1 plus е с изчистен дизайн, с 2.5D извито предно и задно стъкло, допълнено от извити ръбове и гланцирано покритие. Смартфонът е тънък около 8 мм и ергономичният дизайн с непрекъсната извивка стои много удобно в ръката. Nokia 5.1 plus има здрава метална конструкция, която е преминала тестове при екстремни температури и тестове за изпускане, за да покрива взискателните стандарти на телефоните с марка Nokia. Nokia 5.1 plus е част от семейството на Android One и предлага проектирани от Google сигурност и изкуствен интелект за отлично изживяване. Nokia 5.1 plus ще остане актуален във времето с 3 години ежемесечни обновявания за сигурността и две години актуализации на операционната система. Както при всички смартфони Nokia в програмата Android One ще получите и повече батерия и място за съхранение, благодарение на внимателно подбраните приложения. Ще бъдете винаги с една крачка напред с най-новите услуги на Google, като Google Assistant и Google Photos, с безплатна неограничена памет за съхранение на снимки във високо качество. Смартфонът е с Android Oreo™, което позволява да се насладите на най-новите функции, включително Google Lens; картина-в-картина, за работа с повече приложения едновременно; динамично търсене в Google Play, за да откривате и стартирате приложения с минимално усилие и възможност за пестене на батерията с функции като ограничаване на приложенията във фонов режим. Моделът е готов за Android P и се предлага в три цвята: черен, бял и тъмно син на препоръчителна крайна цена на дребно 429лв.", "date": "2018.11.06", "title": "Пускат Nokia 5.1 plus за продажба в България"}
{"url": "http://standartnews.com/svyat/tramp_iskal_da_bade_pomek_kato_prezident_no_nyamal_izbor-377829.html", "text": "\"Бих искал да имам много по-мек тон. Усещам, че в известна степен нямам избор, но може би имам и може би е могло да бъда по-мек\". Това заяви американският президент Доналд Тръмп, който през първите две години на своето управление не престава да отправя остри нападки срещу демократите и да разпалва страховете от имиграцията. На въпрос в интервю за телевизионния канал Sinclair Broadcasting, дадено в навечерието на междинните избори за Конгрес в САЩ - дали има нещо, за което съжалява през първите си две години на поста, държавният глава отговори: „Бих казал - тона\". Тръмп направи поредица от медийни изяви и участия в предизборни кампании в Охайо, Индиана и Мисури в деня преди изборите, които трябва да определят дали републиканците ще запазят контрола си върху Камарата на представителите и Сената. Желанието на президента за по-мек тон не си личеше по време на публичните му появи в понеделник, пише investor.bg. В една от тях той нарече кандидата за губернатор на Охайо от Демократическата партия Ричард Кордрей „лош човек\". Тръмп повтори и определението си за сенатора демократ  Елизабет Уорън - „Покахонтас\". В своето интервю Тръмп заяви още, че не е доволен от язвителността в днешната американска политика, но обвини за това предстоящите избори. „Много бих искал да се разбираме и смятам, че след изборите много неща могат да се случат\", посочи президентът. По време на предизборно мероприятие в Мисури президентът обяви и новия си слоган за следващите президентски избори, който ще бъде „Да запазим Америка велика\" (Keep America Great). В изказване в рамките на събитието президентът нарече себе си и своите поддръжници „суперелити\".", "date": "2018.11.06", "title": "Тръмп искал да бъде по-мек като президент, но нямал избор"}
{"url": "http://standartnews.com/svyat/moskovisi_zaplashi_rim_sas_sanktsii_za_byudzheta-377837.html", "text": "Европейският съюз може да наложи санкции на Италия, ако не бъде постигнато споразумение за бюджета на страната за догодина. Това заяви еврокомисарят по икономическите въпроси Пиер Московиси, цитиран от Ройтерс и investor.bg. Миналия месец Европейската комисия отхвърли италианския проектобюджет с довода, че нарушава европейските фискални норми и е възможно още да увеличи държавния дълг на страната. „Искам диалог, но санкции в крайна сметка могат да бъдат приложени, ако не постигнем споразумение\", каза Московиси в по време на  срещата на европейските финансови министри. Рим разполага с една седмица, за да въведе промени във фискалните си планове, преди да изтече крайният срок на 13 ноември. Това обаче е най-ясният сигнал досега, че страната ще трябва да се изправи пред последици, ако не спазва европейските правила. „На 13 ноември очакваме силен, точен отговор от италианското правителство\", заяви Московиси. В понеделник италианският финансов министър Джовани Триа е заявил пред финансовите министри от еврозоната, че работи за постигането на компромис с Брюксел, но все още е прекалено рано да се говори за промяна на бюджета. Триа настоя, че по-големият дефицит за следващата година няма да увеличи големия държавен дълг на страната, който в момента е над 130% от брутния вътрешен продукт. Според представители на ЕС, ако няма промяна в бюджета, то Европейската комисия по всяка вероятност ще отговори на срещата си на 21 ноември с издаването на критичен доклад за дълга на Италия – първа стъпка преди началото на дисциплинарна процедура срещу страната. Европейските финансови министри пък публикуваха общо изявление, в което посочват, че са съгласни със становището на ЕК. Очакваме Италия и Комисията да водят открит и конструктивен диалог, а Италия да си сътрудничи тясно с Комисията при подготовката на преразгледан бюджетен план, се посочва в изявлението, цитирано от БТА. Италианският проектобюджет се превърна в голям политически проблем за ЕС, тъй като прекалено силният натиск върху Италия може да доведе до обратен ефект, като бъде разпалена още повече евроскептичната реторика, а разногласията между Рим и Брюксел да се задълбочат. Докато Московиси и няколко други финансови министри се придържаха към по-предпазливия тон преди и след срещата, словашкият финансов министър Петер Кажимир бе по-остър, като предупреди, че подходът на Рим може да подкопае фундаментални реформи в еврозоната. Поведението на Италия излага на риск плановете ни, написа той в Twitter.", "date": "2018.11.06", "title": "Московиси заплаши Рим със санкции за бюджета"}
{"url": "http://standartnews.com/lyubopitno/ako_se_kachvate_vseki_den_na_kantara_povishavate_shansa_si_za_otslabvane-377812.html", "text": "Учени от University of Pittsburgh School of Nursing and University of California, San Francisco School of Medicine са стигнали до извода, че най-успешно отслабват тези хора, които ежедневно мерят теглото си. Резултатите, получени след година наблюдения и представени в Чикаго на конференция на асоциация на лекарите по сърдечно-съдови заболявания, са публикувани в EurekAlert. В експеримента са участвали 1042 души. Установено е, че колкото по-рядко даден човек се качва на кантара, толкова по-малко успехи има в избавянето от излишните килограми. При това участниците в експеримента не са получавали съвети каква диета трябва да следват. Според учените ежедневното претегляне е ключово, тъй като предполага самоконтрол и мотивация, пише още изданието.", "date": "2018.11.06", "title": "Ако се качвате всеки ден на кантара повишавате шанса си за отслабване"}
{"url": "http://standartnews.com/lyubopitno/pohodkata_i_siluetat_podskazvat_na_softuer_samolichnostta_na_vseki_chovek-377848.html", "text": "Специалисти от Китай пуснаха в продажба софтуер, който разпознава хората по походката и силуета, когато са скрили лицата си от камерите, съобщи агенция Асошиейтед прес. Новата технология се използва по улиците на Пекин и Шанхай и е част от усилията на Китай в разработването на изкуствен интелект. По думите на Хуан Юнчжан, директор на компанията, създала софтуера, той е способен да разпознава хората на разстояние от 50 метра, дори когато те са в гръб или лицето им е покрито с маска. Новата технология ще попълни празнина в областта на лицевото разпознаване. То се нуждае от изображения на лицето в близък план и с висока резолюция, за да може да действа. Китайската полиция използва лицевото разпознаване, за да идентифицира хора в тълпата и при нарушения на правилата за уличното движение.", "date": "2018.11.06", "title": "Походката и силуетът подсказват на софтуер самоличността на всеки човек"}
{"url": "http://standartnews.com/lyubopitno/prostitutkite_v_amsterdam__zaplasheni_ot_preselenie-377870.html", "text": "Властите в  Амстердам предложиха преместването на жриците на любовта от «квартала на червените фенери» в други райони, за да не пречат  туристите на дейността им. «Като алтернатива на известния район може да се открият бордеи в хотели, обзаведени със сейфове  за пари и камери за безопасност». Това е предложила членът на  съвета на политическата партия на Холандия GroenLinks Фемке Роусма (Femke Roosma). По думите й, това ще позволи на проститутките да работят далече от камерите на туристите. \"Районът на червените фенери\" отдавна е престанал да бъде идеалното място за сексиндустрията», поддържа идеята съветникът от ляволибералната политическа партия D66 Александр Хаммелбург (Alexander Hammelburg). Освен това се смята, че преместването на нова територия е необходимо, тъй като много от клиентите предпочитат да си поръчват проститутка чрез интернет или в хотела, вместо да посещават  известния район, поради което много от прозорците на публичните домове пустеят. През февруари общината в Амстердам пусна постановление, с което затяга правилата за  посещения в «Квартала на червените фенери» от  туристи. От април 2018 г. групи над пет човека ще трябва да получават специално разрешение за достъп до труженичките от сексиндустрията.", "date": "2018.11.06", "title": "Проститутките в Амстердам  заплашени от преселение"}
{"url": "http://standartnews.com/biznes/cocacola_i_viber_s_evropeyska_nagrada_za_kampaniya_v_balgariya-377869.html", "text": "Българска кампания на Сoca-Cola, най-популярната безалкохолна напитка в света, и Rakuten Viber, най-разпространеното приложение за безплатни разговори, бе отличена с наградата Best use of Mobile на престижния европейски конкурс Digiday Europe в Лондон. Taste the feeling of Coca-Cola & Viber бе номинирана в три категории Best Use of Mobile, Best Branded Content series и Best Branding Consumer Campaign, като грабна приза за най-добра мобилна рекламна кампания в Европа, изпреварвайки на финала S4M и Pernod Ricard с активацията им drive-to-store. Digiday Marketing and Advertising Awards отличава най-значимите маркетингови и рекламни компании, кампании и технологии в Европа. Coca-Cola намери място сред победителите с иновативния подход на марката да използва публичен акаунт, стикер пакет с промо код механизъм и чат бот, за да обвърже покупката на напитката с възможност за спечелване на брандирани ексклузивни стикер пакети във Viber. Благодарение на лесния и геймифициран механизъм  потребителите конвертират в различните инструменти на мобилното приложение, използват QR кодовете от бутилките и изпращат номерата под капачките на специално създадения чат бот, като едновременно с това се забавляват и споделят с приятели чрез уникалната социална платформа на марката - MySparx. Резултатите от едномесечната кампания бележат процент на реализация над 10 пъти от стандартния за индустрията, със 180 хиляди сваляния на стикер пакета, 289 хиляди споделени стикери и 98 хиляди абонати към чат бота за територията на България. \"Заслужена награда! Горд съм, че усилията ни показаха толкова добри резултати и че кампанията ни бе забелязана в този престижен конкурс. Благодаря на българския екип на Coca-Cola, че ни се довериха и се впуснаха в това дигитално приключение с нас!\", коментира Head of Sales на Viber за Централна и Източна Европа Константин Костадинов. \"Coca-Cola е известна с иновациите, които предлага на своите потребители, следвайки тенденциите, които харесват, и променяйки се заедно с тях. Кампанията ни с Viber е изцяло местна инициатива и първата по рода си в глобален план, но постави страната ни на още по-видимо място на дигиталната карта. Резултатите от Taste the feeling of Coca-Cola & Viber  показват, че потребителите оценяват усилията  ни да предлагаме добавена стойност и нови изживявания за тях. Признанието на експерти от цяла Европа прави този успех още по-ценен. Благодарим на Viber за устойчивото ни партньорство и споделената визия за развитие и дигитализация на бизнеса, така че да взаимодейства още по-вълнуващо с потребителите.\", сподели Елиза Грънчарова, Регионален мениджър на Кока-Кола за България. Стотици компании и марки участваха в надпреварата на тазгодишното издание на Digiday Europe като премериха сили в 32 различни категории. Някои от останалите финалисти в конкурса са Lego, Adidas, Boiler Room и Google и други.", "date": "2018.11.06", "title": "Coca-Cola и Viber с европейска награда за кампания в България"}
{"url": "http://standartnews.com/biznes/koi_sa_nayprodavanite_novi_koli_v_balgariya_za_2018-377765.html", "text": "Данните на КАТ за регистрациите през януари-септември 2018, включени са категориите M1 и N1, разкриват че за този период са регистрирани 30 627 нови леки автомобила. С продадени 3279 автомобила Dacia, е на първо място по продажби на нови коли в България. През първото полугодие румънският бранд отстъпваше на компанията майка Renalut, която все пак е на второ място с 3171 продажби. На трета позиция е Skoda с 2958 регистрирани автомобила. Nissan заема четвърто място с 2651 регистрации, като бележи най-голям скок в продажбите спрямо миналата година, когато бе на девето място. Ето и останалите марки в класацията за България: 1. Dacia - 3279 2. Renault - 3171 3. Skoda - 2958 4. Nissan - 2651 5. Toyota - 2448 6. Volkswagen - 2309 7. Peugeot - 1849 8. Kia - 1718 9. Ford - 1494 10. Citroen - 1150 11. Opel - 948 12. BMW - 802 13. Hyundai - 670 14. Audi - 661 15. Mercedes - 609", "date": "2018.11.06", "title": "Кои са най-продаваните нови коли в България за 2018?"}
{"url": "http://standartnews.com/biznes/proverkite_v_zimnite_kurorti_zapochvat_prez_mesets_dekemvri-377772.html", "text": "Комисията за защита на потребителите (КЗП) започва проверки в туристическите обекти в планинските курорти от началото на месец декември. Това съобщи председателят Димитър Маргаритов пред БНТ. \"Ще извършим първоначално проверки в обекти, в които през изминали периоди сме установили нелоялни практики относно поети и неизпълнени ангажименти или различен тип административни нарушения - липса на важна информация, проблеми с категоризацията\", добави Маргаритов. Той обясни, че предвид спецификата на зимния сезон някои от проверките ще бъдат съвместно с други контролни органи, като Държавната агенция за метрологичен и технически надзор, икономическа полиция и др. Целта е да се установи отговарят ли ски пистите на изискванията на Наредбата относно информационната обезпеченост, включително и обозначаването на степента на сложност на всяко от трасетата. Инспекторите ще проверят и дали са приведени в готовност съоръженията, извършена ли е профилактика, имат ли технически паспорти, в които да се регистрира кога и как са извършени съответните дейности по отношение на привеждането им в готовност за експлоатация, обясни Маргаритов. Активността на потребителите и реакциите на медиите при проблеми влияят върху търговците, които си вземат бележка и се опитват да приведат предоставяните от тях услуги в съответствие с изискванията на закона, каза Маргаритов в отговор на констатацията на водещия, че в последните години качеството на туристическия продукт у нас се подобрява. \"Някъде по средата може би сме и ние, институциите, които се опитват да противодействат на различния тип нарушения и стимулират потребителите да бъдат по-активни, а търговците по-коректни\", допълни председателят на КЗП. Маргаритов потвърди, че през целия зимен сезон Комисията ще извършва проверки и по традиционната си кампания, и по жалби от граждани. Сигнали могат да бъдат подавани по телефона, в интернет и в офисите на КЗП във всички областни центрове в страната.", "date": "2018.11.06", "title": "Проверките в зимните курорти започват през месец декември"}
{"url": "http://standartnews.com/biznes/chez_izpalnyava_klyuchovi_proekti_kray_sofiya_koeto_mozhe_da_dovede_do_kratki_prekasvaniya_na_elektrozahranvaneto-377802.html", "text": "ЧЕЗ Разпределение изпълнява ключови проекти за подобряване на електрозахранването в крайградските райони на София. В момента се довършват дейностите в Бояна, Драгалевци, Симеоново, вилна зона Симеоново, Бистрица, Панчарево, Кокаляне, Горубляне, Железница и Казичене. „Разбираме, че работата води до смущения на комфорта на клиентите, но ние сме длъжни да осигурим безопасността на нашите служители, които работят по мрежата. Призоваваме хората за малко търпение, защото тези дейности ще осигурят спокойствието им в дългосрочен план. Поемаме ангажимент да работим максимално оперативно и да сведем до минимум прекъсванията\", каза Виктор Станчев, главен оперативен директор  на ЧЕЗ Разпределение България. В момента ЧЕЗ Разпределение извършва реконструкция и модернизация на електропроводите, които захранват столичните Бистрица, Железница и вилна зона Симеоново.  Дейностите по реновиране на съоръженията ще повишат качеството и надеждността на електрозахранването на клиентите в тези райони. Във връзка с това, за осигуряване на безопасната работа на служителите и защита на живота и здравето им се налага извършването на оперативни превключвания, които ще доведат до кратковремени прекъсвания на електрозахранването на 6, 7 и 8 ноември межу 08:30 и 17:15 ч. Освен това ЧЕЗ Разпределение монтира и дистанционно обслужвани електромери, които дават възможност за анализ на мрежата в реално време, за проследяване на товарите и за наблюдаване на заетия капацитет. В момента работата се довършва в Бояна, Драгалевци, Симеоново, Панчарево, Кокаляне, Горубляне, Железница, Казичене, Пасарел. Предстои инсталирането им в с. Яна, в Горни и Долни Богоров и Враждебна. Освен монтирането на електромерите, се извършват дейности и за включвнето им в една обща система, така че да може да се извършва постоянен мониторин на мрежата. Работата налага да се извършват оперативни превключвания, които водят до кратковременни прекъсвания на електрозахранването. Клиентите, които ще бъдат без електрозахранване по-продължителен период от време биват уведомявани съгласно нормативните изисквания чрез средствата за масова информация и на сайта на ЧЕЗ Разпределение. Усилено се внедряват и автоматизирани устройства по електроразпределителната мрежа в динамично развиващите се райони около София, които значително ще подобряват качеството на услугата още от тази зима. Устройствата сигнализират къде е аварията и това скъсява времето за нейното локализиране, подават команда на съоръженията да се изключат, а някои устройства имат възможността сами да изключат електропровода. Освен това те дават възможност за отделяне на авариралия участък в рамките на няколко минути и по този начин по-голямата част от клиентите остават незасегнати, докато се отстраняват повредите.  През тази година инвестираме 6,6 млн. лв. в подобни елементи, като до края на годината предвиждаме броят им да е близо 800. „Това ще се усети много сериозно върху качеството на услугата, която предоставяме на нашите клиенти още през предстоящия есенно-зимен сезон, който вече започна\", допълни Виктор Станчев.", "date": "2018.11.06", "title": "ЧЕЗ изпълнява ключови проекти край София, което може да доведе до кратки прекъсвания на електрозахранването"}
{"url": "http://standartnews.com/biznes/shte_remontirat_tunel_praveshki_hanove_na_magistrala_hemus-377806.html", "text": "Вече е подписан договорът за изработването на технически проект при предстоящите ремонтно-възстановителни работи на тунел „Правешки ханове\" на АМ „Хемус\". Съоръжението, при 54-ти километър на автомагистралата, е с дължина 834 м и е част от трансевропейската пътна мрежа (TENT-T). В експлоатация е от 1999 г. Въз основа на проекта, който ще бъде изготвен след това ще бъдат предприети необходимите ремонтни дейности, съобщават от АПИ. Стойността на договора за проектиране е 193 062 лв. с ДДС. Изпълнител е „Виа План\" ЕООД. Срокът за изработването му е 150 дни. Предвидено е извършването на геодезически измервания, конструктивно обследване на тунела, при необходимост инженерно-геоложки проучвания и представянето на технически доклад с проектно предложение за ремонтно-възстановителни работи на съоръжението. Целта е да се предвидят всички нужни мерки и дейности, които трябва да се изпълнят в тунел „Правешки ханове\", в съответствие с изискванията на Наредбата за технически правила и норми за проектиране на пътни тунели. Предстои през ноември т. г. да бъдат сключени и договорите за проектиране на ремонтните работи в тунел „Топли дол\" на АМ „Хемус\" и в „Траянови врата\" на АМ „Тракия\".", "date": "2018.11.06", "title": "Ще ремонтират тунел „Правешки ханове“ на магистрала Хемус"}
{"url": "http://standartnews.com/biznes/bakb__s_rast_na_netnata_pechalba_ot__66_za_godina_-377780.html", "text": "Ръстът на кредитния портфейл на БАКБ АД води до нарастване с 10% на приходите от лихви. Нетният лихвен приход расте с 23% спрямо трето тримесечие на 2017 г.  Продължава спада на цената на финансиране на банката - с 25% по-малко от година по-рано, въпреки увеличението на депозитната база. Броят на клиентите и извършваните от тях трансакции значително нарастват, което води и до увеличаване на нетните приходи от такси и комисионни с 23 %. Кредитният портфейл на БАКБ отчита ръст от 16% спрямо година по-рано с основен двигател диверсифицирано кредитиране на МСП клиенти и физически лица. По този показател банката значително превишава средния ръст на банковия пазар в страната, отчетен за същия период  в размер на   6,18 %. Аналогично, привлечените средства нарастват с 16% и в двата сегмента: корпоративни депозити и депозити на граждани и домакинства, отчитайки Нетната печалба на БАКБ е с 66% повече, спрямо същото тримесечие на 2017г. Контролирането на оперативните разходи при максимизиране на ефекта от конкурентите предимства на банката и бизнес модела й, водят до подобряване на ефективността. БАКБ е добре обезпечена с капитал, като за период от една година  същият се увеличава с нови 5%,  предпоставка за продължаване на тенденцията на растеж и разширяване на кредитния  портфейл, при запазване на показателите й за стабилност и устойчивост и генериране на стойност за акционерите. Пълните отчети на БАКБ АД за третото  тримесечие, както и доклад на ръководството са налични на корпоративния ни сайт www.bacb.bg  в секция „Връзка с инвеститорите\".   БАКБ АД финансови индикатори BGN '000\tQ3'18\tQ3'17 \tdelta % Interest income/ приходи от лихви\t31 719\t28 820\t10% Ineterest expence/разходи за лихви\t-5 762\t-7 702\t-25% Net interest income/нетни приходи от лихви\t25 957\t21 118\t23% Net fees income/нетни приходи от такси\t4 886\t3 962\t23% Net profit/нетна печалба\t9 947\t6 002\t66% Loans (net)/Кредити (нето)\t866 843\t746 769\t16% Deposits/депозити на клиенти\t1 125 508\t972 305\t16% Общо привлечени средства\t1 157 497\t1 026 740\t13% Total assets/Общо активи\t1 344 073\t1 204 384\t12% CET1*\t169 487\t162 180\t5%", "date": "2018.11.06", "title": "БАКБ  с ръст на нетната печалба от  66% за година"}
{"url": "http://standartnews.com/biznes/pravim_industrialna_zona_u_nas_s_kitayskiya_grad_ninbo-377830.html", "text": "Българската държавна компания \"Индустриални зони\" съвместно с град Нинбо да създадат у нас съвместна индустриална зона. Като първа стъпка, \"Национална компания индустриални зони\" ЕАД съвместно с китайските партньори ще подготвят и подпишат меморандум, в който определят конкретните действия на страните. Това стана ясно по време на среща на икономическия министър Емил Караниколов с г-н Джън Шанджие, секретар на град Нинбо. Караниколов е на официална визита в Шанхай, където се провежда Първото издание на Китайския международен панаир за вносни стоки /CIIE/. За последните 10 години българският износ за Китай се е увеличил десетократно, а само през първите шест месеца на тази година нараства с 10% спрямо същия период на 2017 г., до 366.7 млн. долара, заяви Караниколов при посещението си на българския щанд на СIIE. Караниколов е  начело на бизнес делегация, в която влизат представители на 32 български компании-изложители. Те представят своите стоки и услуги в секторите хранително-вкусова промишленост и козметика. В първото издание на Китайския международен панаир за вносни стоки участват над 130 държави, а българското национално участие се организира от Изпълнителната агенция за насърчаване на малките и средните предприятия /ИАНМСП/ към Министерство на икономиката. Икономическият министър подчерта, че страната ни участва в СIIE, за да търси пазар на българските продукти в Китай. „Има още възможности за по-нататъшно разширяване на българския износ за страната и ще продължим да работим усилено тази тенденция да продължи и занапред\", допълни той. Българският щанд бе посетен лично и от Европейския комисар за здравеопазването и безопасността на храните Витенис Андриукайтис. Двамата обсъдиха и търговско-икономическото сътрудничество в рамките на инициативата \"16+1\". От 2014 г. Нинбо е домакин на ежегодното Експо за търговия и инвестиции във формат 16+1, в което Министерство на икономиката чрез ИАНМСП организира всяка година българско национално участие. Изразена бе готовност за организиране на сериозно участие от български компании и през следващата година. Провеждането на Китайския международен панаир за вносни стоки (CIIE) беше обявено от президента на Китай Си Дзинпин през май 2017 г. в рамките на първия диалог на високо ниво на форума \"Един пояс, един път\", проведен в Пекин. Организацията на форума се осъществява от Министерството на търговията на Китай и специално Бюро, създадено към министерството, както и от община Шанхай.", "date": "2018.11.06", "title": "Правим индустриална зона у нас с китайския град Нинбо"}
{"url": "http://standartnews.com/biznes/chaka_ni_do_11_poskapa_koleda-377831.html", "text": "Между 7 и 11 на сто се очаква да поскъпне посрещането на коледните и новогодишните празници заради скока на горивата. Това прогнозира пред БТА директорът на Института за анализи и оценки в туризма Румен Драганов. По думите му, най-много ще се оскъпят пътувания, които са били по-евтини миналата година, а по-високобюджетните ще запазят цената си. Поскъпването ще е най-голямо за тези, които не са ползвали екстрите от 1500 лева и нагоре за апартамент, а настаняване в двойна стая в тризвезден хотел. За двата празника се очаква общо пътуванията на българите да са около 540 000, от които около 110 000 ще са за чужбина. В България ще посрещнат празниците около 130 000 чужденци. Повечето от пътуванията по Коледа ще са свързани с посещение при близки и роднини, докато около Нова година и между двата празника най-много ще се търсят балнео, спа и уелнес почивки, културен, градски и исторически туризъм. Сред другите предпочитания за празнично посрещане ще са курортите, които предлагат ски и сноуборд, от тях по-търсени ще са тези, в които има и спа услуги. Ще се търсят и каменни къщи, места, в които се предлага храна на бавен огън, семейни хотели и вили. Малък дял са хората, които ще посетят за Нова година планински хижи - около 1200 души, каза Драганов. И тази година българите, които ще посрещат новогодишните празници в чужбина, ще изберат близките дестинации - Гърция, Македония, Сърбия, Турция и Румъния. Германия, Италия и Испания са най-предпочитани от европейските страни, защото там е най-голямата българска диаспора, коментира Драганов. За почивка в чужбина по новогодишните празници българинът средно ще изхарчи около 485 лева, а в България - около 275 лева. Чужденците ще похарчат у нас средно около 285 евро.", "date": "2018.11.06", "title": "Чака ни до 11% по-скъпа Коледа"}
{"url": "http://standartnews.com/biznes/national_geographic_se_interesuva_ot_turizma_i_istoriyata_na_balgariya_-377828.html", "text": "Българският туризъм е в подем, ръстът на туристическите визити на чужденци за периода януари-септември 2018  г. е 31% спрямо същия период три години по-рано. Това заяви министърът на туризма Николина Ангелкова в интервю за National Geographic в Лондон в рамките на международното туристическо изложение WTM – най-голямото в света за професионалисти. Тя изрази удовлетворението си, че резултатите бележат устойчив тренд на нарастване след създаване на Министерството на туризма като самостоятелна институция. Министър Ангелкова посочи също, че образът на България като дестинация претърпя забележителна трансформация, която се развива по иновативен път и в активно партньорство с всички заинтересовани фактори - публични, частни, неправителствени. Този устойчив напредък трябва да се разбира като инвестиция за растежа на дестинацията като целогодишен маршрут и за благосъстоянието на местните общности. Освен инвестиционната карта за туризма у нас, която надграждаме с втори етап за конкретни проекти по региони, създаваме условия за насърчаване на различни видове туризъм с фокус не само върху морския и зимния, но и много специализирани услуги, за които подготвихме тематични дестинации – балнео- и СПА, културно-исторически, винен, гурме и пр. Градският туризъм също е в експанзия заради улеснените авиовръзки и усилията за популяризиране на огромното материално и духовното наследство на България от минали епохи, коментира още българският министър на туризма. Екипът на National Geographic е изразил интерес да направи ключово проучване на българското културно-историческо наследство с фокус върху съкровищата, открити по българските земи.", "date": "2018.11.06", "title": "National Geographic се интересува от туризма и историята на България"}
{"url": "http://standartnews.com/svyat/sasht_i_balgariya_shte_rabotyat_za_padane_na_vizovite_otkazi_pod_3-377753.html", "text": "Отпадането на американските визи за българските граждани обсъдиха във Вашингтон българският външен министър Екатерина Захариева и държавният секретар на Съединените щати Майкъл Помпео. За да се стигне до безвизов режим на пътуване до САЩ, отказите за издаване на визи на българи трябва да спаднат до 3%. През последната година те са намалели, но все още са около 14%. „Пое Майк Помпео ангажимент да работим за това да падне прословутият процент на откази под 3%. Нашата работа пък е да увеличим информираността на българските граждани, които подават документи за визи\", посочи Захариева. Двамата първи дипломати са обсъдили и проблема за признаване на трудовия стаж и осигуряване на пенсии за българските граждани. Този казус в момента засяга около 400 хиляди наши сънародници. Работи се и за среща между българския премиер Бойко Борисов и американския президент Доналд Тръмп.", "date": "2018.11.06", "title": "САЩ и България ще работят за падане на визовите откази под 3%"}
{"url": "http://standartnews.com/biznes/_petkova_dogovorat_za__gaz_ot_azerbaydzhan_e_prioritet_za_balgariya-377857.html", "text": "  Договорът между Булгаргаз и азербайджанската компания SOCAR за доставка на 1 млрд. куб. м. газ от находището Шах Дениз 2 от 2020 г. има ключово значение за осъществяване на нашите приоритети в енергийната област. Това каза министърът на енергетиката Теменужка Петкова по време на откриването на петото заседание на междуправителствената българо-азербайджанска комисия за икономическо сътрудничество, което се провежда в София. Съпредседател на комисията от наша страна е министър Петкова, а от азербайджанска – министърът на селското стопанство Инам Каримов. Министър Петкова увери участниците в заседанието в активните усилия на българското правителство за осигуряване на диверсификация на газовите доставки чрез изграждане на междусистемните връзки със съседните държави. Ключово значение сред тях има интерконекторът с Гърция, чиято реализация вече е необратим процес, посочи Петкова. Тя допълни, че всички основни тръжни процедури в момента са в ход, така че връзката да бъде въведена в търговска експлоатация през 2020 г., когато се очакват и първите количества природен газ от Азербайджан. Тези доставки ще задоволят около 30% от потреблението в България, което е сериозен дял и ще повиши значително енергийната сигурност на страната. Министър Петкова отбеляза и възможностите за участие на SOCAR в битовата газификация в България като елемент от задълбочаващите се взаимноизгодни двустранни контакти в областта на енергетиката. Откритата в началото на тази година пряка въздушна линия между двете държави също е фактор за задълбочаване на търговските връзки, подчерта енергийният министър. Тя отбеляза широкото поле за ръст на взаимния стокообмен, който е увеличен през 2017 г. спрямо 2016 г. с повече от 38%. В рамките на заседанието Теменужка Петкова и Инам Каримов проведоха двустранна среща и обсъдиха и други сектори с потенциал за задълбочаване на взаимните контакти между България и Азербайджан. Нашата страна има дългогодишни традиции в областта на селското стопанство, хранително-вкусовата промишленост, туризма, отбеляза министър Петкова. По нейните думи това са области с потенциал за развитие, за които можем да организираме двустранен бизнес-форум, за да насърчим контактите на фирмено равнище. Министър Петкова подчерта пред своя гост и добрите макроикономически показатели на страната – България е една от водещите държави от ЕС, които очакват ръст на БВП около 4 % през тази година. Данъците в страната са сред най-ниските в ЕС, което ни прави атрактивна инвестиционна дестинация, закл ючи тя.", "date": "2018.11.06", "title": "Петкова: Договорът за  газ от Азербайджан е приоритет за България"}
{"url": "http://standartnews.com/svyat/amerika_glasuva_dali_vyarva_na_tramp-377746.html", "text": "Референдум за политиката на Доналд Тръмп. Така самият американски президент определи ролята на междинните избори, призовавайки своите поддръжници да не загърбват вота, който в голяма степен ще предопредели оставащите две години от мандата му в Белия дом.   В момента и в двете камари на американския парламент доминират републиканците и евентуален успех на демократите може сериозно да върже ръцете на Тръмп и дори да доведе до импийчмънт. Обратен резултат пък ще даде възможност на стопанина на Белия дом с още по-голям размах да реализира своите предизборни обещания.  В момента от 435 конгресмени в Камарата на представителите, където всеки щат има поне един представител, а броят мандати зависи от населението,   републиканците имат 235 места срещу 193 за демократите, останалите 7 са свободни. В сегашния състав на сената пък заседават 51 републиканци, 47 демократи и двама независими кандидати (които често подкрепят демократите). На днешните избори се преизбират 35 сенатори, от които само девет са републиканци. Така, за да получат болшинство, демократите не само трябва да удържат своите места, но и да отвоюват две от опонентите си. Отделен въпрос е, че в настоящия  американски парламент немалко републиканци не подкрепят Тръмп. Заради тях се появи даже нова политическа абревиатура Republicans Against Trump (RAT, превежда се от английски като „плъх\") — „плъхове срещу Тръмп\". Затова на американския президент му е нужно по възможност да смени кадрите на вътрешната опизиция с предани на него републиканци. Победата на републиканците на междинните избори щ е позволи на Тръмп да продължи своя курс в международната политика, а също така да реализира своите намерения да вдигне стената на границата с Мексико и да отмени задължителното здравно застраховане, въведено от неговия предшественик Барак Обама.  В случай, че демократите получат контрол над Камарата на представителите, те пък ще могат да саботират важни за администрацията на президента законопроекти, а също така да активизират разследването по отношението на „руската следа\" при  Тръмп. Това ще стане възможно, защото демократите ще могат да поемат управлението на ключеви комитети на долната камара като комитета по разузнаването и отбраната. Те ще могат да притиснат президента  най-после да разкрие какви и колко данъци е плащал през годините чрез к омисията, занимаваща се с данъчните закони и регулации, която може да изиска тази информация от министъра на финансите Стивън Мнучин.   Комисията за надзор и правителствени реформи също може да докара главоболия на Тръмп по отношение на негови предложения , свързани с цените на лекарствата или ограничаване достъпа на избиратели до гласуване. За зла участ на Тръмп т радицията повелява, че президентската партия по правило губи долната камара на междинните избори. Започвайки от 1900 г. това се е случило в 26 от 29 случая. Според данните на популярния портал за политически прогнози Five Thirty Eight  86% e вероятността това да се случи и сега и демократите да спечелят мнозинство в Камарата на представителите. Затова опазването на надмощието на републиканците в сената има съдбоносно значение за Тръмп. Ако Камарата на представителите с мнозинство гласове представи обвинения срещу президента, сенатът е длъжен да започне съдебно изслушване. За да започне процедура на импийчмънт пък е нужна подкрепа на две трети от сенаторите. Ако републиканците контролират Сената, Тръмп няма да има подобни грижи. При положение, че демократите поемат контрола и върху двете камари, тогава на президента ще му е невероятно трудно да осъществява значими законопроекти. Подобна ситуация, когато опозицията има мнозинство и в двете палати на Конгреса, вече се е случвала в новата история на САЩ. На междинните избори през ноември 1994 г. републиканците  спечелиха изборите и в двете палати на американския конгрес. Тогавашният президент демократ Бил Клинтън обаче с много дипломация и тактически маневри успя да намери общ език с републиканците и да прокара някои важни законопроекти. Сега с бруталния си стил Тръмп едва ли може да се надява на нещо подобно. Той обаче може да се уповава на прогнозите на проучванията на Five Thirty Eight, които оценяват на 82% шансовете на републиканците да удържат сената. Както вече стана ясно, в момента партията на Тръмп държи 51 от стоте места в Сената, а от тях само девет подлежат на междинно преизбиране.  В полза на републиканците е и фактът, че в  десет щата, където ще се преизбират сенатори демократи, през 2016 г. Тръмп записа победа на президентските избори. Според повечето социологически проучвания републиканците уверено водят в Уайоминг, Юта, Небраска и Мисисипи (където вотът е за двама сенатори).   Вероятно партията на Тръмп ще спечели също контролираните от тях Тексас и Тенеси, което ще има даде общо седем сенатори.  Съдбата на още две от необходимите на републиканците места ще се решат в четири щата  — Мисури, Северна Дакота, Аризона и Невада. Последните два щата сега имат сенатори републиканци, но демократите имат нелоши шансове да ги преборят и именно там се очаква най-оспорваната битка. В крайна сметка най-вероятният резултат е демократите да доминират в Камарата на представителите, а републиканците да удържат мнозинството си в сената. В същото време голям е и шансът за изненади, защото сегашните междинни избори се очертават като най-скъпите и с най-висока избирателна активност. Обикновено в тях участват  от 90 до 120 млн. американци.  За сравнение в последните президентски избори гласуваха 135,7 млн. души. Сега обаче междинният вот може да мотивира над 130 млн. граждани на САЩ да гласуват заради голямото напрежение и разделение в обществото след победата на Тръмп, твърдят експертите. В подкрепа на тези прогнози е и фактът, че вече са пуснати 30,6 милиона бюлетини в тези щати, които позволяват предварително гласуване. Тези междинни избори със сигурност ще глътнат и най-много пари. Очаква се за тях да бъдат похарчени $5,2 млрд — с 35% повече, отколкото през 2014 г Сега кандидат за сенатор ще трябва да хвърли средно около 10 млн долара за кампанията си, докато преди 20 години за това са били нужни пет пъти по-малко пари. Според портала Open Secrets, който изследва финансирането на американските партии и политици,  повечето големи корпорации активно влагат средства в предизборната кампания на демократите. Според данните на портала 71% от похарчените в първите две седмици на октомври средства са отишли за опонентите на Тръмп.  Само представителите на петролната индустрия са увеличили своята лепта за демократите от 12 до 26 процента. Въпреки всичко  никой не се наема категорично да прогнозира как ще завърши поредния голям политически мач отвъд океана след като президентската победа на Тръмп прати по дяволите всички социологически проучвания.      Световните агенции описаха и най-интригуващите сблъсъци на  междинните избори в САЩ. Ето и някои от тях: В Тексас ще се състои вероятно най-наблюдаваният и най-скъпият от предизборните сблъсъци, пише Франс прес. Четирийсетгодишният бивш пънк певец Бето О'Рорк, който настоява за универсална система на здравеопазване и по-строга регулация на огнестрелните оръжия, се изправя срещу действащия сенатор Тед Круз. \"Бето\", както го наричат поддръжниците му, води на опонента си в големите градове, но трябва също така да убеди консервативните селски райони, за да победи. Евентуална победа на демократите в републиканския бастион Тексас би била огромна политическа сензация с последици за цялата страна. За тази цел обаче демократите ще трябва да се възползват от създалите се настроения срещу Тръмп в предградията. В Аризона конгресменката републиканка от Камарата на представителите Марта Максали ще се опита да заеме в Сената мястото на Джеф Флейк, който не се явява на изборите. Петдесет и две годишната бивша пилотка на изтребител се изправя срещу демократката Кирстен Синема, която също има впечатляваща биография. След развода на родителите си тя живее две години с майка си и пастрока си в изоставена бензиностанция. Тя защитава важността на образованието и на здравната система. Това ще бъде първият път, когато Аризона изпраща жена в Сената. Във втория избирателен район на този граничещ с Мексико щат миграционната политика на Доналд Тръмп ще играе централна роля в друг женски двубой - този между републиканката от латиноамерикански произход Леа Маркес Питърсън и демократката и бивш член на Конгреса Ан Къркпатрик. В Мисури републиканците имат най-големи шансове да си върнат заемано в момента от демократите място: след два мандата подкрепата за сенаторката Клеър Маккаскил намаля в този щат в Средния Запад, чиито жители през 2016 г. масово гласуваха за Доналд Тръмп. Социологическите проучвания сочат, че разликата между нея и кандидата на републиканците Джош Холи е изключително малка. Холи получи личната подкрепа на президента, който го нарече \"звезда\". В щата Северна Дакота, който също подкрепя Доналд Тръмп, сенаторката от демократите Хайди Хайткемп също се бори за политическото си оцеляване. Седмица преди изборите социологическите проучвания сочат, че тя изостава с десет процентни пункта от опонента си републиканец Кевин Крамър. В Ню Джърси Боб Менендес смяташе, че вече е победил: той е сенатор от 12 години в този бастион на демократите. Но републиканецът Боб Хюджин се възползва от съдебните неволи на Менендес (срещу него имаше процес през 2017 г. по обвинение в корупция, прекратен поради липса на доказателства), за да навакса изоставането си в предизборната надпревара. В земеделския и миньорски щат Минесота неговите двама конгресмени демократи се чувстват най-неуверени. В осми избирателен район, който е отдавнашен бастион на левицата, демократът Джо Радинович се изправя срещу бившия полицай Пит Стаубър, пламенен защитник на програмата на президента в полза на икономическия растеж и създаването на работни места. Но страничните ефекти на търговската война на Доналд Тръмп срещу Китай или недоволството на възрастните избиратели, загубили работата си в дърводобивната индустрия или в сектора на черната металургия, могат да окажат влияние върху резултатите. Във Флорида досегашният сенатор демократ Бил Нелсън е застрашен от кандидата на републиканците Рик Скот, губернатор на \"слънчевия щат\" от 2011 година. Бившият астронавт Нелсън, който е сенатор от 2001 г., се изправя срещу Скот, който доминира политическата сцена във Флорида след кървавата стрелба (17 убити на 14 февруари) в гимназия в Паркланд, на север от Маями. В щат, който държи рекорда по издадени разрешителни за оръжие, Скот прокара под обществения натиск закон, засилващ контрола върху продажбата на огнестрелни оръжия. Той също така имаше силно присъствие при преминаването през Флорида на ураганите Ирма (септември 2017 г.) и Майкъл (октомври 2018 г.). Също във Флорида кметът на щатската столица Талахаси Андрю Гилъм от Демократическата партия иска да стане първият чернокож губернатор на щата. Той се изправя срещу горещия привърженик на Доналд Тръмп Рон Десантис, който провокира полемика, след като употреби по адрес на опонента си фразеологичен глагол, съдържащ думата \"маймуна\" (\"monkey this up\"), за да подчертае, че има опасност Гилъм да навреди на икономическия напредък. В Джорджия републиканецът Брайън Кемп, който се самоопределя като \"политически некоректен консерватор\", води оспорвана битка с афроамериканската представителка на демократите Стейси Ейбръмс, която получи подкрепата на телевизионната звезда Опра Уинфри. В този южен щат, все още дълбоко белязан от расовата сегрегация, Кемп бе обвинен, че изтрил от избирателните списъци около 35 000 души, две трети от които чернокожи. Ако бъде избрана, 44-годишната Стейси Ейбръмс ще стане първата чернокожа жена губернатор в историята на Съединените щати.", "date": "2018.11.06", "title": "Америка гласува дали вярва на Тръмп"}
{"url": "http://standartnews.com/biznes/iznosat_na_balgariya_za_kanada_se_e_uvelichil_s_40_ot_nachaloto_na_godinata_-377836.html", "text": "Данните за първите шест месеца на 2018 г., макар и предварителни, показват увеличение с над 40% на българския износ за Канада, бе съобщено по време на среща на заместник-министъра на икономиката Александър Манолев с извънредния и пълномощен посланик на Канада Кевин Хамилтън. Двамата обсъдиха перспективите в икономическото сътрудничество между двете страни и потенциалните ползи от приемането на Всеобхватното икономическо и търговско споразумение между ЕС и Канада. „Виждаме обнадеждаващи сигнали в данните от съвместната ни търговия, но вярваме, че големите резултати тепърва предстоят\", каза зам.-министър Манолев. По думите му в последните години се наблюдава устойчива тенденция на увеличаване в износа на редици стоки като: фармацевтични изделия, слънчогледови семена, оптични влакна, интегрални схеми и др. Налице е също така значителен потенциал за ръст на продажбите на български вина в резултат на много доброто представяне през последните години на провежданите в Канада специализирани конкурси (3 златни и 3 сребърни медала само на последното издание на Selections Mondiales des Vins Canada 2017 г.). „Оценяваме много позитивно и усилията, положени от Канада за премахване на визовите изисквания за българските граждани – още един инструмент, който ще насърчи контактите между предприемачи от двете страни\", посочи Александър Манолев. Според него сред стоките, които имат потенциал да бележат ръст в износа ни за Канада, са изделията на хранително-вкусовата промишленост и селското стопанство, които вече имат определени позиции на канадския пазар, както и увеличаване на дела на стоките с висока добавена стойност. Създаването на Канадско-българската бизнес мрежа, която обединява българския бизнес в провинция Онтарио, също се очаква да изиграе положителна роля за развитието на търговските и инвестиционните връзки между България и Канада. Посланик Хамилтън подчерта, че България постига все по-добри икономически показатели и се утвърждава като привлекателна дестинация за инвестиции. Двамата се обединиха около мнението, че има потенциал и за увеличение на размера на канадските инвестиции в България, въпреки географската отдалеченост между двете страни, като се наблюдава засилен интерес от страна на канадски инвеститори в сферата на информационните и комуникационните технологии, и аутсорсинга на бизнес процеси у нас. Друг позитивен сигнал, който бе отбелязан по време на разговора е ръстът в двустранния стокообмен, който надхвърля 75 млн. щ.д. през първото полугодие на 2018 г., а прогнозите са тази тенденция да се запази.", "date": "2018.11.06", "title": "Износът на България за Канада се е увеличил с 40% от началото на годината"}
{"url": "http://standartnews.com/biznes/4_pati_poskapa__grazhdanska_otgovornost_za_huliganite_na_patya-377859.html", "text": "Шофьорите, които правят най-много нарушения на пътя, ще плащат 4 пъти по-скъпа застраховка \"Гражданска отговорност\". Това става ясно от проектонаредбата за въвеждане на системата \"бонус-малус\" в автомобилното застраховане, публикувана за обществено обсъждане от Комисията за финансов надзор (КФН). Предложението идва в разгара на скандала с обезщетенията по \"Гражданска отговорност\" след като ГЕРБ отложи идеята за въвеждане на таван от 20 000 лева, а застрахователите заплашиха полиците да поскъпнат до около 1000 лв.  Цената на \"Гражданската отговорност\" вече ще зависи от поведението на шофьорите на пътя. От значение ще е не само дали водачът е причинил ПТП с щети, които са покрити от застраховател, но и дали са извършени нарушения на Закона за движение по пътищата като изпреварване, шофиране в нетрезво състояние, минаване на червено и т.н. Основната цел на въвеждането на системата \"бонус-малус\" е да намали катастрофите като доведе до определяне на по-справедлива цена на задължителната застраховка. По този начин най-изрядните шофьори ще плащат с 25% по-малко от стандартната застраховка, а най-големите нарушители – с 400% по-скъпа. По данни на КФН през 2016 г. и 2017 г. са регистрирани изключително висок брой пътнотранспортни произшествия и пътни нарушения. За двете години общо убитите на пътя са 717 души, а ранените – 9554. Нарушенията за същия период са 634 123, като над 60% от тях са за превишена скорост. Според проектонаредбата собствениците на автомобили, шофьорите и самите автомобили ще се категоризират на базата на извършените от тях ПТП и нарушения. Целта е да се избегнат злоупотреби, като например даден автомобил да се прехвърли на собственик, който няма шофьорска книжка. Въведени са и защити при прехвърлянето на МПС. Например, ако класът по бонус-малус на автомобила и на собственика са различни, при сключването на застраховката се взема предвид по-високия клас. Според предлаганата система шофьорите и автомобилите ще се разпределят в 20 класа, като базовият клас отговаря на стандартната цена на застраховката – 100%. Класовете от 1 до 7 позволяват отстъпка (бонус) в размер от 10% до 25%, а класовете от 9 до 20 (малус) означават надценка от 10% до 400%. При въвеждането на системата всички хора и коли автоматично ще се причислят на стандартния клас, но след изтичането на една година ще се прекатегоризират съобразно поведението си на пътя. В проектонаредбата са заложени 7 категории инциденти, които ще водят до покачване на цената на застраховката. Категория 1 включва най-леките нарушения, които водят до 1 наказателна точка - например превишение на скоростта с 10-30 км/ч в извънградски район. Категории 5 и 6 включват например шофирането в нетрезво състояние, неспазване на дистанция, опасни маневри, нанесени щети върху имущество, телесни повреди. Категория 7 е за най-тежките провинения, санкционирани с 19 наказателни точки – причиняване на смърт на пътя, тежки телесни повреди, ПТП, извършено в пияно състояние и др. Предвижда се гражданите да могат да оспорват класа, който автоматично им е начислен в системата на Гаранционния фонд, като самото обжалване ще става пред МВР. ", "date": "2018.11.06", "title": "4 пъти по-скъпа  \"Гражданска отговорност\" за хулиганите на пътя"}
{"url": "http://standartnews.com/biznes/paradise_blue_hotel__spa_veche_e_chast_ot_prestizhnata_hotelska_grupa_maritim-377868.html", "text": "5-звездното бижу на Албена – Paradise Blue Hotel & SPA вече е част от престижната немска верига Maritim. Това е първи хотел от групата в Източна Европа, гарантиран чрез дългосрочен договор за франчайз. Най-голямата туристическа компания в България запазва мениджмънта на хотела, като основна цел на споразумението е постигане на още по-високи стандарти в качеството на обслужване, както и позициониране на 5-звездния продукт на международния пазар. Създадена от Hans-Joachim Gommolla през 1969 година, компанията Maritim е сред лидерите на пазара с 48 хотела от висока категория, 9 000 служители и годишен приход от над 470 милиона Евро. Брандът Maritim е емблема на премиум локация, отлично качество на обслужването и експертиза за провеждане на събития. Наградите Бранд с най-високо доверие, Най-добър работодател, Лидер в обучението и Най-добро качество на обслужването определят водещата роля на групата в Германия. От 2004 година Maritim стартира развитието си в световен мащаб, което днес нарежда България и Албена до дестинации като Холандия, Малта, Майорка, Тенерифе, Турция, Египет, Мавриций и Китай.", "date": "2018.11.06", "title": "Paradise Blue Hotel & SPA вече е част от престижната хотелска група Maritim"}
{"url": "http://standartnews.com/biznes/logistichnata_firma_diskordia_otbelyazva_chetirikraten_rast_za_poslednite_5_godini-377843.html", "text": "Една от най-бързо развиващите се транспортно-логистични компании в Европа – българската Дискордиа, отбелязва впечатляващ ръст през последните 5 години. Над 4,5 пъти нараства флотилията от превозни средства, с които водещата фирма оперира, достигайки 535, броят на служителите понастоящем е 850 души, а приходите на компанията  се покачват от 32 на 125 милиона лева. „За нас работата на силно конкурентен пазар като европейския е огромно предизвикателство, но и мотивация да се развиваме активно и все по-успешно – сподели Христо Христов, изпълнителен директор на Дискордиа. „В работата си поставяме ключови стандарти за качество, оптимизация на ресурсите, внедряване на най-нови технологии и професионално обслужване\", каза той. След представянето на 500-ия камион,  плановете за бъдещ растеж на Дискордиа се допълват от направената поръчка за още нови и модерни превозни средства. До началото на 2020 г. флотилията на компанията ще включва 680, а две години по-късно – 1130 камиона. През последните 5 години Дискордиа бележи впечатляващ средногодишен ръст от 35–40%,  благодарение на десетки иновативни решения, които повишават значително ефективността на оптимизират работата. Прилагайки един различен и иновативен бизнес модел, компанията се превръща в реален пример за това как внедряването на оперативна ефективност и постоянно намаляване на разходите чрез най-нови, високотехнологични и опазващи околната среда технологиисистеми води до забележителен растеж и устойчивост. Бързият темп на развитие се дължи също и на иновативните системитехнологии като Microsoft Dynamics NAV, NaviTrans, DynaFleet, Map&Guide, Transics, които компанията непрекъснато внедрява. Те спомагат за ефективно управление на процесите във фирмата, за цялостна оптимизация на транспортния процес, контрола по изразходването на гориво и безопасността по време на работа. Позовавайки се на новаторството, като основа за своето развитие, Дискордиа привлича водещи специалисти във всички сфери на транспорта и спедицията и задава ключови промени в сектора в Европа.", "date": "2018.11.06", "title": "Логистичната фирма Дискордиа отбелязва четирикратен ръст за последните 5 години"}
{"url": "http://standartnews.com/sport/tsarvena_zvezda_nadvi_livarpul_v_belgrad-377887.html", "text": "Сръбският гранд Цървена звезда постигна първа победа с Група \"С\" на Шампионската лига. Звездащите надиграха с 2:0 Ливърпул на стадион \"Райко Матич\" в Белград. За мърсисайдци това бе един от най-слабите им мачове от старта на сезона. Цървена звезда нанесе своя удар преди почивката. С два бързи гола Милан Павков (22 и 29) донесе успеха на домакините.  През второто полувреме Лъвърпул опита да стигне до обрат, но Милан Борян направи няколко спасявания на вратата на Звезда, а на два пъти и гредите помагаха на домакините. Успехът на домакините е малък реванш за загубата на Острова от мърсисайдци с 0:4. Мениджърът на гостите Юрген Клоп остави Джердан Шакири извън групата заради настроенията, които имат сръбските фенове срещу швейцарския национал с албански произход след мондиал 2018.", "date": "2018.11.06", "title": "Цървена звезда надви Ливърпул в Белград"}
{"url": "http://standartnews.com/sport/nominiraha_nasha_atletka_za_1_v_evropa-377878.html", "text": "Олимпийската и световна шампионка за девойки в тройния скок Александра Начева е номинирана за Атлетка №1 в Европа за октомври, съобщиха от Европейската атлетика. През миналия месец атлетката на Стойко Цонов спечели златния медал от третите младежки олимпийски игри в Буенос Айрес. В столицата на Аржентина пловдивчанката победи световната реордьорка в седмобоя за адети и европейска шампионка в тройния скок Мария Висенте (Исп). Начева може да бъде подркепена от всички в страниците на Европейската атлетика във Фейсбук и Туитър до 9 ноември.", "date": "2018.11.06", "title": "Номинираха наша атлетка за №1 в Европа"}
{"url": "http://standartnews.com/sport/arestuvaha_bosat_na_monako-377884.html", "text": "Собственикът на Дмитрий Риболовлев е бил арестуван на 6 ноември сутринта, съобщава Le Monde. Според френското издание Домът на руския милиардер е бил обискиран. Риболовлев е заподозрян в корупция, активен и пасивен трафик на влияние и съучастие в подобни престъпления. Заповедта за задържането на богаташа е била издадена от съдия от Монако. Преди време Риболовлев беше замесен в афера с швейцарски търговец на картини, като тогава бяха засечени множество СМС-и между него и обкръжението му от една страна и влиятелни полицейски служители в Княжеството. Тогава министърът на Правосъдието в Монако Филип Нармино подаде оставка заради избухналия скандал.", "date": "2018.11.06", "title": "Арестуваха босът на Монако"}
{"url": "http://standartnews.com/sport/manyunayted_kupuva_beyl_za_80_mln_evro-377885.html", "text": "Английският гранд Манчестър Юнайтед е на път да купи през лятото на 2019-а крилото на Реал (Мадрид) Гарет Бейл трърди Goal.com. Според изданието уелсецът е готов да сложи край на престоя му на \"Бернабеу\" след края на сезона. Ситуацията в \"кралския клуб\" е изключително напечена и се стигна до уволнението на Хулен Лопетеги, а звездите на тима не се намират в никак добра форма и Сантяго Солари. Очаква се Юнайтед да предложи за Бейл 80 милиона евро през лятото и тази сума да се окаже достатъчна за привличането на фланговия играч. Към момента неговата цена е с 10 милиона по-висока, но с оглед на слабото му представяне ще спадне. Гарет акостира в Реал през 2013 година, но през целия си престой в клуба имаше проблеми с различни травми. ", "date": "2018.11.06", "title": "Ман.Юнайтед купува Бейл за 80 млн. евро"}
{"url": "http://standartnews.com/sport/chetiri_zvuchni_shamara_za_tieri_anri_i_kompaniya-377886.html", "text": "Монако бе унизен като домакин от белгийския Брюж с 4:0. Играчите на Тиери Анри станаха за резил още през първата част на мача, след като допуснаха цели три гола. Срещата от четвъртия кръг на груповата фаза в Шампионска лига се реши още през първата част с два гола на Ханс Ванакен ( 12' и 17' - от дузпа) и Уесли (24'), а през второто полувреме черешката на тортата сложи капитанът Рууд Вормер, който оформи крайния резултат, носейки първа победа на Брюж в турнира от 2005 година. След този исторически успех белгийците се заковаха на на 3-ото място в Група А на надпреврата - с актив от 4 точки, оставяйки \"монегаските\" последни с едва 1 точка. Първите две места изглежда ще бъдат разпределни между фаворитите Атлетико Мадрид (6 т.) и Борусия Дортмунд (9 т.). Това е пети двубой на легендата Анри начело на Монако, но до момента бившият нападател няма нито една победа. Той записа 3 загуби и 2 равенства във всички турнири с клуба.", "date": "2018.11.06", "title": "Четири звучни шамара за Тиери Анри и компания"}
{"url": "http://standartnews.com/balgariya/skandal_obidi_na_mishki_i_mishleta_v_parlamenta_obnovena-377883.html", "text": "Поредни недостойни дебати се състояха в пленарната зала по време на дебатите за бюджетните закони. Председателят на правната комисия Данаил Кирилов нарече депутатите от БСП мишки и мишлета. Това предизвика гневната реакцията на социалистите. Те от своя страна нарекоха мишка зам.-шефа на НС Емил Христов, който водеше заседанието. Страстите се нажежиха по време на яростен спор със соцдепутата Георги Свиленски заради санкциите за депутатите, отсъствали при поименната проверката на кворума по обяд. По предложение на Данаил Кирилов мнозинството прие на липсващите народни представители да не се признават на транспортите разходи, билетите и командировъчните за деня. Кирилов атакува червените, че представят \"Визия за България\", отсъствайки от парламента и уж без заплати, но си получават парите за транспортни разходи за това, че са сред избирателите. Нарушавате правилника, гласувайки проекторешение, което дори не е било обсъждано, скочи Свиленски. Данаил Кирилов изригна, че депутатите от БСП се опитвали да надхитрят правилника на парламента и след като не били в залата, се промъкнали като мишки, за да се регистрират за гласуването на закона. След като 79 народни представители от ПГ на \"БСП за България\" чуха, че са мишки, Свиленски поиска Кирилов да бъде наказан, предаде Канал 3. За наказание заради обита настоя и Иван Иванов от левицата. \"Сравняването на народните представители с различни биологични видове е нарушение на правилника и е недопустимо\", възмути се Иванов. Зам.-председателят на НС отказа да го направи и бе обвинен в двоен стандарт. \"Наказанието на народен представител не е емоционално, не е това, което всички сме свикнали да виждаме, поне за мен\", обясни се Емил Христов от ГЕРБ. Шефът на правната комисия стана и призова доброволно да бъде наказан, но отново не се сдържа и към първата обида по адрес на социалистите добави втора. \"Аз също моля да ми определите наказание. Да, не са мишки, а мишлета!\", каза Кирилов. \"Вие водите не като председател на НС, а като мишка\", контраатакува депутатът от соцгрупата Цветан Топчиев по адрес на  Емил Христов. Намеси се председателят на НС Цвета Караянчева. \"Беше направено предложение в залата и аз го подложих на гласуване. В момента, в който гласувахме, г-н Свиленски попита и поиска обратна процедура, нямаше как да го отменя. Колегите от БСП - не бяхте в залата!\", обърна се към левицата Караянчева. \"Уважаеми колеги, да ходим или да не ходим на работа, е въпрос на личен, граждански и морален избор!\", отсече председателката на парламента. След като скандалът набра скорост, Кирилов вече искрено поиска да бъде наказан и се извини на \"колегите от БСП\" за думите си. \"Съгласен съм и приемам всяко едно наказание, включително и отстраняване\", разкая се Кирилов. Христов го наказа за оскърбителни думи - по правилника със забележка, след като неколкократно каза, че го прави против волята. Цветан Топчиев от БСП обаче не се извини на Христов за обидата си към него. \"Ще го направя в личен разговор\", каза социалистът. Христов не прие с аргумента, че е бил обиден от трибуната, и наложи същото наказание и на него.", "date": "2018.11.06", "title": "СКАНДАЛ! Обиди на мишки и мишлета в парламента (ОБНОВЕНА)"}
{"url": "http://standartnews.com/balgariya/promenyat_nachina_na_obuchenie_izpitite_i_kontrola_na_mladite_vodachi-377852.html", "text": "Променяме начина на обучение, изпитите и контрола на младите водачи, съобщи заместник-министърът на транспорта, информационните технологии и съобщенията Ангел Попов по време на днешната конференция „Заедно за по-безопасни пътища\", организирана от Съюза на българските автомобилисти. По думите му тези въпроси са залегнали в разделянето на Закона за движението по пътищата и създаването на два нови закона – Закон за водачите на превозни средства и Закон за пътните превозни средства, както и нормативната уредба към тях. Ангел Попов изтъкна, че от повече от една година работи съвременна система за контрол на теоретичните изпити, т.нар. „бели стаи\". Той допълни, че драстично са намалели опитите за нерегламентирано взимане на изпити, като се забелязват отделни случаи, при които лица с фалшиви лични карти се явяват вместо конкретни кандидати. „За да се справим с този проблем, сме оборудвали изпитващите със специални средства за разпознаване на фалшивите лични карти. Предстои да свържем нашата системата с тази на МВР, така че при сканирането на личната карта автоматично да се проверява дали е фалшива\", каза още заместник-министърът. Работи се и по промяна на изпитните въпроси, като планираме да намалим броя на въпросите и да въведем втора част на изпита, в която да има видео казуси, които да тестват реакцията на изпитваните, заяви още той. По отношение на пунктовете за технически прегледи, Попов обяви, че контролът е затегнат и на много пунктове са наложени санкции, а други са затворени. Основните нарушения са неправомерно преминаване на технически неизправни автомобили и допускане на такива с неплатени данъци. ИА „Автомобилна администрация\" започва да анулира удостоверенията за техническа изправност, издадени в нарушение. Заместник-министърът заяви още, че в част от пунктовете се подменят камерите за видеонаблюдение с по-добри и се инсталират допълнителни, като това ще обхване всички. „Със създаването на Закон за пътните превозни средства за първи път създаваме регистър на всички автосервизи в страната\", каза Ангел Попов. Той допълни, че в новия закон е заложено сервизите да дават гаранция за извършените ремонти, да е ясен произходът на частите, които се влагат, така че автомобилите да излизат на пътя технически изправни.", "date": "2018.11.06", "title": "Променят начина на обучение, изпитите и контрола на младите водачи"}
{"url": "http://standartnews.com/balgariya/doncho_atanasov_shte_otgovarya_v_api_za_proverkata_na_signala_na_bsp-377839.html", "text": "Председателят на УС на Агенция „Пътна инфраструктура\" инж. Светослав Гласов възложи със заповед на инж. Дончо Атанасов да предприеме всички необходими действия, свързани с внесеното от депутати от БСП искане за извършване на полеви изпитвания на настилката на участъци от републиканските пътища. На инж. Атанасов е възложена цялостната организация и координация на работата по сигнала, съобщават от Агенцията. Атанасов е определен за отговорник, тъй като освен член на УС на АПИ с ресор поддържане на републиканската пътна мрежа, той е дългогодишен служител на пътната администрация. На различни позиции през годините е участвал в изграждането и поддържането на републиканските пътища. В периода 2008-2009 г. Атанасов е директор на дирекция „Оперативен контрол и управление на риска\", от ноември 2013 г. е член на УС на АПИ, а от декември 2016 г. до 26 юни 2018 г. е председател на УС на АПИ.", "date": "2018.11.06", "title": "Дончо Атанасов ще отговаря в АПИ за проверката на сигнала на БСП"}
{"url": "http://standartnews.com/balgariya/mrrb_se_pohvali_s_dobra_organizatsiya_za_zimno_pochistvane_na_patishtata-377855.html", "text": "Добра е организацията за посрещане на зимния сезон и почистването на републиканските пътища в страната. Това стана ясно на работна среща днес, на която директорите на областните пътни управления докладваха хода на подготовката пред министъра на регионалното развитие и благоустройството Петя Аврамова и членовете на Управителния съвет на Агенция „Пътна инфраструктура\". Направената проверка на пътноподдържащите фирми във всички области показва, че са доставени над 60% от необходимите количества инертни и химически материали за цялата страна. В ход е преоборудването на машините. По-голямата част от необходимата техника вече е разположена в пунктовете. Останалите машини работят на обекти, като фирмите са декларирали готовност при необходимост да бъдат преоборудвани в кратки срокове. По време на срещата стана ясно, че започва монтирането на снегозащитни прегради. Изискване към всяко областно пътно управление е то да разполага с минимум 5 км такива съоръжения. В областите, където традиционно има големи снегонавявания, са осигурени и ще бъдат монтирани прегради с по-голяма обща дължина. С цел по-добра организация и за да няма бедстващи хора, при необходимост пътищата ще бъдат затваряни за почистване до осигуряване на тяхната пропускливост. До края на ноември ще приключат превантивните ремонти, които се извършват по отсечки от републиканската пътна мрежа. Дотогава ще завърши и полагането на маркировка по пътни участъци. Продължава почистването на растителност с цел подобряване на видимостта.", "date": "2018.11.06", "title": "МРРБ се похвали с добра организация за зимно почистване на пътищата"}
{"url": "http://standartnews.com/balgariya/nasrochiha_za_27_noemvri_poredniya_opit_za_izbor_na_shef_na_sofiyskiya_gradski_sad-377846.html", "text": "27 ноември е датата, на която Съдийската колегия ще избира председател на Софийския градски съд (СГС). Кандидатите за поста са двама – Алексей Трифонов от Софийския апелативен съд и Евгени Георгиев от СГС. Сега се очаква да бъде насрочено общо събрание на съда за изслушване на двамата претенденти за поста, предаде news.lex.bg. Същевременно днес колегията за малко да не гласува подадената от Мина Мумджиева оставка като заместник-председател на СГС. Даниела Марчева отбеляза, че това е поредният заместник-председател, който напуска поста. А това, по думите ѝ, би затруднило работата на СГС. Затова тя предложи да бъде изслушан и.ф. председателят Десислава Попколева, която да обясни как ще се справи с ръководството на съда „в този период на междувластие\" и дали СГС ще може да функционира нормално. „Аз лично бих се въздържала да гласувам за тази оставка. Това означава, че на практика ще се блокира работата на съда\", заяви Марчева. Тя беше подкрепена от Олга Керелска, която поиска да се отложи засега гласуването на оставката, докато не бъде изслушана Десислава Попколева. Боян Магдалинчев се съгласи, че може да има проблеми, но СК на ВСС няма какво да обсъжда, защото оставката е личен акт. „Може би трябва да ускорим процедурата за избор на председател, а дали ще се създава нов екип, е друг последващ момент. По-скоро да определим дата и да вървят нещата напред\", заяви Магдалинчев. Мнозинството отхвърли предложението за отлагане на решението за оставка и с 12 гласа „за\" и двама „против\" подкрепи желанието на Мина Мумджиева да напусне ръководния пост. Наред с оставката на Мина Мумджиева, колегията днес гласува и молбите за напускане на двама председатели на районни съдилища. Георги Николов не иска вече да е шеф на РС-Сливница, а Димитър Думбанов напуска ръководния пост в РС-Разлог. По този повод Атанаска Дишева отбеляза, че са зачестили случаите на подаване на оставки на председатели поради обещания, че ще бъдат командировани в по-горен съд. „През последните няколко седмици непрекъснато разглеждаме оставки на административни ръководители и заместници, които са много преди изтичането на мандатите им. По закон нямаме основание да се занимаваме с причините за това. Вярно е, че в личен и професионален план настъпват обстоятелства, които могат да доведат до това, но не бива, включително и мълчаливо, да стимулираме такова поведение\", отбеляза Дишева. Според Даниела Марчева проблемът е законодателен, той не може да намери отговор в решенията на колегията. Тя го отдава на онези промени в ЗСВ, с които силно бяха ограничени правомощията на административните ръководители, които въпреки това носят отговорност и търпят санкции при евентуален проблем. Според Марчева колегията трябва да апелира към органите, които имат законодателна инициатива, да направят преглед на ефекта от тези промени в ЗСВ и да бъде прецизирана уредбата, защото, по думите й, лавината на оставки ще е голяма. Да не се получи ефектът на снежната топка, още повече, че  все по-малко са желаещите да се кандидатират за председатели, заяви Марчева. Така или иначе колегията гласува оставките на Николов и Думбанов. Същевременно днес колегията освободи от съдебната система Павлина Панова и Надежда Джелепова поради избирането им за конституционни съдии. Двете бяха отличени и с „личен почетен знак първа степен – златен\", като за Джелепова решението беше взето единодушно, а за Панова с 12 гласа „за и един гласува против, като отрицателният вот не беше обяснен. Решението влиза в сила от 13 ноември, за когато е насрочена клетвата на новите четирима конституционни съдии. Миналата седмица стана ясно, че Пленумът на ВКС е подкрепил предложението на председателя Лозан Панов за негов заместник и ръководител на Наказателната колегия да бъде назначена съдия Галина Захарова. Все още няма насрочен Пленум на ВАС, който да обсъди кой ще замести Надежда Джелепова. Засега се спрягат имената на трима съдии – Ваня Анчева, Любомир Гайдов и Марио Димитров. На каква длъжност да бъде възстановена Кети Маркова след изтичане на мандата й като конституционен съдия – като съдия във ВКС или изрично да се посочи, че се връща в Наказателната колегия на съда. Този въпрос ангажира вниманието на членовете на Съдийската колегия в продължение на около 20 минути. Красимир Шекерджиев обясни, че няма длъжност съдия в Наказателната колегия и затова ще подкрепи първия вариант. Вероника Имова бе на обратното становище. Тя подчерта, че по закон Кети Маркова трябва да бъде възстановена на заеманата преди избора длъжност, т.е. в Наказателната колегия на ВКС. Имова отбеляза, че във върховните съдилища има тясна специализация и макар правомощие на Пленума на ВКС да е определяне на състава на колегиите и броя и състава на отделенията, СК на ВСС трябва изрично да посочи къде точно ще бъде възстановена Кети Маркова. И Атанаска Дишева бе на тази позиция. Тя даде следния пример. Преди няколко седмици Съдийската колегия назначи четирима магистрати в Наказателната колегия на ВКС. Ако след време някой от тях бъде избран за конституционен съдия, то на каква длъжност ще бъде възстановен след изтичане на мандата. Според Дишева по-правилно е да се определи, че Кети Маркова се връща в НК на ВКС. В крайна сметка с 9 на 3 гласа мнозинството реши изрично да посочи в решението си, че Кети Маркова се възстановява на длъжността съдия в НК на ВКС от 13 ноември.", "date": "2018.11.06", "title": "Насрочиха за 27 ноември поредния опит за избор на шеф на Софийския градски съд"}
{"url": "http://standartnews.com/balgariya/pokazaha_nad_300_spaseni_sakrovishta_obnovena-377858.html", "text": "Над 300 уникални артефакти, спасени от иманяри, показва изложбата „Спасени съкровища на България\". Тя бе открита днес в Националния археологически институт с музей (НАИМ) при БАН. Сбирката представя културни ценности, спасени през последните десетилетия от иманярство и нелегален трафик, благодарение на органите на МВР. Изложбата в НАИМ е плод на неуморния труд на полицаите от Национална полиция и ГДБОП и на доброто им взаимодействие с музейните институции в борбата по опазване на българското културно наследство. Тя е част от събитията на Европейската година на културното наследство. Според доц.д-р Людмил Вагалински, директор на НАИМ при БАН, изложбата засяга един от най-наболелите въпроси през годините в сферата на културно-историческото наследство, а именно неговото системно унищожаване в резултат на иманярска дейност и нелегален трафик. \"Иманярската дейност е най-масовата криминална проява у нас през последните 30 години. Образно казано, случите на иманярска дейност наброяват числеността на българската армия. Това представлява сериозен проблем. На път сме да останем без археологическо наследство. Затова е и тази изложба в момента, за да видим какво ежедневно губим. Защото губим история, губим и пари\" заяви доц. Вагалински по време на пресконференция. Представените експонати са от НАИМ и още 18 музеи в страната. Те са подредени хронологически, обхващат почти всички периоди в хилядолетната история на днешните български земи. \"Зад тази изложба стои трудът на много хора. Може да се видят артефакти от късната праистория до Възраждането, включително и някои експонати, които са били откраднати от действащи църковни храмове\", заяви археологът Кръстю Чукалев. Сред експонатите са най-голямата известна досега колективна находка от медни брадви от втората половина на петото хилядолетие преди Христа. Има златни накити и бронзови предмети от средата на второто хилядолетие преди Христа. Могат да се видят коринтски шлем, теракотени женски фигури от некропол от ІІІ-ІІ век пр. Хр., апликации за римски колесници от НАИМ и музеите в Пловдив, мраморна статуетка на Херакъл, икони от Тревненската школа и от известния зограф Никола Образописов и много други. \"Има какво да се направи по нашето законодателство, както и по отношение на обществото. Това е плод на труда на \"Гранична полиция\" и на много областни дирекции на МВР в страната. Трябва и медиите да посредничат за промяна в отношението на хората, които извършват имянарски дейности. За жалост ние сме едни от най-големите износители на Балканите на културни ценности с престъпен характер\", заяви главен инспектор Ангел Папалезов, началник на сектор \"Културно-исторически ценности\" в Главна дирекция \"Национална полиция\". Той уточни ,че според оперативните данни иманярите в страната са между 25 и 30 хиляди средно. Има интуитивно иманярство, в което са включени още десетки хиляди. \"При тях тази дейност не е основната им цел, но все пак излизат на археологически разходки с идеята да намерят археологически ценности, за да изкарат пари от тях\", твърди Папалезов. \"Иманярите са търговски насочени, трафикът не е нещо ново. Просто в последните години интернет търговията им позволи по-достъпен начин да търгуват във всяка една точка по света\", каза главен инспектор Папалезов. Всяка година има по 120-140 досъдебни производства за незаконни археологически разкопки, незаконни сделки и незаконно притежание на исторически предмети, сочи статистиката на МВР. Осъдителните присъди на годишна база са до 40, като повечето присъди са леки - глоби или пробация. В последните две години има и случаи на влизане в затвора. Експертите искат законодателни промени, които да подпомогнат дейността им срещу иманярските набези. \"Трябва да се обърне повече внимание на законодателната база. Културното наследство не е само за музеите или да си чешем егото. Държавата губи националната си идентичност по този начин. Поради това една от належащите промени е да се класифицира понятието фалшификат на културна ценност\", каза главен инспектор Емил Александров. Изложбата може да бъде видяна в Залата за временни експозиции в НАИМ при БАН от 7 ноември 2018 г до 27 януари 2019 г. В 18 ч днес вицепрезидентът Илиян Йотова ще отправи приветствие по повод на официалното откриване на изложбата. Ще присъства и министърът на вътрешните работи Младен Маринов.", "date": "2018.11.06", "title": "Показаха над 300 спасени съкровища (ОБНОВЕНА)"}
{"url": "http://standartnews.com/balgariya/superbakterii_sa_ubili_33_hil_dushi_v_evrosayuza_prez_2015_godina-377850.html", "text": "Бактерии, които не се поддават на лечение с антибиотици, са убили повече от 33 000 души в ЕС през 2015 г. Това показват нови изследвания, публикувани тази седмица, с които се предупреждава, че супербактериите \"заплашват модерното здравеопазване\". В проучване, публикувано в списание \"The Lancet Infectious Diseases\", екип от лекари в целия ЕС разгледа данни за повече от дузина комбинации от резистентни на антибиотици бактерии в целия континент и разработи модел за инфекция и смъртност на пет вида бактерии, пише БТА. Те установили, че повече от 670 000 души са се разболели през 2015 г. от тези пет щама и в резултат на това са починали 33 110 души. По-голямата част от смъртните случаи се смята, че са настъпили при кърмачета на възраст под 12 месеца и при хората над 65-годишна възраст. Най-голяма е тежестта на смъртността в Италия и Гърция, като само Италия отчита повече от една трета от всички смъртни случаи, причинени от супербактерии в ЕС през изследваната година. Тъй като консумацията на антибиотици се увеличава в световен мащаб, лекарите често са алармират за многобройни резистентни бактериални щамове. Екип от учени в Австралия предупреди през септември за разпространението на бактерии, имунизирани срещу всички известни лекарства. Превъзходният, стафилококов епидермидис може да причини тежки инфекции и смърт. От над 670 000 инфекции със супербактерии в Европа през 2015 г., близо две трети са настъпили в болнични заведения.", "date": "2018.11.06", "title": "Супербактерии са убили 33 хил. души в Евросъюза през 2015 година"}
{"url": "http://standartnews.com/balgariya/startira_evropeyska_sedmitsa_na_fertilnostta-377811.html", "text": "За да отбележи 40-тия рожден ден на Луиз Браун, първото в света бебе, родено чрез инвитро, Fertility Europe стартира днес своята кампания #HappyBirthday и дава начало на Европейската седмица на фертилността 2018. Колко пъти годишно казваме или пишем думите \"Честит рожден ден\" без много мисъл? За тези, които искат да имат дете, но се борят с безплодието, фразата има по-дълбоко значение. Организациите на пациентите от цяла Европа ще се присъединят към седмицата за действие, за да подчертаят значението на рождения ден за семействата, които са преодолели стерилитета и споделят своите истории, за да насърчат тези, които все още се надяват да станат родители, както и онези, които са останали бездетни. Безплодието засяга една от всеки шест двойки по целия свят, 25 милиона от тях са граждани на Европейския съюз. Всяка година броят на пациентите със стерилитет се увеличава с 8-9%. Но въпреки че има повече от осем милиона души по света, родени благодарение на лечението инвитро, пациентите все още са изправени пред стигмата и битките с липсата на информация, достъп до лечение и финансиране. Като част от кампанията, Fertility Europe стартира Призив за действие към политиците в Европейския съюз за: •\tпризнаване на правото да опиташ да имаш дете като универсално право в рамките на ЕС; •\tосигуряване на равен, честен и безопасен достъп до лечение на стерилитет; •\tосигуряване на обществено финансиране за всички видове лечение на стерилитет; •\tангажиране на публичния сектор с предоставянето на по-добра информация за инфертилитета; •\tприлагане на комуникационни кампании за премахване на стигмата, свързана със стерилитета. Призивът за действие вече е подкрепен и подписан от няколко членове на Европейския парламент от различни политически групи и националности. Fertility Europe приканва всички заинтересовани да подкрепят и споделят Призива в социалните медии (#FertilityWeek2018 #HappyBirthday).", "date": "2018.11.06", "title": "Стартира Европейска седмица на фертилността"}
{"url": "http://standartnews.com/balgariya/puskat_parnoto_v_sofiya-377866.html", "text": "Топлофикация София\" ЕАД започва от сряда (07.11.2018 г.) поетапно пускане на отоплението в столицата, след като нормативно определените за това метереологични условия вече са налице, съобщиха от дружеството. Новият отоплителен сезон стартира при три последователни дни със средноденонощна температура по-ниска от + 12 градуса и прогноза за трайно застудяване. Приоритетно ще бъде пуснато парното в детските градини, учебните и здравните заведения. Следват жилищните сгради във всички райони, административните и стопанските сгради. От особена важност преди пускането на парното е клиентите да приключат всички ремонти по вътрешната отоплителна мрежа и да запълнят източените инсталации. В сградите, в които това условие не е изпълнено, няма да има техническата възможност парното да бъде пуснато. Необходимо е и вентилите на радиаторите да бъдат отворени на максимална степен, за да не се налага допълнително обезвъздушаване. Също така е важно електронните уреди за дялово разпределение да бъдат проверени. В случай, че дисплеят им е угаснал, абонатите трябва незабавно да потърсят съдействие от топлинния си счетоводител. \"Топлофикация София\" ЕАД дава възможност на клиентите, които желаят включване на отоплението в сградата на по-късен етап, да подадат заявление в обслужващия ги топлорайон заедно с подписано за целта решение от общото събрание на етажната собственост.", "date": "2018.11.06", "title": "Пускат парното в София"}
{"url": "http://standartnews.com/balgariya/1500_uchenitsi_posetiha_nauchnata_laboratoriya_na_bayer_prez_oktomvri-377816.html", "text": "Близо 1500 български ученици на възраст от 6 до 12 години посетиха Научната лаборатория на Байер за деца през месец октомври. За втора поредна година инициативата излезе извън пределите на София и се проведе и в Пловдив и Варна. Записването на учениците се осъществи организирано през училищата в трите града. Децата имаха възможността да се запознаят с пет интересни експеримента и да видят забавната страна на химията и биологията. Демонстрациите бяха проведени от младежи, олимпийски състезатели по природни науки, представители от Факултета по химия и фармация на Софийския университет „Св. Климент Охридски\", студенти от Аграрния университет - Пловдив и доброволци от Байер България. „Благодаря за поканата да бъда част от демонстраторите в инициативата. Върнах се много щастлива от лабораторията. Оживлението и интересът на децата бяха изключително зареждащи! Дано има повече такива инициативи, защото мисля, че е полезно и вдъхновяващо както за нас демонстраторите, така и за самите участници.\" споделя Сияна Пеева, доброволец от Сдружението на олимпийските отбори по природни науки. „Децата са нашето бъдеще, надежда и радост. Те са и лицето на обществото утре. Децата имат право да учат по един нов и различен начин. Те имат право да експериментират смело в живота. Щастливи сме, че посредством Научната лаборатория тази година достигнахме до 1500 деца, давайки им възможност и платформа сами да усетят магията на химията по един ефикасен и увлекателен начин. Благодарим сърдечно на партньорите си в тази инициатива.\", коментира Екатерина Карпузова, Търговски директор на отдел Фармацевтични продукти, Байер България. Проектът беше осъществен с подкрепата на Регионалното управление на образованието, София – град, Регионално управление на образованието, Пловдив, Регионално управление на образованието, Варна и с приятелската подкрепа на Сдружението на олимпийските отбори по природни науки, Факултета по химия и фармация на Софийски университет „Св. Климент Охридски\" и Факултета по растителна защита и агроекология на Аграрния университет - Пловдив.", "date": "2018.11.06", "title": "1500 ученици посетиха Научната лаборатория на Байер през октомври"}
{"url": "http://standartnews.com/balgariya/uchenitsite_mogat_da_smenyat_uchilishteto__do_11_klas-377853.html", "text": "Учениците, които са избрали определени профилиращи предмети, могат да променят училището, в което учат, до 11 клас. Това разясни пред \"Стандарт\" заместник- министърът на образованието Таня Михайлова. Според нея, ако децата са избрали един предмет в по-ранна ученическа възраст, могат да го сменят в по-късна, стига да има училище, което да е запазило свободни места и да ги приеме. Ако няма такова, децата ще се наложи да останат във вече избраната си паралелка, към която са се насочили още в седми клас. В момента МОН  предлага 15 профилиращи обучения за учениците по различни предмети в зависимост от това, какво биха искали да изучават. Сред тях са български език и литература, предприемачество, математика, физика и чужди езици. Към момента просветното министерство даде разяснения, че оценките от въпросните профилиращи предмети могат да важат за университетите. Разговор на репортер от \"Стандарт\" с повечето от ректорите обаче показа, че вузовете няма да приемат тези оценки и на практика разширеното обучение по отделните предмети няма да има особен смисъл. Във Великобритания, по чийто модел е направена образователната система в последните две години от гимназиите, тези оценки важат за прием във вуза. Родните ректори обаче са категорично несъгласни, че няма да възприемат бележките в профилиращите предмет и няма да ги признаят като кредити за студентите, които учат в определени образователни направления при тях. Единственият ректор, който заяви, че те биха могли да се използват от определени факултети, бе този на Софийския университет проф. Анастас Герджиков, който коментира пред \"Стандарт\", че ще предостави на самите факултети правото да решават кои оценки да признаят. Категорично против идеята оценките от профилиращите предмети да се приемат в университета, бяха ректорите на УНСС проф. Стати Статев, на Техническия университет проф. Георги Михов, на Пловдивския университет проф. Запрян Козлуджов и шефа на Съвета на ректорите, който ръководи Минно-геоложкия университет проф. Любен Тотев. Според проф. Тотев от това ще се възползват единствено западащи и частни университети. \"Мисля, че може да се възползва и Великотърновският университет, който напоследък пуска обяви \"Ако не сте приети другаде, ние ще Ви приемем. Ако не сте си взели изпитите, ние ще Ви изчакаме\", каза той.  Проф. Козлуджов обясни, че биха признали оценки на ученици, на които са преподавали професори и доценти от Пловдивския университет, но не и бележки за гимназията от Дивдядово. Проф. Статев също бе на мнение, че трябва да се признава образователна степен, в която са преподавали учени от вуза. \"Има наредба, съгласно която оценките дори от бакалавърска степен няма как да бъдат припознати в магистърска. Ако тръгнем да признаваме оценките от гимназията, скоро ще припознаем оценките от детската градина\", коментира той. Проф. Георги Михов, ректор на Техническия университет, пък заяви пред \"Стандарт\", че няма начин университетът да признае оценки, в които не са участвали негови преподаватели.  \"Ако конкретният материал не е преподаван от наши учени, няма как да признаем бележките на децата. Ние имаме гимназии с които работим, и можем да признаем единствено бележките на техните ученици\", подчерта той. На практика това означава, че изучаването на профилиращи предмети не помага на гимназистите за влизането им в университет и на практика не им носи нищо ново, тоест идеята за промени в 11 и 12 клас, заложена в закона, ще се окаже безсмислена.   СТЕЛА СТОЯНОВА", "date": "2018.11.06", "title": "Учениците могат да сменят училището  до 11 клас"}
{"url": "http://standartnews.com/sport/52_000_zavarshiha_maratona_v_nyu_york-377876.html", "text": "Маратонът на Ню Йорк постави световен рекорд по брой финиширали участници, след като 52 812 бегачи пресякоха финалната линия на провелата се в неделя 42-километровата надпрева по улиците на американския мегаполис. Предишното най-добро постижение беше 51 394 души, отново от маратона на Ню Йорк, но през 2016 г. Освен това повече от 1 милион души излязоха по улиците на петте квартала, през които премина надпреварата, за да подкрепят участниците. Победител в маратона за четвърти път стана етиопецът Лелиса Десиса, докато при жените първи успех постигна кенийката Мери Кейтани. Американецът Даниел Романчук и швейцарката Мануела Шар спечелиха надпреварата за хора в колички.", "date": "2018.11.06", "title": "52 000 завършиха маратона в Ню Йорк"}
{"url": "http://standartnews.com/balgariya/manolova_otkaza_na_slavi_kola_i_shofyor-377872.html", "text": "Благодарна съм на Слави Трифонов за предложението му да ми осигури шофьор и кола, но му отказах. Това призна в ефира на Радио Шумен националният омбудсман Мая Манолова. След като вчера тя пътува с автобус до Стара Загора, днес юристката взе и влака от София до Варна, за да проведе първата си приемна на колела. Само до Шумен Манолова е изслушала над 120 души, сред които и работници от фирма \"Шишеджам\". Тя им обещала, че ще отново ще отиде при тях. Никога не съм искала кола на НСО, работата на омбудсмана е на терен, при хората, каза Манолова. Тя бе категорична, че ще продължи пътуванията си с обществен транспорт и за в бъдеще, но ще прецени дали ще ги обявява публично. Мая Манолова призна още, че се качва на влак за пръв път от 3 години. Тогава е пътувала до Мездра, за да подкрепи протестиращите миньори.", "date": "2018.11.06", "title": "Манолова отказа на Слави кола и шофьор"}
{"url": "http://standartnews.com/sport/venger_se_razbra_s_milan-377827.html", "text": "Легендата Арсен Венгер изглежда като сигурен за Милан. Според френското списание \"France Football\" легендарният мениджър на Арсенал вече се е споразумял с ръководството на \"росонерите\" и ще заеме мястото на Дженаро Гатузо. Милан е четвърти в Серия А с 21 точки, на цели 10 зад лидера Ювентус и това е довело до желанието Гатузо да бъде заменен. От седмици се водят разговори между французина и \"росонерите\", но според изданието вече има договорка. Венгер бе начело на Арсенал цели 22 години, а наскоро заяви, че със сигурност ще започне нова работа \"в началото на 2019-а\". Имаше слухове, че е възможно той да поеме Реал Мадрид и Байерн, както и да заеме позицията на спортен директор в Пари Сен Жермен. Със сигурност Венгер няма да има правомощията, които имаше в Арсенал, но пък ще има и по-голяма роля в сравнение с Рино Гатузо.", "date": "2018.11.06", "title": "Венгер се разбра с Милан"}
{"url": "http://standartnews.com/balgariya/parvo_v_standart_borisov_vodi_v_helzinki_21_kmetove-377882.html", "text": "21 от кметовете на ГЕРБ води утре за Хелзинки лидерът на ГЕРБ Бойко Борисов. Той е начело на партийната делегация за конгреса на ЕНП, който ще се проведе на 7 и 8 ноември във финландската столица. С Борисов заминават заместниците му в партията Цветан Цветанов, Йорданка Фандъкова и Димитър Николов, както и административният секретар на ГЕРБ Цветомир Паунов. Освен кметовете на София и Бургас, в делегацията са още градоначалниците на Варна, Благоевград, Велико Търново, Пловдив, Стара Загора, Враца, Видин, Шумен, Разград, Търговище, Смолян, Сливен, Ямбол, Казанлък, Габрово, Кюстендил, Ловеч, Перник и Силистра. В състава на делегацията влизат още евродепутатите от ГЕРБ и българският еврокомисар Мария Габриел. За участие в конгреса са поканени над 2 000 души от 40 държави. На конгреса си най-голямата политическа партия в Европа – Европейската народна партия (ЕНП) – ще избере водещия си кандидат за евроизборите през 2019 г. Делегатите на конгреса ще избират между председателят на Групата на ЕНП в Европейския парламент Манфред Вебер и заместник-председателят на ЕИБ Александър Стуб. Делегатите ще приемат и общи позиции по важните за Европа теми, сред които сигурност, миграция, икономически растеж и нови работни места, сътрудничество със съседни на ЕС държави.", "date": "2018.11.06", "title": "ПЪРВО В СТАНДАРТ: Борисов води в Хелзинки 21 кметове"}
{"url": "http://standartnews.com/sport/kapitanat_na_loko_plovdiv_aut_za_mesets-377817.html", "text": "Един от капитаните на Локо (Пд) през този сезон Асен Георгиев ще от­съства от терените близо месец. На за­щитника му предстои артроскопия на скъсан менискус в столичната клиника „Софиямед\" утре и след това ще се възстановява поне 20 дни. Бранителят про­пусна по-голямата част от мачовете през тази година, след като скъса връзки на коля­ното в първия проле­тен кръг от Първа лига срещу Пирин, пише \"Меридиан Мач\". След ка­то се възстанови, от средата на септември той се утвърди като ти­туляр в състава на Бруно Акрапович и до­ри изведе съотборни­ците си с лентата при домакинския успех срещу Витоша (Бист­рица). Георгиев обаче пропусна двубоя за Ку­пата срещу Дунав като причината е именно увреденият менискус.", "date": "2018.11.06", "title": "Капитанът на Локо Пловдив аут за месец"}
{"url": "http://standartnews.com/sport/kralev_nagradi_medalistite_ot_svetovnoto_po_borba-377841.html", "text": "Министърът на младежта и спорта Красен Кралев награди с почетни плакети на ММС медалистите от Световното първенство по борба, което се проведе от 20 до 28 октомври в Будапеща. В унгарската столица родните състезатели спечелиха четири медала – 1 златен, 2 сребърни и 1 бронзов, а страната ни се нареди на 6-о място в класирането по отличия. Световна титла за България донесе Тайбе Юсеин (кат. до 62 кг), сребърни медали завоюваха Биляна Дудова (кат. до 57 кг) и класикът Кирил Милов (кат. до 97 кг), а бронз, също в класическия стил, спечели натурализираният арменец Айк Мнацаканян (кат. до 72 кг). Плакети от министър Кралев получиха и старши треньорите на жените Петър Касабов и на класическия стил Армен Назарян, както и техните помощници. \"Благодаря на състезателите, треньорите, техните помощници и на ръководството на федерацията за добре свършената работа. От години не сме имали толкова много медали. Зарадвахте българите, които оцениха постиженията Ви. След успешното представяне и на Европейското първенство, борбата изпраща една добра година\", каза министър Кралев. Президентът на Българската федерация по борба Христо Маринов, треньорите и състезателите благодариха на министъра за подкрепата, която оказва на тяхната федерация. \"Искам да изкажа благодарности към Вас и към Министерството на младежта и спорта за подкрепата и доверието, което ни гласувате. Каквото поискахме, ни осигурихте. Имахме лагери на \"Спорт палас\", на Белмекен, в Япония. Надявам се и в бъдеще да продължим да оправдаваме Вашето доверие\", обърна се към Кралев старши треньорът на женския национален отбор Петър Касабов. На срещата в кабинета на министъра присъства и президентът на Европейския съвет по борба и вицепрезидент на Международната федерация по борба Цено Ценов.", "date": "2018.11.06", "title": "Кралев награди медалистите от световното по борба"}
{"url": "http://standartnews.com/sport/vsichki_ot_levski_lukoyl_otletyaha_za_ukrayna-377819.html", "text": "Баскетболният Лески Лукойл се оправи в пълен състав за Украйна, където утре вече гостува на местния Днипро. Двубоя от група G на турнира ФИБА Къп е в сряда от 19:00 часа. Със съотборниците си за Украйна замина и Калоян Иванов, който пострада в двубоя на \"сините\" срещу Берое в събота в Националната лига. Левски Лукойл е лидер в групата си в турнира ФИБА Къп с три победи от три мача. Тимът на Днипро е последен във временното класиране с три загуби. В първия мач между двата отбора Левски Лукойл победи Днипро с 83:65 точки като домакин.", "date": "2018.11.06", "title": "Всички от Левски Лукойл отлетяха за Украйна"}
{"url": "http://standartnews.com/sport/arda_nyama_da_pravi_chistka-377820.html", "text": "Ръководството на Арда (Кърджали) съобщи, че ще бъдат привлечени два футболисти и опроверга слуховете, че през зимната пауза ще има сериозна чистка в състава, продиктувана от някои негативни резултати през сезона. От клуба застанаха твърдо зад своите футболисти и изразиха за пореден път своите амбиции за влизане в Първа лига. \"Във връзка с публикации в някои медии, ръководството на Арда  и треньорският щаб, в лицето на Емил Кременлиев уточняваме, че „чистка\" в Арда по време на зимната пауза няма да се прави. Отборът ще бъде подсилен с един или двама играчи, за да се увеличи конкуренцията в отбора. Лицето на Арда ще бъде различно. Категорично опровергаваме и тиражираният слух, че нападателят Веселин Марчев ще бъде освободен от редиците на Арда. Той се е доказал във времето и разчитаме на него. Вярваме в своите футболисти и няма да позволим имена на играчи от Арда да бъдат замесвани в неверни слухове. Ние ще следваме своите амбиции да влезнем в Първа лига, защото Арда вече е фактор в българския футбол!\", публикуваха от клуба.", "date": "2018.11.06", "title": "Арда няма да прави чистка"}
{"url": "http://standartnews.com/sport/balgariya_prashta_sedem_pluvtsi_na_svetovnoto-377845.html", "text": "България ще бъде представена от 7 плувци на Световното първенство на 25-метров басейн, което ще е се състои в китайския град Ханжоу от 11 до 16 декември. Това е най-многобройната ни група в историята на шампионатите, като този ще бъде 14-и. Петима от състезателите са дебютанти на такъв форум. Петима са на възраст между 18 и 19 години. На световното първенство в Китай големите надежди са свързани с Антъни Иванов (Вихрен, Сандански), за когото това ще е втори шампионат на малък басейн след този в Уиндзор (Канада) през 2016 г. Най-добрият ни плувец има и най-солиден международен опит от важни състезания. Габриела Георгиева (Дамини ЛВ, София) също ще участва за втори път. Многократната държавна шампионка е най-възрастната в групата – 22 години. Шестата от Младежките олимпийски игри в Аржентина Диана Петкова, съотборникът и в Спринт (Пловдив) Светлозар Николов и живеещият в САЩ Калоян Братанов са на по 18 г. Брусистът Любомир Епитропов е на 19 години, колкото е и съотборникът му във Вихрен (Сандански) Антъни Иванов. В момента двамата тренират на „Спорт палас\" във Варна. Треньорите в Китай ще са генералният мениджър Кристиян Минковски и Николай Вакареев, който има двама плувци – Иванов и Епитропов. Двама възпитаници на един треньор - Ботко Трендафилов, ще има и Спринт (Пловдив) - Петкова и Николов. Сандански пък ще има най-много представители – Иванов, Епитропов (родени във Велико Търново) и Янчев. България ще има и щафета 4 по 200 м  св. стил при мъжете. Бил е обмислян вариант и за щафета микс, но тя съвпада с 200 м гръб жени, където ще плува Георгиева. Преди заминаването за Китай отборът ще се събере за кратък лагер. мъже Антъни Иванов Йордан Янчев Калоян Братанов Любомир Епитропов Светлозар  Николов жени Габриела Георгиева Диана Петкова", "date": "2018.11.06", "title": "България праща седем плувци на световното"}
{"url": "http://standartnews.com/sport/ludogorets_obyavi_organizatsiyata_za_macha_s_aek-377840.html", "text": "Ръководството на Лудогорец обяви каква ще е организацията за предстоящия домакински двубой срещу АЕК (Ларнака). \"ПФК Лудогорец уведомява всички фенове, които ще гледат на живо мача от група А на Лига Европа срещу АЕК (Ларнака) в четвъртък (8 ноември) от 22,00 ч., че същия ден стадион „Лудогорец Арена\" отваря врати в 20,00 ч. В момента се продават билети на клубната база в Разград. В деня на мача от 10,30 ч. ще работят касите на улица \"Васил Левски\". Влизането на стадиона става посредством турникети. Клубът призовава привържениците да дойдат на \"Лудогорец Арена\" по-рано, за да се избегне струпване по входовете. За да се улесни пропусквателния режим, феновете трябва да слушат инструкциите на стюардите и полицията. Клубът съобщава, че на \"Лудогорец Арена\" няма да бъдат допускани фенове в нетрезво състояние, с оръжия, опасни предмети, пиротехнически средства, запалки, бутилки, както и шишенца парфюм и дезодорант. Расистките скандирания, както и използването на лазери от трибуните по време на мача, са абсолютно забранени. ПФК Лудогорец напомня, че всички привърженици подлежат на щателна проверка по входовете, като забранените предмети ще бъдат изземвани. Официалната пресконференция на Лудогорец ще се проведе на 7 ноември от 12,00 ч. с участието на старши-треньора Антони Здравков и капитана Светослав Дяков. Последната тренировка на шампионите преди двубоя с кипърския тим е в сряда в 18,30 ч. на клубната база. Важно! ПФК Лудогорец напомня, че в мачовете от Лига Европа и първенството на Първа лига на стадиона се влиза само срещу документ за самоличност, който трябва да бъде показан на органите на реда. Мaлолетните и непълнолетни лица под 18-годишна възраст ще бъдат допускани срещу попълнена декларация от придружител. Търсете бланките на касите на \"Лудогорец Арена\" и на караваната с фен артикули на улица „Гаврил Кръстевич\" и ги попълвайте стриктно, за да се улесни пропусквателния режим на стадиона непосредствено преди началото на мача\", съобщават разградчани.", "date": "2018.11.06", "title": "Лудогорец обяви организацията за мача с АЕК"}
{"url": "http://standartnews.com/sport/balgarka_vleze_v_aiba-377849.html", "text": "Вицепрезидентът на Българската федерация по бокс Емилия Груева вече е част от Изпълнителният комитет на Международната федерация по бокс. Българката бе избрана в 27-членния състав по време на Конгреса на централата в Москва. Груева получи най-много гласове – 72 от общо 137 делегати от квотата за жени на Европа, като имаше само две кандидатки. През ноември 2017 . тя оглави и дамската комисия на АИБА. „Първо се проведе изборът на жените, като всеки континент имаше по една квота за Изпълкома. Само тази на Африка остана вакантна. После се избираха по двама представители при мъжете от континент, където в Европа най-много гласове получи Умар Кремлев от Русия. За пръв път от доста време насам страните от Стария континент обединиха усилия и взеха 3 от общо 4-те квоти, които се разпределиха след това. Така с президента на EUBC Франко Фалчинели и с германеца, който попълни последното място, Европа ще има цели 8 свои представители в Изпълкома на АИБА, което е два пъти повече от досегашните четирима\", разказа Груева. Европейските страни, които ще имат свои представители в ръководството на световния бокс са България, Русия, Турция, Англия, Украйна, Азербайджан, Германия и Италия.", "date": "2018.11.06", "title": "Българка влезе в АИБА"}
{"url": "http://standartnews.com/sport/levski_ludogorets_i_etar_s_globi_ot_bfs-377847.html", "text": "Решения на Дисциплинарната комисия на БФС след 14-ти кръг ППЛ: С предупреждения - 31 състезатели Със спиране от състезателни права ССП лв. Билел Мехди Аит Малек     Верея    1   250 ПО ДОКЛАД За нерегламентирано използване на димки, на основание чл.37, ал.1, т.22.2, б.А от ДП /2018/2019/ - ДК наказва ПФК \"Левски\" гр. София с имуществена санкция в размер на 300 лева. За нерегламентирано използване на факли, на основание чл.37, ал.1, т.22.2, б.А от ДП /2018/2019/ - ДК наказва ФК \"Етър\" гр. Велико Търново с имуществена санкция в размер на 300 лева. За хвърлени предмети, на основание чл.37, ал.1, т.4, б.А, предложение 2 от ДП /2018-2019/ ДК наказва ФК \"Етър\" гр. Велико Търново с имуществена санкция в размер на 2000 лева. За нерегламентирано използване на факли, на основание чл.37, ал.1, т.22.2, б.А от ДП /2018/2019/ - ДК наказва ПФК \"Лудогорец\" гр. Разград с имуществена санкция в размер на 300 лева. 13-ти кръг ВПЛ С предупреждения - 37 състезатели Със спиране от състезателни права ССП лв. Джейхан Зайденов      Литекс              1  200 Зоран Швоня              Локомотив София 1  150 Жак Пехливанов         Несебър               1   75 Ерол Дост Лудогорец 2                           1   75 ПО ДОКЛАД За обидни и нецензурни скандирания, на основание чл.37, ал.1, т.26 от ДП /2018/2019/ - ДК наказва ОФК \"Локомотив\" гр. Горна Оряховица с имуществена санкция в размер на 250 лева. За хвърлени предмети, на основание чл.37, ал.1, т.4, б.А, предложение 1 от ДП /2018-2019/ ДК наказва ОФК \"Локомотив\" гр. Горна Оряховица с имуществена санкция в размер 125 лева.", "date": "2018.11.06", "title": "Левски, Лудогорец и Етър с глоби от БФС"}
{"url": "http://standartnews.com/sport/hubchev_vinagi_se_stremya_da_izbiram_naydobroto-377844.html", "text": "Националният селекционер на България по футбол Петър Хубчев беше гост на церемонията на Асоциацията на българските футболисти за награждаване на победителите в тазгодишното издание на програмата Децата и футболът. 16 деца, родени през 2006-а година или по-малки, получиха днес персонални купи и спртна екипировка. Програмата се реализира за 19-а поредна година, като през 2018-а са били проведени 20 турнира в цялата страна с участието на над 5000 деца. По традиция веригата турнири е под шапката на БФС, Министерството на младежта и спорта и с партньорството на Кока Kола. Три момичета попаднаха в групата на отличените, като за тях бяха организирани специални турнири. Едно от тях- Лора Арабаджийска от Енко (Пловдив), се разплака, когато получи наградата си от играча на Левски Жерсон Кабрал. Това силно впечатли Хубчев. \"Това са много чисти и искрени деца. Вчера имаше едно друго събитие, което беше важно за българския футбол и спорт- представянето на книгата на Христо Стоичков. Днешното дори е по-важно, защото е за бъдещето ни. Разбрах, че дори има и играчи в националния отбор, които са започнали на тези турнири, отбеляза Хубчев, който беше един от шестимата, които награждаваха децата. \"В очите на тези момичета и момчета се видя голямо вълнение, голям пламък. Дано се сбъднат всичките пожелания, заяви националният треньор и отклони въпрос да коментира състава, който вчера беше оповестен за мачовете с Кипър и Словения от турнира Лига на Нациите. Да, има две нови имена, но не е удобно точно сега да говорим за това. Аз и екипът ми се стремим, според вижданията си, да изберем най-доброто, което сме преценили, че ще може да ни свърши работа. Освен това, сега темата е друга. \"Видях най-истинските сълзи тук, на тази церемония. Дано все така да се обръща внимание на детско-юношеския футбол, а и в последно време БФС прави много в тази насока. Аз им пожелавам само да са здрави, да имат хъс в трудните моменти, които тепърва им предстоят. \"Невъзможно е да се определи още сега кой от тях ще стане професионалист. Не само в България, но и в Европа едва ли някой на тази възраст ще се наеме с категорично мнение. Но това е пътят, а той е дълъг. Точно такива турнири дават първия и най-важен тласък. Защото в тези турнири играят наши, български деца, а не чужденци. Поздравявам организаторите и за избора на хора, които да връчват наградите- а това са двама от най-добрите млади български футболисти: Кирил Десподов и Божидар Чорбаджийски от ЦСКА-София, и двама от най-качествените чужденци: Жерсон Кабрал и Габриел Обертан от Левски, завърши националният селекционер.", "date": "2018.11.06", "title": "Хубчев: Винаги се стремя да избирам най-доброто"}
{"url": "http://standartnews.com/sport/zvezdi_na_levski_i_tsskasofiya_nagradiha_talanti-377864.html", "text": "Футболистите на ЦСКА-София Кирил Десподов и Божидар Чорбаджийски, както и тези на Левски Габриел Обертан и Жерсон Кабрал взеха участие в церемонията по награждаването на най-добрите млади футболисти за 2018 година. Петър Хубчев, Дончо Донев и Бончо Генчев също се присъединиха към събитието, което има за цел да стимулира младите таланти от турнирите на националната програма \"Децата и футболът\". По време на церемонията бяха наградени 16 млади играчи – Костантин Стоев, Кристиян Янакиев, Ивайло Тенекеджиев, Слави Грозев, Дейвид Василев, Лора Арабаджийска, Преслава Иванова, Роберта Тодорова, Алек Говедарски, Ивелин Николаев, Роберто Росенов, Ивелин Георгиев, Митко Панов, Ерик Филипов, Димитър Диклиев и Кристиян Байдаков. Надпреварите се провеждат под егидата на Асоциацията на българските футболисти, Министерството на младежта и спорта, Българския футболен съюз и Coca-Cola. Идеята е да се насърчават децата да превърнат спорта в свое хоби.", "date": "2018.11.06", "title": "Звезди на Левски и ЦСКА-София наградиха таланти"}
{"url": "http://standartnews.com/balgariya/ninova_shte_obzhalva_reshenieto_na_sada_vse_oshte_iska_da_osadi_boyko_borisov-377835.html", "text": "Ще обжалвам решението на съда по делото с Бойко Борисов. Това каза пред репортери в парламента председателят на БСП Корнелия Нинова, след като Софийският градски съд отхвърли исковете за обезщетение, заведени нея и премиера Бойко Борисов. „Имаме на първа инстанция решение по нашия съдебен спор с г-н Борисов. И тъй като доста време аз давах отговори и обяснявах някакви неща, сега искам аз да задавам въпроси. А те са – първо, да чуя всички говорители, които много гръмко твърдяха, че съм била член на СДС и даже и зам.-министър на Иван Костов, ги питам какво ще направят сега. В съдебното решение тези обвинения са определени така: „неистинност на приписваните обстоятелства\", „по делото липсват данни ищцата Корнелия Нинова действително някога да е била член на СДС\". Надявам се, че този разговор е приключил. И ги питам тези хора сега как се чувстват. Защото по делото са проведени експертизи, изслушани са свидетели и изводът е следният – \"няма данни да е била някога каквото и да е в СДС\", коментира Нинова. Тя припомни, че е завела това дело срещу Борисов и за определението „Г-жа Лъжа\". „Което след него се повтаряше многократно от много активисти на ГЕРБ. Заключението на съда в днешното решение е следното – че това обвинение е „безлично, абстрактно, безадресно\", „касае се за жена политик, но не и за Корнелия Нинова\". Значи всяка жена политик в България може да се чувства \"Г-жа Лъжа\", но аз да не се чувствам така – това е изводът на съда. Надявам се да спрат и с „Г-жа Лъжа\", каза още лидерът на БСП. „На основание на тези мотиви на съда ще обжалвам решението, защото заключението е, че и двете неща – неистинните твърдения, че съм била в СДС и безадресното \"Г-жа Лъжа\", не би трябвало да са ми причинили обида или притеснения. Но при такива ясни мотиви нямам друг избор, освен да обжалвам това решение на втора инстанция\", каза още Нинова. Тя припомни, че сумата, която е присъдена Борисов да ѝ плати като разноски по делото, ще бъде преведена на семейство с дете с увреждане. Средствата са в размер на 1680 лв. „Съдът отхвърли иска от страна на Борисов към мен за думите „Крадецът вика: „Дръжте крадеца\", като се е позовал, че това е цитиране на българска поговорка и не е моя обида към него\", каза още Корнелия Нинова.", "date": "2018.11.06", "title": "Нинова ще обжалва решението на съда, все още иска да осъди Бойко Борисов"}
{"url": "http://standartnews.com/sport/30i_yubileen_turnir_za_detsa_v_risk-377856.html", "text": "30-и юбилеен национален турнир за деца и младежи в риск Повече от 300 участници стартираха в завършилия днес 30-и национален турнир за деца и младежи в риск. Юбилейното издание бе организирано със съдействието на София – Европейска столица на спорта, която се погрижи за доброто настроение на всички присъстващи на този силно емоционален празник. За това спомогна и присъствието на тв-водещия Део, който зарадва децата с изпълнението на любими техни песни. През целия ден комплекс „Спортна София 2000\" в парк Възраждане, Зона Б5 бе огласян от участниците, които отново бяха събрани под наслова „Спортът достъпен за всички деца\". Събитието се организира от Сдружение „Българска спорна федерация за деца и младежи в риск\" и се провежда ежегодно  от 2003 г. досега с по две издания всяка година – пролетно (Великденско) и есенно-зимно (Коледно). В турнирите участваха момчета и момичета от клубовете „Широко сърце\" и от домовете за деца лишени от родителски грижи в страната, ЦНСТ, СУПЦ и ВУИ, както и от центрове за настаняване на бежанци на възраст между 12 и 18 години. Първенството привлече повече от  300 възпитаници от над 33 социални институции в цялата страна. Те определиха шампионите в 6 спорта: лека атлетика, минифутбол, бадминтон, тенис на маса, баскетбол 3 на 3 и таекуондо. Призьорите бяха поздравени и наградени Анатоли Илиев – председател на Българска спортна федерация за деца и младежи в риск, Венцислав Игнатов – директор дирекция „Ученически спорт\" в ММС, Теодора Иванова – главен секретар на Агенцията за защита на децата, Светлана Големанова – директор Маркетинг на Български спортен тотализатор, Цвети Божидарова – мениджър Спортна София, Красимир Събев – експерт в Министерство на младежта и спорта и др. Децата проследиха и награждаването на щастливците, спечелили автомобили от последните тиражи на Българския спортен тотализатор, церемонията се състоя успоредно с надпреварите по отделните спортове на националния турнир. Ето и шампионите: Лека атлетика, крос Момичета: Юсние Илиева Велико (Търново 2 и 3) Момчета: Владислав Стефанов (Враца) Девойки: Мери Юсменова (ВТ Цветарска) Юноши: Богдан Миладинов (Долна баня) Таекуондо Момичета: Мирка Рангелова (Роман) Момчета: Симеон Шомев (Ракитово) Девойки: Мелиса Василева (Детелина Шн) Юноши: Румен Филипов (Ракитово) Минифутбол Момчета: Враца Бадминтон Момичета: Джейлянка Асенова (Велико Търново 2 и 3) Момчета: Дидко Станев Велико (Търново 2 и 3) Девойки: Вержиния Малинова (Белоградчик) Юноши: Богдан Миладинов (Долна баня) Тенис на маса Момичета: Веска Миланова (Долна баня) Момчета: Лазар Ангелов (Детелина Шн) Девойки: Мери Юсменова (ВТ Цветарска) Юноши: Тодор Тодоров (Роман) Баскетбол 3 х 3 Момичета: Велико Търново 2 и 3 Момчета: Исперих Девойки: Велико Търново Цветарска Юноши: Исперих Най-добра спортистка: Джейлянка Асенова (Велико Търново 2 и 3) Най-добър спортист: Владислав Стефанов (Враца) Комплексно класиране: ЦНСТ Велико Търново Т2 и 3,  ВТ Цветарска, ВУИ „Ангел Узунов\" Ракитово", "date": "2018.11.06", "title": "30-и юбилеен турнир за деца в риск"}
{"url": "http://standartnews.com/sport/iliev_shansovete_da_igraya_sa_5050-377867.html", "text": "Пламен Илиев продължава да страда от контузията, която получи срещу отбора на Норвегия в последния мач на националите ни в Лигата на нациите загубен с 1:0 в Осло. Вратарят на Астра (Гюргево), има разтегнати връзки на коляното, и е под въпрос за следващите срещи на България, гостуване на Кипър на 16 ноември и домакинство на Словения три дни по-късно в София.  Той сподели шансовете му да се завърне в игра за последните ни два решителни мача от Лигата на нациите. \"На този етап, колкото и тривиално да прозвучи, шансовете да играя са 50:50. Бях на процедури в София, но вече се прибрах в Румъния. В събота клубният ми отбор Астра (Гюргево) има мач, но по обясними причини аз няма как да съм на терена. Следващата седмица, когато започва лагерът на националния тим, ще се върна пак в България. Едва тогава ще се знае дали ще мога да бъда на разположението на селекционера Петър Хубчев\",  заяви Илиев.", "date": "2018.11.06", "title": "Илиев: Шансовете да играя са 50:50"}
{"url": "http://standartnews.com/sport/svetoven_shampion_po_pluvane_izgorya_zaradi_doping-377873.html", "text": "Двукратният световен шампион по плуване на 100 м свободен стил Филипо Манини - Суперпипо бе наказан за 4 години за употреба на допинг, разкри \"Кориере дела Сера\". Според информацията 36-годишният плувец е признат за виновен в употреба на допинг и участие в схема за разпространение за забранени стимуланти. Манини е бил пациент на доктор Гуидо Порчелини на който преди време бяха повдигнати обвинения за поставяне на забранени вещества на плувци. Манини е световен шампион през 2005 и 2007, както и сребърен и бронзов от първенствата на планетата през 2007 и 2015. Той спечели и бронзов медал от олимпиадата в Атина 2004, а също така е и 9-кратен шампион на Европа.", "date": "2018.11.06", "title": "Световен шампион по плуване изгоря заради допинг"}
{"url": "http://standartnews.com/balgariya/borisov_i_ninova_ne_mozhaha_da_se_osadyat_za_kleveta_sadat_othvarli_iskovete_im-377804.html", "text": "Софийският градски съд отхвърли днес исковете за обезщетения по делото за клевета, което водеха един срещу друг лидерите на ГЕРБ и БСП - Бойко Борисов и Корнелия Нинова. Според съдия Невена Чеуз твърденията на двамата, че са претърпели неимуществени вреди от изявления, направени по време на кампанията за изборите за парламент, са неоснователни. Борисов съди Нинова заради репликата ѝ по негов адрес „Крадецът вика: дръжте крадеца\". Засегнатото си добро име той беше оценил на 26 000 лева. Лидерът на БСП пък е засегната от изказване на лидера на ГЕРБ на предизборно събитие, където той я нарича „Госпожа Лъжа\" и твърди, че е бивш активист на  СДС. Нейният иск беше за 30 100 лева. Двете дела бяха обединени в едно, а в рамките му съдия Чеуз разпита няколко партийни функционери от двете партии. Според съда използването на народна мъдрост в изказването на Нинова не може да бъде квалифицирано като клевета. Соченето ѝ като принадлежаща на легитимна партия, каквато е СДС, дори да не е вярно, не е оклеветяване. Магистратът признава, че епитетите, използвани от Борисов, могат и да са обидни, но като публична личност лидерът на БСП трябвало да понася дори и шокиращи и смущаващи оценки. Съдия Невена Чеуз осъжда премиера да заплати на Корнелия Нинова хонорара за адвокатите, които я представляваха на делото, в размер на 1680 лева. Решението може да бъде обжалвано пред Софийския апелативен съд.", "date": "2018.11.06", "title": "Борисов и Нинова не можаха да се осъдят за клевета, съдът отхвърли исковете им"}
{"url": "http://standartnews.com/balgariya/mvr_shte_obrabotva_dannite_za_patnite_narusheniya_v_edinen_tsentar-377805.html", "text": "Изграждането на Единен център за обработка на нарушенията подготвя МВР. Това означава, че всички генерирани нарушения ще се изпращат автоматично в този център и там ще се обработват от системата. Това каза пред репортери вътрешният министър Младен Маринов, който присъства на форум за безопасност на пътя. По думите на Маринов този Център ще повиши с близо 50 процента ефективността на процеса, при който първо полицейския служител трябва да регистрира определен брой нарушения, а после да ги обработи и изпрати за налагане на санкция. Той ще освободи и време на полицаите да вършат повече работа. Министърът отбеляза още, че такива центрове съществуват в много европейски страни. Предстои българският такъв да заработи в най-скоро време, като в момента се изготвя процедурата за обществена поръчка. По отношение на промените, които се предвиждат за застраховката \"Гражданска отговорност\" министър Маринов коментира, че темата трябва да бъде подложена на широка дискусия. Като отбеляза, че може да се помисли и за това формирането на цената на тази застраховка да зависи от поведението на водачите на пътя. По думите на министъра това може би ще е справедливо решение. По време на форума за пътна безопасност бяха изнесени резултати от анкета на Съюза на българските автомобилисти, в която са взели участие 6000 души. Около 83 процента от анкетираните смятат, че за да намалеят инцидентите на пътя е необходимо да се засилят санкциите и контролът. Само 14 процента смятат, че не са необходими още мерки. Анкетата сочи още, че голяма част от анкетираните са ставали свидетели на агресия на пътя. Това, което най-често дразнело водачите пък било лошата настилка и неадекватното регулиране на пътя. Пред журналисти вътрешният министър коментира, че според статистиката три пъти е завишен размерът на санкциите, контролната и наказателната дейност. Маринов отбеляза, че има три пъти повече наказани водачи и значително повишение на събираемостта на глобите. По думите на министъра, увеличаването на глобите и налагането на санкции дава резултати, но не трайни. Според него не трябва хората да привикват с външния контрол, като така да бягат от самоконтрола. Министърът допълни, че и за следващата година са заделени средства за модернизация на контролната дейност.", "date": "2018.11.06", "title": "МВР ще обработва данните за пътните нарушения в единен център"}
{"url": "http://standartnews.com/balgariya/siderov_gledahme_kartinite_na_dondukov_1_obnovena-377825.html", "text": "Нищо специално, нищо интересно.Просто имахме заседание на Обединени патриоти и решихме да е в Министерски съвет, защото обстановката е по-тържествена. Това каза пред журналисти лидерът на ПП „Атака\" Волен Сидеров, след неочакваното заседание на тримата лидери на малката коалиция на \"Дондуков\" 1. На срещата присъстваха Валери Симеонов, Красимир Каракачанов и Волен Сидеров, както и депутати от парламентарната група. „Доведох колегите тук, защото има много интересни творби на Димитър Годжанов и на Никола Танев. Да видят, че в тази сграда има много добри картини, да видят малко изкуство\", каза още Сидеров. На въпрос върви ли диалогът в групата, той отговори: \"Да, върви\". Сидеров обясни, че не изпитва съмнения за събирането на кворум за днешното парламентарно заседание. „Всичко е наред, за момента няма предпоставки за напрежение\", подчерта той.", "date": "2018.11.06", "title": "Сидеров: Гледахме картините на \"Дондуков\" 1 (ОБНОВЕНА)"}
{"url": "http://standartnews.com/balgariya/77god_zhena_e_nayvazrastniyat_obvinyaem_za_organizirana_prestapna_grupa-377807.html", "text": "Специализираният наказателен съд определи мярка за неотклонение „Задържане под стража\" на 77-годишна жена, обвинена от Специализирана прокуратура за участие в организирана престъпна група за разпространение на наркотици в столичния жк „Люлин\". Най-тежката мярка е наложена и на останалите трима от групата, в т.ч. на внука на възрастната жена, който ръководел престъпната структура. Съдът обоснова определението си за жената с доброто й здравословно състояние, както и с опасността да извърши друго престъпление – когато внукът й отсъствал, тя разфасовала кокаин и марихуана на дози и го продавала в дома си на клиенти след уговорка по телефона. Участниците са задържани на 1 ноември 2018 г. при операция на ГДБОП и Специализираната прокуратура. У всеки от тях са намерени и иззети различни количества наркотици. Малко преди разследващите да влязат в жилището на възрастната жена, тя изхвърлила през прозореца плик с близо четвърт килограм марихуана, опитала да се освободи от друго количество в тоалетната чиния. От всичките участници в групата само тя не е осъждана. Внукът й е в изпитателен срок на предходно условно осъждане за разпространение на наркотици. Събраните доказателства сочат, че групата била организирана през лятото на 2017 г. По случая са използвани специални разузнавателни средства. Определените мерки на обвинените не са окончателни и могат да бъдат обжалвани пред Апелативния специализиран наказателен съд.", "date": "2018.11.06", "title": "77-год. жена е най-възрастният обвиняем за организирана престъпна група"}
{"url": "http://standartnews.com/balgariya/obyaviha_finalistite_v_konkursa_za_kmet_na_godinata-377814.html", "text": "Списък с финалистите в престижния конкурс \"Кмет на годината\" бе публикуван вчера, съобщава economic.bg. Битката в тазгодишното издание е в 10 категории. Гласуването стартира още на 22 октомври, провежда се на два етапа и ще приключи на 13 ноември 2018 г. Победителите, събрали най-много гласове от вота на хората, ще бъдат обявени на 15 ноември на специална церемония в НДК. Тогава ще станат ясни 30-те градоначалници отличници на България. В първия етап на конкурса хората гласуваха за кметовете на всички 265 общини в 10 категории. Вотът продължи до 23,59 часа на 4 ноември. Днес (5 ноември) стартира вторият етап на гласуването. В 9 от категориите остават по 9 общини, получили най-много гласове. Те са разделени както следва: 3 малки, 3 средни и 3 големи общини. Малка община е такава с население до 20 000 души, средна – с население от 20 000 до 50 000 души и голяма – с население над 50 000 души. В категорията - \"Кмет на гражданите\" ще може да се гласува за всички 265 общини до края на конкурса – 13 ноември 2018 г. Авторитетната надпревара с онлайн гласуване се организира за шеста поредна година от единствената медия у нас, която следи работата на всичките 265 общини в България – Порталът на българските общини Kmeta.bg. Стотици хиляди граждани дават оценка на работата на кметовете си и така насърчават местните администрации да разработват повече проекти, за да превърнат градовете в удобно и по-привлекателно място за живеене. Гласувайте за \"Кмет на годината\" в 10 категории на kmetnagodinata.bg.", "date": "2018.11.06", "title": "Обявиха финалистите в конкурса за кмет на годината"}
{"url": "http://standartnews.com/sport/ronaldinyo_ostanal_s_524_paunda-377815.html", "text": "Роналдиньо опря до просешка тояга. Бразилската зведса не можел да пътува в чужбина заради огромна глоба от 1,75 млн. паунда. Санкцията е наложена заради строежи в защитени територии. Отнемането на документа станало факт заради изключително малката наличност в сметката на бившия футболист на Барселона, ПСЖ и Милан. Явно бразилецът яката го е закъсал финансово. Според испански медии, цитирани от в. \"Сън\", банковото извлечение на бразилеца е показало само... 5,24 паунда. Няма грешка - 5,24! \"Едва ли е закъсал толкова. Явно си къта парите на друго място или под друго име\", коментират невярващо стотици фенове на Роналдиньо в социалните мрежи. Футболният магьосник наскоро беше в Китай и Япония заради рекламни договори, но сега няма да може да пътува за Германия, където на 17 ноември във Франкфурт трябва да участва в благотворителен мач между избран от него отбор срещу формация на германския вратар Рене Адлер.", "date": "2018.11.06", "title": "Роналдиньо останал с 5,24 паунда"}
{"url": "http://standartnews.com/balgariya/izlozhba_pokazva_spaseni_ot_ratsete_na_imanyarskata_mafiya_artefakti-377822.html", "text": "Иманярската дейност е най-масовата криминална проява за последните 30 години в България. Броят им наброява, колкото числеността на българската армия, заяви директорът на Националния археологически институт с музей доц. д-р Людмил Вагалински по време на откриване на изложба „Спасени съкровища на България\". Той каза, че музеят отдавна е имал желание да направи тази изложба. Според него страната ни се намира пред сериозни проблеми. „На път сме да останем без културно-историческо наследство. Нищо няма да можем да оставим за децата си. С тази изложба се опитваме да покажем върха на Айсберга и преди всичко обществото да проумее какво ежедневно губи\", каза той. По думите му загубите за страната ни се изразяват, както финансово, така и исторически. „Имаме положителна тенденция тези прояви да намалят, но бавно. Ако обществото ни не разбере какво губи, няма да се справим. Ние и туристите искаме да чуем история. Не можем да я върнем, тя е безвъзвратно унищожена\", каза директорът на музея. Той обясни, че това е и целта на изложбата, да се стигне до обществеността и да има положителен ефект в предотвратяването на иманярски практики и нелегален трафик на артефакти. Навсякъде сме известни, че сме едни от най-големите износители на културно наследство на Балканите, обясни главен инспектор Ангел Папалезов, началник на сектор „Културно-исторически ценности\" в Главна дирекция „Национална полиция\". „Трябва обществото, законодателят да посредничи за промяна на отношението на тези големи маси от граждани в България, които си позволяват да излизат и да извършват иманярство върху историческите ни обекти. По този начин да разрушават историческото ни минало и възможността за развитие на регионални политики, културно-исторически туризъм, а и добрия ни имидж в Европа и света. Навсякъде сме известни, че сме едни от най-големите износители на културно наследство на Балканите\", посочи още той. Според него въпреки положителната тенденция в нарастващ брой на разкрити престъпления в сферата на трафика на културно-историческите артефакти, са необходими промени в законодателството за иманярство и нелегален трафик на исторически ценности, както и промяна в отношението на обществото към това престъпление. „Предметите, участващи в тази изложба са труд на \"Гранична полиция\" и ГДБОП и показва добър техен труд и много желание за работа\", изтъкна още Папалезов. Действително е належащо да се обърне по-голямо внимание на законодателната рамка за предотвратяване на иманярството и незаконния трафик на артефакти, бе мнението на главен инспектор Емил Александров, началник на сектор „Трафик на културно-исторически ценности\" в Главна дирекция „Борба с организираната престъпност\". Според Емил Александров всяка държава, която изгуби своето историческо минало, губи своята идентичност. По думите му законодателната промяна до определена степен ще предотвратява тези прояви, а също така ще облекчи до голяма степен натовареността на институциите. Изложбата „Спасени съкровища на България\" представя над 300 експоната от НАИМ и 18 музея в страната, каза главният ръководител на изложбата „Спасени съкровища на България\" в Националния археологически институт с музей Кръстю Чукалев. \"Предметите в нея илюстрират всички периоди в хилядолетната история на днешните български земи. Сред експонатите се открояват най-голямата досега колективна находка от медни брадви от втората половина на 5-то хил. преди Хр.\", каза той. По думите му изложбата е плод на труда на Министерството на културата, Министерството на вътрешните работи и на един голям музеен екип от Националния археологически институт. Кръстю Чукалев отчете, че към момента можем да се наслаждаваме на артефактите като предмети, но не може да се изчерпи информацията за тяхното местонамиране и за контекста, в който са били открити.", "date": "2018.11.06", "title": "Изложба показва спасени от ръцете на иманярската мафия артефакти"}
{"url": "http://standartnews.com/balgariya/prezidentat_radev_obeshta_podkrepa_na_antarkticheskata_ekspeditsiya-377823.html", "text": "Президентът Румен Радев увери българските полярници, че в лицето на президентската институция винаги могат да разчитат на подкрепа. Той каза това в приветствието си, връчвайки националното знаме на участниците в 27-та българска антарктическа експедиция, на традиционната церемония в Гербовата зала на \"Дондуков\" 2. Знамето прие ръководителят на експедицията проф. Христо Пимпирев. Президентът Радев напомни, че това е традиция, поставена от президента Желев и неотклонно следвана от всички следващи президенти. Държавният глава пожела още много нови научни резултати, полярниците ни да се върнат живи и здрави, и българският трибагреник гордо да се развява на Белия континент. За 27-и път нашите антарктици се отправят на научен поход към Южния полюс, за да предизвикат човешките възможности в едни крайно екстремни условия и да разширят познанието ни за света. Антарктида отдавна не е само любопитство и екзотика, Антарктида вече е необходимост, посочи Радев, като напомни, че леденият континент е барометърът за глобалните климатични промени, начинът да познаем по-добре миналото ни, но и ключът към разгадаването на бъдещето ни, както и нов източник на ресурси за бъдещото ни развитие. Можем само да се гордеем, че българските държава и учени проявиха далновидност и стратегическо мислене, и днес България има своята антарктическа база, има Антарктически институт, авторитета на държава, която е сред пионерите на проучванията на важния континент, каза държавният глава. Той отбеляза също, че Антарктида е и континент на мира, добавяйки, че тя налага и нови междудържавни отношения - на доверие, сътрудничество и взаимопомощ. Президентът благодари на Аржентина, Бразилия, Испания и Португалия. Той отбеляза важността на това да възпитаваме поколения, които да имат ново мислене за бъдещето на планетата. Проф. Христо Пимпирев определи мисията на полярниците като мисия за България, да се покаже, че България не е една страна \"в Югоизточния край на Европа\", а е държава, уважавана в цял свят като полярна нация. Зад гърба си имахме през всичките тези години подкрепата на президентската институция, заяви Пимпирев. Можем да се гордеем, че имаме полярна база, която е център на научни изследвания от цял свят, а учените ни са ценени, каза проф. Пимпирев, като благодари за подкрепата на президента. Акцентът тази година, както винаги, е върху научната програма, каза пред журналисти след церемонията проф. Пимпирев, като напомни, че Леденият континент е най-голямата \"научна лаборатория в света на открито\", където се правят открития, засягащи цялото човечество. Не отиваме на експедиция да покорим един връх, това е дългосрочна национална програма за полярни изследвания, посочи професорът. Тази година от 30 научни проекта комисия от учени е селектирала няколко, сред които проекти по биология, свързани с изследване на местната екосистема. Биолозите ни ще изследват и микроорганизми, живеещи само там, от които се извличат ензими за лекарства, а напоследък се правели експерименти и с успешно лекарство срещу рак. Ще бъдат изследвани също геологията и минералните ресурси, движението на ледниците и изменението на климата. Полярните изследвания са бъдещето на човечеството, които ще разрешат много проблеми и как да се справим с бедствия, които сами си причиняваме от замърсяването на атмосферата и околната среда, коментира проф. Пимпирев. В отговор на въпрос той каза, че плувецът Петър Стойчев, който ще участва в уникален плувен маратон във водите с температура около -1 - 0 градуса, без защитни облекла, ще пътува с първата група от тазгодишната ни експедиция, която ще отплава на 16 ноември от Пунта Аренас в Чили. Предвид на това, че корабът ще спре пред българската база, за да остави полярниците ни, Пимпирев допуска, че евентуално там може да се състои и планираното плуване.", "date": "2018.11.06", "title": "Президентът Радев обеща подкрепа на антарктическата експедиция"}
{"url": "http://standartnews.com/balgariya/bsp_poiska_api_da_napravi_tehnicheska_ekspertiza_na_osnovni_patishta_v_stranata-377826.html", "text": "БСП внесе искане в Агенция \"Пътна инфраструктура\" (АПИ) да бъде извършена независима техническа експертиза на магистралите \"Тракия\", \"Хемус\", \"Струма\" и \"Марица\", Околовръстния път на София и пътя Видин-Кулата. Настояваме тази експертиза да бъде направена от независима европейска лицензирана лаборатория, обясни пред журналисти говорителят на ПГ на \"БСП за България\" Елена Йончева при внасянето на искането в АПИ. Тя добави, че искат да бъдат взети вертикални ядки, които ще покажат не само дебелината на пластовете, но и техния състав, който да бъде сравнен с първоначалните планове за съответния участък. \"Искаме да получим отговор краде ли се от българските магистрали\", коментира Йончева. Надяваме се да получим одобрение от АПИ за такава техническа експертиза, ще съберем пари, няма да ангажираме държавни институции, добави тя. Исканата от нас експертиза не дискредитира по никакъв начин нашите строители и инженери, коментира Йончева и посочи, че това е единственият начин те да бъдат защитени. Йончева коментира, че голям процент от стойността на обществените поръчки вместо за пътища се връща за властта. По думите й строителите и инженерите вероятно са принудени да правят компромиси, за да получат работа. Според Йончева исканата експертиза е малка стъпка срещу системата, която убива, особено след случилото се край Своге. Тя апелира за подкрепа от правителството, за да се изчисти името на България.", "date": "2018.11.06", "title": "БСП поиска АПИ да направи техническа експертиза на основни пътища в страната"}
{"url": "http://standartnews.com/balgariya/doklad_na_stanishev_za_shengen_poluchi_shiroka_podkrepa_v_evroparlamenta-377824.html", "text": "Комисията по граждански свободи, правосъдие и вътрешни работи в Европейския парламент прие с голямо мнозинство доклада на евродепутата Сергей Станишев, с който ЕП ще поиска незабавно приемане на България в Шенген с всички граници – сухопътни, въздушни и морски. Докладът беше подкрепен с 36 гласа „за\" и 4 „против\", като през декември предстои да бъде обсъден и гласуван в пленарна зала. „Бих искал да благодаря на колегите евродепутати, които заявиха категоричната си подкрепа за пълноправното членство на България в Шенген. Този доклад представлява качествено нов елемент в позициите на европейските институции по темата, тъй като отхвърля опасната идея за поетапно приемане. Оттук нататък предстои още работа, за да гарантираме одобрението на текста от Европарламента в пленарна зала – нелека задача, предвид съпротивата на много десни и крайнодесни депутати, които системно гласуват против влизането ни в Шенген,\" заяви Станишев. В доклада на Станишев се припомня, че България и Румъния са изпълнили всички критерии още през 2011 г. и се отчитат негативните последици от недопускането на двете страни да станат пълноправни членове на Шенгенското пространство. Сред тях са пропуски в информационните системи за сигурност на ЕС; значителни икономически загуби и пропуснати ползи за двете страни и за ЕС; намаляване на доверието към европейските институции заради неизпълнението на поетите ангажименти към България и Румъния. „Благодарение на серията инициативи от последната година, успяхме да върнем темата Шенген в дневния ред на ЕС. Въпросът обаче остава блокиран в рамките на Съвета – решението е само в ръцете на държавите-членки. Българското председателство беше шанс да изчистим натрупаните негативи и да си върнем изгубеното доверие, което имахме при приемането ни в ЕС през 2007 г. През юли като че ли наистина имаше положителна инерция – австрийският вътрешен министър заяви, че въпросът за нашето членство ще бъде разгледан от Съвета на вътрешните министри през октомври. Това обаче не се случи и е логично да си зададем въпроса – защо?\" „През последните години редица европейски лидери посетиха границата с Турция и привидно изразиха подкрепа, но продължават да говорят за корупция и липса на върховенство на закона, а поредицата скандали от началото на годината бият на очи и спъват всякакъв напредък. Случаите с непроверените пътници от пристигащи самолети на летището, избягалите затворници, сривът на търговския регистър, убийствата, които повдигнаха много въпроси, корупционните практики в ДАБЧ показват системни пропуски и неспособността на управляващите да убедят скептичните правителства, част от които от ЕНП, че България би била надежден партньор в Шенген. И все пак вярвам, че този доклад може да бъде полезен инструмент в преговорите на правителството с други държави-членки – стига да не отстъпват за сухопътните граници. Тревожното е, че вместо да отстояват пълноправното членство на страната ни, все по-често чуваме одобрение за опасната идея за влизане само с въздушни граници. Това би било прецедент, който ще отложи за непределното бъдеще вдигането на контрола по икономически по-важните сухопътни граници и ще постави под въпрос участието на България в бъдещи общоевропейски системи за сигурност.\", заяви в заключение Станишев.", "date": "2018.11.06", "title": "Доклад на Станишев за Шенген получи широка подкрепа в Европарламента"}
{"url": "http://standartnews.com/balgariya/toplofikatsiya_puska_parnoto_v_sofiya_ot_7_noemvri-377832.html", "text": "„Топлофикация София\" ЕАД започва от утре, 7 ноември, поетапно пускане на отоплението в столицата, след като нормативно определените за това метеорологични условия вече са налице, съобщиха от дружеството. Според тях новият отоплителен сезон стартира при три последователни дни със средноденонощна температура по-ниска от + 12 градуса и прогноза за трайно застудяване. Приоритетно ще бъде пуснато парното в детските градини, учебните и здравните заведения. Следват жилищните сгради във всички райони, административните и стопанските сгради. От особена важност преди пускането на парното е клиентите да приключат всички ремонти по вътрешната отоплителна мрежа и да запълнят източените инсталации. В сградите, в които това условие не е изпълнено, няма да има техническата възможност парното да бъде пуснато. Необходимо е и вентилите на радиаторите да бъдат отворени на максимална степен, за да не се налага допълнително обезвъздушаване. Също така е важно електронните уреди за дялово разпределение да бъдат проверени. В случай, че дисплеят им е угаснал, абонатите трябва незабавно да потърсят съдействие от топлинния си счетоводител. „Топлофикация София\" ЕАД дава възможност на клиентите, които желаят включване на отоплението в сградата на по-късен етап, да подадат заявление в обслужващия ги топлорайон заедно с подписано за целта решение от общото събрание на етажната собственост. За допълнителна информация във връзка с началото на отоплителния сезон и за всякакви въпроси гражданите могат да потърсят съдействие на телефона за обслужване на клиенти - 0 700 11 111, както и във Facеbook страницата на дружеството.", "date": "2018.11.06", "title": "Топлофикация пуска парното в София от 7 ноември"}
{"url": "http://standartnews.com/balgariya/volya_mozhe_da_se_vazdarzhi_pri_glasuvaneto_na_parvo_chetene_na_byudzheta_na_nzok_-377838.html", "text": "Разколебани сме и най-вероятно на първо четене ще се въздържим да подкрепим бюджета на НЗОК, съобщи лидерът на ВОЛЯ Веселин Марешки в дебатите по първото четене на бюджета на НЗОК за 2019 година. „Ще търсим корекция между първо и второ гласуване\", обяви той. „Преди повече от година алармирахме за проблемите в Агенцията за българите в чужбина. Никой не ни обърна внимание и сега „берем плодовете\", коментира Веселин Марешки. „Публична тайна е как лечебните заведения целенасочено задлъжняват\", обяви лидерът на „Воля\". Според него ползите от поправките в Преходните и заключителни разпоредби на бюджета на НЗОК ще бъде за тези, които са натрупали вземания от приватизирани лечебни заведения. „Алармираме от рано, за да не се стига догодина да започнат арести по болниците, които са реализирали схемата\", заяви Веселин Марешки.", "date": "2018.11.06", "title": "ВОЛЯ може да се въздържи при гласуването на първо четене на бюджета на НЗОК"}
{"url": "http://standartnews.com/sport/trenyor_ostana_bez_rabota_za_chrd-377757.html", "text": "Босовете на Емполи уволниха треньора Аурелио Андреацоли след серия от слаби резултати. Решението на клубните шефове е навръх 65-ия рожден ден на специалиста, който си тръгва заедно с помощниците си Джакомо Ладзини и Андреа Алибони. Емполи се завърна в италианския елит този сезон и записа само една победа в първите 11 кръга, а в последния си мач под ръководството на Андреацоли падна катастрофално с 1:5 от Наполи. Според италианските медии новият треньор на Емполи ще е Джузепе Якини, който ще дебютира при домакинството срещу Удинезе в края на седмицата.", "date": "2018.11.06", "title": "Треньор остана без работа за ЧРД"}
{"url": "http://standartnews.com/sport/ludogorets_obmislya_da_se_razdelya_s_brazilets-377756.html", "text": "Лудогорец е пред раздяла с един от централните си защитници. Става въпрос за бразилеца Рафаел Форстър. Той дойде в Разград през лятото на миналата година от украинския Зоря (Луганск), с който бе играл в групите на Лига Европа. 28-годишният бранител обаче така и не успя да се наложи нито при Димитър Димитров-Херо, нито при сънародника си Пауло Аутуори. Използван е като резерва, като играе и за дубъла, съобщава \"Тема спорт\". Ръководството на Лудогоерц е очаквало много повече от Форстър и не е изключено през зимата да се стигне до раздялата с него. Друга от причините е, че в момента реално тимът разполага с цели петима централни защитници - Козмин Моци, Антон Недялков, който е ляв бек, но е използван като такъв, Георги Терзиев, Форстър и Драгош Григоре. Румънският национал се възстановява от контузия и се очаква да е готов към края на годината. Той бе привлечен през лятото. Така че опции пред старши треньора Антони Здравков не липсват.", "date": "2018.11.06", "title": "Лудогорец обмисля да се разделя с бразилец"}
{"url": "http://standartnews.com/sport/kobrata_mozhel_da_specheli_milioni_ot_fyuri-377769.html", "text": ", обяви Кубрат Пулев в предаването на bTV \"Тази сутрин\". На 27 октомври Кобрата победи съперника си по точки пред пълните трибуни на \"Арена Армеец\" и отново е официален претендент за световната титла на Международната боксова федерация. \"Някои жълти вестници писаха, че съм взел огромна сума, но това не е вярно. Навсякъде другаде можех да я взема, но не и тук за съжаление. Но това е моята радост. За мен не е по-трудно пред българска публика - хората носеха светена вода от манастири и пръскаха моя ъгъл. Дайте си сметка как приемат мен и моите мачове. Парите отиват на заден план. Те не просто ми мислят доброто, а приемат двубоите ми като лична кауза и именно това ми дава енергия. На трибуните имаше англичани, но не им се чу гласчето, въпреки че се заканваха да правят зулуми\". \"Доброто настроение след такава победа ме държи цяла година. Бях малко по-гипсиран, защото не се бях качвал на ринга година и половина, а рутината играе роля. Избрах да изляза на \"Притури се планината\", защото това е много, много силна песен. Тя повлия на хората, на тяхното самочувствие, за тръпката пред екраните и в залата. Галата се излъчи в много държави и тази песен е звучала в цял свят, което ми дава гордост и радост\", сподели още той. Пулев подчерта, че докато публиката в Германия гледа бокс като на театър, българите са далеч по-емоционални. \"На ринга чувам как хората се побъркват при всяко мое движение. У нас те са фенове по-скоро на Кубрат Пулев, отколкото на бокса\". . \"Имах 39 градуса, но ми мина за един ден. На човек му минават всякакви мисли, но бях решил дори и така да се кача на ринга. Не можех да предам хората. Освен това имах контузия като тази, която ме спря за мача с Джошуа, но по-малка. А и вече имаме опит. Не е само до стискането на зъби, важна е вярата - почваш да търсиш изход от ситуацията. А той е само един - продължаваме напред и победата!\" \"Виждах черепа на Фюри през аркадата, която му се отвори. На мен тя дава самоувереност, него го смачква. В следващия рунд той опита да тръгне яко в атака, но това няма как да стане, не съм взет от улицата и съм подготвен. Удържах и той рухна психически - видя, че не може да направи абсолютно нищо. Един удар сигурно тежи няколко тона, зависи къде ще попадне - в брадата, в тялото също много боли. В късните рундове става малко като във филма \"Кървав спорт\". \"Преди мача от щаба на Фюри имаше много мръсни номера, но им казах - отидете и му кажете, че ще го бия. Той беше много сериозно подготвен, но видя, че никъде няма пролука. Загубата от Кличко не бе никакъв край за мен. Яд ме е за българите, които ме подкрепяха в Хамбург. За първи път ме свалиха в бокса, а имам над 300 мача при аматьорите\". Кубрат за пореден път очерта ключовата роля на своя баща Венко за родолюбието и шампионския дух на него и брат му Тервел. „Той е знаел имената ни и е планирал какво ще постигнем още преди да ни зачене. Искал е и трети син, който да търси Аспарух.Сигурен съм, че сега ни гледа някъде отгоре и се гордее\".", "date": "2018.11.06", "title": "Кобрата можел да спечели милиони от Фюри"}
{"url": "http://standartnews.com/sport/sloveniya_shte_ima_trenyor_za_balgariya-377768.html", "text": "Игор Бенедейчич ще води на­ционалния отбор на Словения в последните два мача от Лига­та на нациите - с Норвегия (16 ноември) у дома и с България три дни по-късно в София. Бене­дейчич е назначен за временен наставник на тима. Той заменя на поста Томаж Кавчич, който беше уволнен преди 20-ина дни заради незадоволителни резултати. Бенедейчич води юношеския национален отбор на Словения за юноши до 17 годи­ни в европейските квалифика­ции, в които тимът постигна победа над България с 1:0 и над Малта с 2:1 и записа равенство 1:1 срещу Австрия, за да се кла­сира за елитния кръг от пресявките през пролетта. Футбол­ният съюз на Словения продължава търсенето на нов постоянен наставник на националния тим.", "date": "2018.11.06", "title": "Словения ще има треньор за България"}
{"url": "http://standartnews.com/sport/monreal_vze_dramata_s_duzpi_sreshtu_aylandars-377774.html", "text": "Монреал спечели изключително драматично срещу Ню Йорк Айлъндърс в мач от редовния сезон тази нощ. През първата част Ню Йорк доминираше много и дръпна с 3:1. Точен на два пъти бе Сизикас, а едно попадение добави Филпула. Дрюен върна Монреал в мача. Във втората част Доми върна напрежението в двубоя намалявайки на 2:3. Лехкюнен пък възстанови равенството в третата част и прави мача в продължения и после дузпи. При тях всички хокеисти бъркаха до петия изстрел. Тогава Армия донесе драматичния успех на Монреал. Бостън - Далас 2:1 след продължение Питсбърг - Ню Джърси 1:5 Вашингтон - Едмънтън 4:2 Аризона - Филаделфия 2:5", "date": "2018.11.06", "title": "Монреал взе драмата с дузпи срещу Айлъндърс"}
{"url": "http://standartnews.com/sport/nova_portsiya_bitki_v_shampionskata_liga_tazi_vecher-377776.html", "text": "Нова порция битки от груповата фаза на Шампионската лига предстоят тази вечер. Това е 4-ият кръг, след който част от отборите ще се простят с шансовете си да продължат напред. С най-голям интерес се очаква сблъсъкът между Наполи и ПСЖ, който може да отговори на въпроса кой от двата тима ще продължи на осминафиналите. Мачът помежду им в Париж завърши 2:2 и евентуална нова грешна стъпка значително ще усложни ситуацията за френския гранд. В другия мач от група \"С\" Ливърпул гостува на Цървена звезда и ще се опита да се утвърди на върха в класирането. В група \"В\" Интер приема Барселона с амбицията за реванш за загубата с 0:2 на \"Камп Ноу\". Каталунците са единият от трите тима с пълен актив до момента и нов успех на практика ще им гарантира място в следващата фаза. За Интер двубоят е от по-голямо значение. \"Нерадзурите\" имат възможност да се откъснат пред Тотнъм и ПСВ Айндховен, които излизат в Лондон. И \"шпорите\", и \"филипсите\" са наясно, че само победа може да ги остави в битката за второто място. Цървена звезда - Ливърпул Монако - Брюж Атлетико Мадрид - Борусия Дортмунд Порто - Локомотив Москва Шалке - Галатасарай Интер - Барселона Наполи - ПСЖ Тотнъм - ПСВ 1. Борусия Д 9 точки 2. Атлетико 6 3. Брюж 1 4. Монако 1 1. Барселона 9 2. Интер 5 3. Тотнъм 1 4. ПСВ 1 1. Ливърпул 6 2. Наполи 4 3. ПСЖ 4 4. Цървена звезда 1 1. Порто 7 2. Шалке 5 3. Галатасарай 4 4. Локо Москва 0", "date": "2018.11.06", "title": "Нова порция битки в Шампионската лига тази вечер"}
{"url": "http://standartnews.com/sport/sportat_po_televiziyata_dnes-377709.html", "text": "ТВ Акценти - Вторник 06.11.2018 БНТ3 17,00 Вдигане на тежести, СП: Кат. до 89 кг, мъже (пряко) MaxSport2 19,55 Футбол, ШЛ: \"Монако\" - \"Брюж\"; 22,00 \"Наполи\" - ПСЖ (пряко) MaxSport3 19,55 Футбол, ШЛ: \"Цървена звезда\" - \"Ливърпул\"; 22,00 \"Интер\" - \"Барселона\" (пряко) Kanal 3 21,15 \"Спорт в обектива\" Ring.BG 20,30 УЕФА Лига Европа - магазинно предаване Eurosport 02,00 Футбол: MLS, плейофи, четвъртфинали (пряко)", "date": "2018.11.06", "title": "Спортът по телевизията днес"}
{"url": "http://standartnews.com/balgariya/kravata_penka_otselya_glavoboliyata_na_stopanina_y_prodalzhavat-377778.html", "text": "Спокойно и безметежно продължава животът на кравата Пенка, за която научи цяла Европа след като премина границата със Сърбия и трябваше да бъде умъртвена. Днес Пенка е с другите животни от стадото на Иван Харалампиев. Пасе си в района на село Мазарачево. Чака и бебе, разказва ни стопанинът. Иван се надява дотогава да приключи драмата с наложените му глоби, които обжалва. Първият акт за 500 лева вече е отпаднал. „Актът беше защо съм я докарал от митницата до Копиловци без пътен лист. Те искаха да я убият още на границата, аз затова не им я дадох. Вторият акт ми е затова, дето идвахте журналистите и я снимахте на поляната. Не трябвало да я изкарвам. Кравата е здрава, не е създала опасност за никой. И третият акт ми е за едно теленце, което ми се роди по време на това, защо съм го записал на деветия ден, а не на третия. Майка ми ме е родила и записала на шестия месец и съм оцелял, а тука за едно животинче...\", възмущава се Харалампиев. Покрай проблемите през лятото Пенка стана световно известна. За нея се застъпваха хора от най-високо ниво. Днес това предполага и световно известен кръстник на теленцето: „Обаждаха ми се от европарламента, английски депутат, който идва тук при нас, и ако пожелае, защото съм поканен до Англия на гости да им отида, ще видя, в бъдеще, след 2-3 месеца ще разбера кой ще бъде кръстникът. До колкото знам сега в София се е отворила некаква сладкарница на нейно име. Чувам, че и месарница сега искат да отворят в чест на нея\".", "date": "2018.11.06", "title": "Кравата Пенка оцеля, главоболията на стопанина й продължават"}
{"url": "http://standartnews.com/balgariya/borisov_se_sreshtna_s_glavniya_ravin_na_evropa_pinkas_goldshmidt-377782.html", "text": "Премиерът Бойко Борисов се срещна с главния равин на Европа Пинкас Голдшмидт. По време на разговора главният равин изрази благодарност към българското правителство за подкрепата и сигурността, която страната ни оказва към българската еврейска общност. Пинкас Голдшмидт отбеляза, че в други части на Европа се наблюдава увеличаване на проявите на антисемитизъм за разлика от България. Премиерът Бойко Борисов подчерта, че страната ни винаги е била пример за религиозна толерантност и в България традиционно няма процеси на антисемитизъм. Той добави, че по тези въпроси у нас има и специален национален координатор, чийто функции се изпълняват от заместник-министър на външните работи. Главният равин Голдшмидт заяви, че България и правителството са изключително уважавани сред еврейските общности в Европа. В разговора премиерът Борисов подчерта, че не трябва да се забравя подвига на българите за спасяването на българските евреи по време на Холокоста. В разговора премиерът Борисов беше поканен от Конференцията на европейските равини да участва като почетен гост в работната им сесия в рамките на Мюнхенската конференция по сигурност през февруари 2019 г.", "date": "2018.11.06", "title": "Борисов се срещна с главния равин на Европа Пинкас Голдшмидт"}
{"url": "http://standartnews.com/balgariya/dvoyniyat_ubiets_viktorio_vleze_okovan_v_sada_ne_sam_ubiets_i_nikoga_ne_sam_bil-377790.html", "text": "26-годишният Викторио Александров дойде в съда с пранги на краката. Той скри погледа си от журналистите. Викторио днес обжалва пред Софийския апелативен съд наложената му мярка от СГС. 26-годишният Александров е обвинен за убийството на 23-годишната си приятелка Дарина Министерска и детето им, както и за принуда спрямо таксиметров шофьор. В петък той се изправи пред съда за първи път. Влезе в съдебната зала без да крие лицето си. Поиска да бъде пуснат и да се прибере у дома. Двойното убийство стана в началото на миналата седмица. Първо в апартамент в \"Надежда\" убива майката на детето му, а по-късно е убито и  самото едногодишно момиченце, а самият Александров прави неуспешен опит за самоубийство. Пред апелативните съдии Викторио заяви, че има болки в главата и не чува. Оплака се, че не е посещаван от лекар. Той отново поиска да му бъде променена мярката  на \"домашен арест\", като обясни, че и също като баща е загубил детето си. Викторио сподели, че в ареста се чувства много заплашен. \"Аз не съм убиец и никога не съм бил, нито пък съм крадец. Работя като охранител и пазя бживота на хората\", заяви той пред съда. САС обаче не уважи искането му за промяна на наложената му мярка и го остави в ареста, като се обоснова, че всички доказателства сочат, че той е извършител на деянията, за които е обвинен.", "date": "2018.11.06", "title": "Двойният убиец Викторио влезe окован в съда: Не съм убиец и никога не съм бил"}
{"url": "http://standartnews.com/balgariya/zhurnalistat_petar_genov__pokazva_nova_stihosbirka_-377783.html", "text": "Журналистът Петър Генов ще покаже новата си стихосбирка - \"Осил в петата\". Това ще се случи на 8 ноември 2018 г. от 18 ч. в читалище \"Алеко Константинов\". Авторът е роден в Чирпан, там завършва началното си и средно образование. След това учи за агроном в Аграрния университет в Пловдив. След дипломирането си практикува десет години по специалността. Но както сам казва „пустото перо не ме остави на мира\" и след обявен конкурс става редактор, а в последствие и завеждащ отдел, в пловдивския вестник „Отечествен глас\". Започва да пише още като ученик в чирпанската гимназия, негови стихове са публикувани във варненския, пловдивския и централен печат. Издава първата си стихосбирка „Есенни капчуци\" преди пет години и с нея печели вниманието на читателите. Това го вдъхновява да издаде и „Осил в петата\".", "date": "2018.11.06", "title": "Журналистът Петър Генов  показва нова стихосбирка"}
{"url": "http://standartnews.com/balgariya/viktorio_aleksandrov_iska_domashen_arest-377791.html", "text": "26-годишният Викторио Александров, който застреля едногодишната си дъщеричка и майка й, обжалва наложената му от Софийски градски съд постоянна мярка за задържане под стража, но и Софийският апелативен съд я потвърди. Така той остава окончателно в ареста. Днес Александров беше докаран с пранги на краката в съдебната зала, докато опитваше да крие лицето си от камерите. В залата той поиска от съдиите да го пуснат под домашен арест, каза увери, че няма да се укрива. \"Всички медии ще бъдат пред нас и няма къде да отида. В ареста има риск за здравето ми, защото имам травма на главата. Не съм убиец и никога не съм бил. Не съм крадец. Няма да се крия от съда\", заяви младият охранител, цитиран от БТА. Той се оплака, че болки в главата и не чува с едното ухо, в което постоянно имало пищене, а не посещаван от лекар. След двете убийства мъжът направи неуспешен опит за самоубийство, но само нарани главата си. Както и пред Градския съд преди около седмица, така и днес Викторио каза, че не си спомня детайли от убийствата. Съдиите обаче отказаха да го освободят, като се мотивираха с показанията на свидетели и няколко експертизи, както и на факта, че обвиненията срещу него са тежки и може да се смята, че той е опасен за обществото. Според съдебния състав ставало ясно, че има конфликти в семейството на Викторио. Защитата му поиска експертизи за здравсловното и психичиното му състояние, но съдът отказа назначаването им. Прокуратурата от своя страна представи нови разпити на свидетели и графологична експертиза на писмото, за което се твърди, че Викторио е писал до родителите си. По неофициална информация в него пише, че е смятал да замине за Турция. Не е ясно обаче дали е планирал да направи това, след като убие приятелката си, нито какво е смятал да прави с детето. Според защитата обаче не било ясно кога е писано писмото. Освен това действията на Викторио били непоследователни и хаотични. Александров е обвинен за убийството на 23-годишната си приятелка Дарина Министерска и детето им, както и за принуда спрямо таксиметровия шофьор, който отвлече, заплашвайки го с пистолет.", "date": "2018.11.06", "title": "Викторио Александров иска домашен арест"}
{"url": "http://standartnews.com/balgariya/ombudsmanat_hvana_barziya_vlak_za_varna-377788.html", "text": "Омбудсманът Мая Манолова, която остана без кола и шофьор от НСО и от вчера демонстративно започна да се вози на обществен транспорт, днес организира приемна във влака София-Варна. Тя се качи на него в 6,40 часа сутринта пред камерите на множество журналисти. Билетите на гражданите, които ще използват приемната, ще бъдат осчетоводени и изпратени на финансовия министър, защото хората не са длъжни да плащат за приемна с когото и да било, обясни омбудсманът, цитирана от БНР. По думите на Манолова, ако е възможно да си върши работата с обществения транспорт, ще инициира кампания, с която ще призове всички представители на държавните институции да слязат от служебните си автомобили и да се насочат към него. На 1 ноември финансовият министър Владислав Горанов заяви, че НСО е \"една скъпа таксиметрова компания и точно за това в новия бюджет има текстове, с които тази практика се прекратява\". По-рано днес от пресофиса й обаче съобщиха, че след приемната във влака в 15.30 ч. общественият защитник ще се срещне с бивши служители на фалиралата авиокомпания \"Ер Виа\" във връзка с неизплатените им заплати в Областна администрация Варна -ул. Преслав № 26. По-късно омбудсманът ще разговаря с ръководствата на Окръжния и Районния съд във връзка с предложенията за създаване на специализирани съдебни състави и щадящо правосъдие по отношение на деца в родителски конфликт.", "date": "2018.11.06", "title": "Омбудсманът хвана бързия влак за Варна"}
{"url": "http://standartnews.com/balgariya/grupa_mazhe_v_lyulin_prebiha_zverski_zhena_otishla_da_si_kupi_tsigari_-377789.html", "text": "Зверски наранявания, получи жена, отишла да си купи цигари в столичния квартал \"Люлин\" 7. За инцидента разказва самата тя с пост във Facebook. По думите й, малко след полунощ, излязла да си купи цигари, когато в гръб я нападанала група от трима мъже с неизвестна до момента самоличност. При инцидента няма други пострадали. \"Вижте в каква държава живеем- отиваш до магазина за цигари и се оказваш в \"Пирогов\". Внимавайте, някаква група от 4-ма мъже обикалят квартала и напада невинни\", разказва тя и добавя, че случката е станала зад 701 блок.", "date": "2018.11.06", "title": "Група мъже в \"Люлин\" пребиха зверски жена, отишла да си купи цигари"}
{"url": "http://standartnews.com/balgariya/i_apelativniyat_sad_ostavi_viktorio_aleksandrov_v_aresta-377800.html", "text": "Обвиненият в убийството на приятелката си и детето им Викторио Александров остава в ареста, реши Софийският апелативен съд. Според прокуратурата охранителят първо е убил жената до себе си, след това е взел бебето и е отвлякъл с оръжие такси, за да простреля смъртоносно 1-годишното момиченце и да направи опит за самоубийство край Долни Богров. Мотивите на съда да остави Александров в ареста са, че има основателно предположение, че е извършил престъпленията умишлено. Магистратите са категорични, че обвиняемият е вменяем и може да отговаря за действията си. Родителите му потвърдиха, че той не е имал предишни психични проблеми. Данните от графологическата експертиза показват, че със сигурност Викторио Александров е автор на писмото, адресирано до майка му и баща му. В него той посочва, че планира да избяга в Турция. Защитата към момента оспорва когато точно е писано писмото. Близките на убитата Дарина твърдят, че тя е била обект на непрестанен тормоз от страна на Викторио. „Искам домашен арест. Няма да се укрия. Няма къде да отида, медиите ще са пред нас\", заяви днес обвиняемият. По думите му откритата рана от опита за самоубийство поставя в риск здравето му. Още при първото си изправяне пред съдия през миналата седмица той обяви, че няма точен спомен от двете престъпления. Той днес отново заяви: „Не съм убиец и никога не съм бил!\".", "date": "2018.11.06", "title": "И апелативният съд остави Викторио Александров в ареста"}
{"url": "http://standartnews.com/balgariya/vseki_deseti_shofyor_u_nas_e_riskov-377792.html", "text": "Наскоро един от водещите застрахователни брокери в България излезе със стряскаща статистика, облечена в индекс за /без/опасно шофиране, която показва, че над 9% от активните водачи на моторни превозни средства, това са 215 хил. шофьори, имат рисков профил на поведение на пътя. Те допускат трите основни грешки, причиняващи тежки пътно-транспортни инциденти - агресивно шофиране, ниска концентрация на вниманието и каране с превишена скорост. Изследването обаче изтъква като водеща причина за войната по пътищата на страната агресията, особено при младите шофьори. Промяната в нагласите и поведението на пътя е от изключително значение, тъй като анализът на данните показва, че съществува пряка връзка между стойността на SDIndex и броя на пострадалите в статистиката на \"Пътна полиция\". През 2017 г. при пътно транспортни произшествия у нас са загинали 682 души, ранените са 8680, от които 6737 леко и 1943 тежко. От загиналите 341 са водачи, 183 пътници, 157 пешеходци и 1 работник на пътя. 496 от загиналите са мъже, а 186 - жени. Вече две години членове на Ротари клубовете в София, психолози от Института по психология към МВР и преподаватели и творци от Нов български университет работят по проект за изкореняване на агресивното поведение на пътя. Те обаче са избрали пътя на превенцията - чрез образование още от ранна ученическа възраст, а после и в гимназиалния курс, да изградят у младите хора толерантност и неагресивни поведенчески модели. Това трябва да ограничи в бъдеще броя на жертвите и ранените по пътищата на България и да ни доближи до целта, която си поставят днес развитите страни в Европа - за нулева смъртност на пътя към 2050 г. В рамките на проекта в края на май 2018 г. стартира и образователна кампания \"Дай път на живота!\", която има петгодишен хоризонт и цели да намали броя на жертвите и ранените на пътя чрез въвеждане на иновативно обучение в българските училища за формиране на неагресивно и толерантно поведение на младите хора като днешни спътници в колата и утрешни шофьори. Вече са сертифицирани от МОН създадените от екипа иновативни учебни помагала, в които чрез ролеви игри, видеоклипове, филми, създадени с участието на известни български актьори като Цветана Манева, Диляна Попова, Никола Стоянов, проф. Анри Кулев и негови студенти по анимация от НБУ, автомобилния рали шампион Катя Стратиева и др., ще се извършва интерактивно обучение на ученици. То ще ги запознае с базисните емоции, как да ги разпознават, какви техники да използват, за да ги овладеят и контролират. Така те ще могат да развият емоционалната си интелигентност, да идентифицират и разбират емоциите на другите и да придобият емпатични способности. Нещо, което ще ги направи ангажирани спътници в колата и коректив в поведението на водача зад волана и утрешни внимателни и толерантни шофьори по пътищата на България. Две от разработените програми са предназначени за ученици от 9 до 12 години и младежи на възраст 16-18 години от гимназии и средни професионални училища. Третата програма е за обучение на учители от различни краища на страната и членове на Ротари клубовете у нас. Тя стартира със семинар в Кюстендил /на 7 и 8 ноември/, по време на който около 30 преподаватели от училища в София, Благоевград, Кюстендил и Перник ще могат да овладеят разработените от психолозите иновативни учебни помагала, за да ги използват в образователните часове по пътна безопасност, които МОН въвежда през новата учебна година. Втори такъв семинар ще се проведе на 21-22 ноември в Стара Загора с учители от Пловдив, Стара Загора, Бургас и Ямбол. Семинарите се организират и провеждат в партньорство със Синдиката на българските учители, ръководен от Янка Такева, която изцяло застана зад кампанията. Образователната кампания \"Дай път на живота\" се реализира в рамките на Проект за намаляване на жертвите и ранените по пътищата в Република България, осъществяван по инициатива на Ротари клуб София в партньорство с отдел \"Пътна полиция\" към Главна дирекция \"Национална полиция\" - МВР, Институт по психология към МВР, Нов български университет. Спомоществовател на кампанията е застрахователно акционерно дружество \"Далл Богг: живот и здраве\".", "date": "2018.11.06", "title": "Всеки десети шофьор у нас е рисков"}
{"url": "http://standartnews.com/balgariya/patriotite_se_sabirat_v_ministerski_savet-377798.html", "text": "ПГ на „Обединени патриоти\" провежда среща в Министерския съвет, съобщи репортер на Канал 3. На срещата присъстват тримата лидери на партиите от малката коалиция – Валери Симеонов, Красимир Каракачанов и Волен Сидеров, както и депутати от парламентарната група.", "date": "2018.11.06", "title": "Патриотите се събират в Министерски съвет"}
{"url": "http://standartnews.com/balgariya/obshtina_blagoevgrad_gazifitsira_zashtiteno_zhilishte_-377794.html", "text": "Потребителите на Защитено жилище на лица c пcиxични разстройства ще посрещнат предстоящия зимен сезон в по-уютна и топла среда, съобщава Струма. Средствата са осигурени от бюджета на Община Благоевград, като основната цел е създаване на по-добри условия за хората, ползващи услугата. До момента защитеното жилище се отопляваше с ел.енергия. Чрез новата система за отопление се загрява и водата за битови нужди, което ще позволи спестените  финансови средства да бъдат използвани за други нужди на потребителите. Подобряване на условията в социалните заведения е основен приоритет на кмета д-р Камбитов и администрацията в Благоевград. Благодарение на последователната политика вече са газифицирани и модернизирани голяма чаcт от cоциалните ycлyги.", "date": "2018.11.06", "title": "Община Благоевград газифицира защитено жилище"}
{"url": "http://standartnews.com/balgariya/roditeli_biyat_trevoga_zaribyavat_s_droga_yagoda_v_uchilishtata-377795.html", "text": "Нова дрога, която прилича на бонбонки с плодов вкус и носи името ягода, се разпространява сред деца в пловдивските училища. Разтревожени родители споделят в социалните мрежи информация и приканват тя да стигне до повече потребители. „Моля, предайте това съобщение на възможно най-много хора, дори и да нямате деца в училище. Родителите трябва да знаят\", гласи един от постовете. Зарибяващата дрога е вид метамфетамин, който прилича на ягодови куршуми - сладките, които се изпаряват и пукат в устата. Има аромат на ягода и се доставя на децата в училищата. Наричат „бонбонките\" амфетамини или ягоди. Децата смятат, че е лакомство, но могат да се озоват в болницата в сериозно състояние след употребата им. Дрогата има вкус на шоколад, фъстъчено масло, лепило, череша, грозде и портокал. Аз също чух за това, но нямам официална информация от директори или пък от органите на реда, каза пред „Марица\" Иванка Киркова, началник на Регионалнотоуправление по образование в Пловдив. „Заемам се да предупредим учители и деца, защото превенцията е най-важна. Ако трябва, ще напиша официално писмо да сеобърне внимание в часна класа\", добави тя. Киркова каза още, че предстои да се сключиспоразумение между РУО и Апелативна прокуратура, по силата на което магистрати да влязат в училища и да изнесат беседи.", "date": "2018.11.06", "title": "Родители бият тревога: Зарибяват с дрога \"ягода\" в училищата"}
{"url": "http://standartnews.com/balgariya/marinovtryabva_da_ima_razlika_v_tsenite_na_grazhdanska_otgovornost_za_narushiteli_i_za_izryadni_vodachi-377809.html", "text": "Трябва да има разлика в цените на застраховката „Гражданска отговорност\" за водачи без провинения на пътя и такива, които постоянно извършват нарушения, заяви днес вътрешният министър Младен Маринов в отговор на въпрос на „Хоризонт\" за цените на застраховката. „Формирането на цената на „Гражданската отговорност\" зависи от поведението на водачите и от тяхното минало - дали са нарушители, дали са системни нарушители, и това да се отразява на цената\", каза министърът. „Смятам, че има възможности в тази посока, но като цяло нека наистина да мине на широко обсъждане и тогава да се вземе най-правилното решение от законодателя. Това е мое лично мнение и смятам, че това може би ще е справедливо, тъй като всеки човек трябва да си прави сметка, когато нарушава законите, това трябва да му се отразява по най-бързия начин, дали финансово, дали като статут, но трябва да има пряка зависимост от поведението на пътя и финансовото състояние\", добави Младен Маринов.", "date": "2018.11.06", "title": "Маринов:Трябва да има разлика в цените на „Гражданска отговорност“ за нарушители и за изрядни водачи"}
{"url": "http://standartnews.com/balgariya/zdravnata_kasa_shte_uvedomyava_patsienti_sas_sms-377799.html", "text": "Здравната каса ще изпраща SMS на пациентите за извършените им услуги. Това обяви подуправителят на Националната здравноосигурителна каса д-р Йорданка Пенкова по време на петата годишна конференция „Иновации и добри практики в здравния сектор\". „Това е в далечна перспектива. Целта е пациентът да бъде уведомен за всеки разход, който се извършва по неговото ЕГН. Виждате, че с механизмите на контрола не може да постигнем целесъобразно разходване на публичния финансов ресурс, който е общ\", заяви д-р Пенкова. В отговор на журналистически въпрос дали се предвижда въвеждане на ново ценообразуване на медикаментите, Пенкова каза, че не се предвижда такова и обясни, че ще се изписват най-евтините лекарства само на пациенти, които са с протокол и чието лечение сега започва и при условие, че има наличие от няколко медикаментa с еднакви показания и противопоказания. Подуправителят на касата уточни, че цената на лекарствата не се определя от касата и че какъв медикамент ще бъде изписан на пациента зависи само и единствено от преценката на доктора. „Разликата в цената на лекарствата не е в пъти, а тя е в няколко процента. Това в никакъв случай няма да доведе до изтегляне на лекарства от пазара, което от своя страна да ограничи достъпа на пациентите до тях\", беше категорична д-р Пенкова. Тя уточни още, че мисията на Фонда за лечение на деца в чужбина вече е изчерпана, защото той е създаден по време, когато страната ни не е била в Европейския съюз. Д-р Пенкова увери, че независимо от промените, които предстоят да се случат, пациентите няма да бъдат ощетени. „Касата също плаща на гражданите над 18 г. за изделия и медикаменти, които ги няма в България. Това, което плаща касата за лечението в чужбина, го заплаща в пакет и това е така откакто сме в ЕС. Това не е само за децата, а и за възрастните\", обясни още тя. Д-р Пенкова добави, че дейностите се заплащат като трансфер от здравното министерство, а касата само ще администрира дейностите на фонда, за да няма дублиране.", "date": "2018.11.06", "title": "Здравната каса ще уведомява пациенти със SMS"}
{"url": "http://standartnews.com/balgariya/gerb_poiska_poimenna_proverka_na_kvoruma_obnovena-377821.html", "text": "Поименна проверка на кворума се проведе в парламента по предложение на ГЕРБ. Това стана час, след като мнозинството на ГЕРБ и Обединените патриоти строи редиците си за бюджета и подсигури от раз кворума за старта на извънредното пленарно заседание. Както бяха обещали, БСП и ДПС не се регистрираха и чакаха управляващите да съберат нужните 121 гласа за откриване на заседанието. Депутатите от ДПС чакаха извън пленарната зала и наблюдаваха напрежението в  мнозинството. След удрянето на звънеца заеха местата си в зала. Социалистите пък бяха седнали по банките си, но не се регистрираха. Когато електронното табло показа 122 депутати, председателят на НС Цвета Караянчева откри заседанието. Час след старта на дебатите обаче ГЕРБ поиска поименна проверка на кворума, защото социалистите излязоха от зала, липсваха и мнозина от депутатите на другите групи. Според поименната проверка в залата не беше дори председателят на ПГ на ГЕРБ Цветан Цветанов.  Преброяването показа 129 народни представители и заседанието продължи.", "date": "2018.11.06", "title": "ГЕРБ поиска поименна проверка на кворума (ОБНОВЕНА)"}
{"url": "http://standartnews.com/sport/stefan_velkov_razplaka_psv-377754.html", "text": "Бившият защитник на Славия Стефан Велков прави все по-силно впечатление с изявите си в холандската Еерсте Дивизие. С негов гол Ден Бош победи с 1:0 втория тим на гранда ПСВ Айндховен и се изкачи на 4-о място в класирането, като има съвсем реални шансове да спечели промоция за елита. Велков, който получи и жълт картон преди почивката, се разписа с глава в 81-ата минута. Преди това двубоят вървеше равностойно, а домакините удариха греда. Това е втори гол за младежкия национал в Ниската земя. През септември той отбеляза попадение във вратата на Хераклес при загубата с 1:2 за Купата на Холандия. Успехът днес е шести пореден за Ден Бош и тимът вече има 25 точки - с една по-малко от ГА Ийгълс и Твенте. Начело е Спарта (Ротердам) с 27 точки.", "date": "2018.11.06", "title": "Стефан Велков разплака ПСВ"}
{"url": "http://standartnews.com/sport/kralev_veche_obmislyame_kade_da_e_noviyat_stadion-377767.html", "text": "Министърът на спорта Красен Кралев разкри, че вече се обмисля терен и конкретно място, на което да бъде построен нов стадион в София. След новината за обща кандидатура между България, Гърция, Сърбия и Румъния за домакинство за Световното първенство по футбол през 2030 година, обаче, проектът може да се превърне в по-мащабен. „Говорили сме с г-жа Йорданка Фандъкова, те обмислят терен, който да ни дадат. Може да се променят малко условията сега, след като ще се кандидатираме за Световно първенство. Но има време до тогава. Много интересен факт, много важен политически знак за Балканите и обединението е тази обща кандидатура\", сподели Кралев. Колкото до кандидатурата ни за Младежка зимна олимпиада през 2024, министърът на спорта обяви: „Шансовете ни са много големи. Трябва обаче да си напишем домашното, тогава шансовете ни са огромни. Решението трябва да бъде взето 2020 година. Алпийските ски ще бъдат на Витоша, тези в зала също ще са съсредоточени в София, както и на Боровец някои състезания. Трябва да се промен и планът за управление на Витоша, защото сега е невъзможно. Това много лесно може да бъде свършено\", добави той пред БНТ. „Парите на спорта в новия бюджет са увеличени с 5%. Тези пари са основно за оперативни разходи. Всички ремонти, новопостроени зали, всичко това е извън тези бюджети. Ще има още повече средства за предолимпийска подготовка. Останалите отиват за увеличение на заплатите в спортните училища и други\", коментира още Красен Кралев.", "date": "2018.11.06", "title": "Кралев: Вече обмисляме къде да е новият стадион"}
{"url": "http://standartnews.com/sport/napadatel_na_ludogorets_aut_za_aek_larnaka-377775.html", "text": "Нападателят на Лудогорец Димо Бакалов почти сигурно ще пропусна домакинството на АЕК Ларнака за Лига Европа. Бившият футболист на Локомотив (Пловдив) е получил контузия, заради която не бе сред 18-те и за визитата на Етър. Бакалов почти сигурно ще остане извън сметките на треньора Антони Здравков и за гостуването на Берое в неделя. При бившия наставник Пауло Аутори той бе използван на крилото, а в някои от контролите през лятото игра и като краен защитник, , пише „Тема Спорт\". Очаква се Бакалов да е аут десетина дни. В момента в лазарета на Лудогорец са още Драгош Григоре, Абел Анисе и вратарят Владислав Стоянов. Стражът наскоро пак замина за Барселона след усложнение на оперираното коляно. Анисе и Григоре пък може да се завърнат на терена и преди края на годината, сочат най-обнадеждаващите прогнози.", "date": "2018.11.06", "title": "Нападател на Лудогорец аут за АЕК Ларнака"}
{"url": "http://standartnews.com/sport/osma_poredna_za_goldan_steyt-377779.html", "text": "Шампион на НБА Голдън Стейт Уориърс продължава да мачка. Тимът надигра у дома с 117:101 Мемфис Гризлис от редовния сезон на лигата. Това бе осми последователен успех за \"воините\" от началото на сезона, като те подобриха своя показател до 10 победи и 1 загуба. Мемфис от своя страна също остава с положителен баланс – 5 победи и 4 загуби. За победителите най-резултатен бе Клей Томпсън с 27 точки, а Кевин Дюрант и Стеф Къри добавиха съответно по 22 и 19 за успеха. За Мемфис Дилън Брукс вкара 18, а по 15 записаха Джарън Джаксън-младши и Шелвин Мак. Детройт Пистънс – Маями Хийт 115:120 след прод. Индиана Пейсърс – Хюстън Рокетс 94:98 Орландо Меджик – Кливланд Кавалиърс 102:100 Ню Йорк Никс – Чикаго Булс 115:116 след две прод. Оклахома Сити Тъндър – Ню Орлийнс Пеликанс 122:116 Денвър Нъгетс – Бостън Селтикс 115:107 Юта Джаз – Торонто Раптърс 111:124 Лос Анджелис Клипърс – Минесота Тимбъруулвс 120:109.", "date": "2018.11.06", "title": "Осма поредна за Голдън Стейт"}
{"url": "http://standartnews.com/sport/hamiltan_ne_izklyuchi_vazmozhnostta_da_otide_vav_ferari-377781.html", "text": "\"За момента е много трудно да си представя, че мога да бъда някъде другаде. Но никога не казвай, никога\" каза пилотът на \"Мерцедес\" и голямата звезда във Формула 1 Люис Хамилтън по повод спекулациите, че може някой ден да кара за \"Ферари\". \"Това е моето семейство, тук израснах, но пък казвах същото, когато бях в Макларън. Смятам, че една от причините да искам да се преместя, беше нуждата да покажа как мога да постигна нещо и на друго място. Аз си го знаех, но трябваше да го докажа на всички останали. В момента не чувствам необходимост да бъда в друг отбор, и да спечеля титла с друг отбор, но – никога не казвай никога\", повтори той. Междувременно Хамилтън прави опити да насърчи Ф1 да инвестира в образование за млади пилоти. Според него в днешно време много деца не успяват да получат образование, защото жертват училището за сметка на пилотирането. \"Очевидно да спечелиш шампионат е велико, но надявам се да мога да работя с Жан Тод от ФИА, така че такива деца да получат образование. Дори да не си пробият път до Ф1 или да станат пилоти другаде, биха могли да станат инженери, например\".", "date": "2018.11.06", "title": "Хамилтън не изключи възможността да отиде във \"Ферари\""}
{"url": "http://standartnews.com/sport/na_ostrova_pochetino_otryaza_real-377797.html", "text": "Маурисио Почетино е отрязал мераците на Реал Мадрид да стане треньор на \"кралския клуб\", твърди английският \"Сън\". Според предварителни информации, мадридският колос е предложил на треньора на Тотнъм 15 млн. евро заплата на година, но това се е оказало недостатъчно, за да приеме аржентинецът офертата. \"Лос бланкос\" все още търсят нов мениджър, след като уволниха Хулен Лопетеги след загубата с 1:5 от Барселона в \"Ел Класико\" преди седмица. Сантяго Солари бе назначен временно на поста, но настоящият европейски клубен шампион все още търси постоянен наставник. Това са отлични новини за Тотнъм, които в последно време имат проблеми с домакинския си стадион. Тревното покритие на \"Уембли\" не бе в цветущо състояние в последните няколко седмици, а новият дом на \"шпорите\" все още не е завършен. Тимът приема у дома холандския шампион ПСВ Айндховен в среща от Шампионската лига тази вечер. /БГНЕС", "date": "2018.11.06", "title": "На Острова: Почетино отряза Реал"}
{"url": "http://standartnews.com/sport/stadion_hristo_botev_v_plovdiv_s_novo_ime-377787.html", "text": "Стадион \"Христо Ботев\" в Пловдив ще има ново име. В момента ръководството на Ботев обсъжда идеята и възможността как да се казва съоръжението след довършването му. Според приближени до новия собственик Георги Самуилов Колежа ще носи името на някой спонсор, както е в момента със стадиона на Левски и зала \"Арена Армеец\" в София. Обсъжда се идеята да бъде пусната анкета в сайта на „канарчетата\" с няколко предложения. Това обаче ще стане на по-късен етап, когато ще има по-голяма яснота за фирмите. Както е известно, през миналата седмица Самуилов обеща, че Колежа ще е готов до март 2020 година, твърди \"Тема спорт\". За довършването му по думите на бизнесмена са необходими между 20 и 25 милиона лева. Очаква се същинската строителна дейност да започне след Нова година. В момента се уточняват последните детайли по проекта. Ще бъде използван първоначалният, но ще има и някои промени.", "date": "2018.11.06", "title": "Стадион \"Христо Ботев\" в Пловдив с ново име"}
{"url": "http://standartnews.com/sport/autori_otryazal_kolumbiytsite_oshte_predi_godina-377808.html", "text": "Бившият треньор на Лудогорец Пауло Аутуори е отказал да поеме Атлетико Насионал още преди година. Това разкри самият той, след като вече официално ста­на наставник на колумбийския тим. „Първият контакт с Атлетико беше осъ­ществен още през декември 2017г. Тогава обаче исках да бъда близо до своето се­мейство, тъй като май­ка ми имаше здравословни проблеми. По онова време бях ан­гажиран и с Атлетико Паранензе, където бях директор\", ко­ментира Аутуори. „Сега приех да водя Атлетико Насио­нал, защото вече бях свободен, след като се разделих с Лудогорец. Виж­дам какъв е манталитетът на клуба, каква е структурата. Освен това в колумбийския футбол има играчи с много интересни характеристики по отношение на тех­ническото качество\", добави Аутуори.", "date": "2018.11.06", "title": "Аутори отрязал колумбийците още преди година"}
{"url": "http://standartnews.com/balgariya/oshte_hubavo_vreme_bez_stud_i_valezhi_pone_do_20_noemvri_-377777.html", "text": "Без студ и дъжд, а още по-малко сняг, ще се задържи времето над страната в следващите десетина дни. Това показват средносрочните модели за времето, представени в \"Дарик кафе\" тази сутрин. Източна Европа и Европейска Русия са в плен на мощен антициклон, който носи сухо време над тези райони. Средиземноморски циклон се формира над западната част на Средиземно море, но на изток и в района на Балканите високото атмосферно налягане определя стабилно време. Дневните температури, в близката седмица до десет дни, ще са в интервала между 13-19 градуса. Дори сутрин температури няма да падат под нулата, сочат синоптичните модели. На места в низините и котловините, е възможно да се образуват мъгли или ниска облачност, но до следобедните часове ще се разсейват. Съществени валежи не се очакват. Към края на тази седмица повече облаци ще има по Черноморието, възможно е в тези райони да има слаби превалявания. По-сериозно застудяване и евентуално валежи може да очакваме чак след 20-22 ноември.", "date": "2018.11.06", "title": "Още хубаво време, без студ и валежи поне до 20 ноември"}
{"url": "http://standartnews.com/sport/atletik_pak_ne_bi-377744.html", "text": "Мрачната серия за Атлетик Билбао продължи и днес. Баските понесоха нова загуба, този път с 1:0 като гост на Еспаньол. Атлетик записа 11-ти двубой без победа в Ла Лига. Еспаньол има в актива си 21 точки, 6 победи, три ремита и две поражения и се намират на комфортната втората позиция. Билбао пък е едва 17-ти с 10 пункта. Домакините влезоха по-добре в мача, а в 41-ата минута откриха резултата. След добро центриране Борха Иглесиас излезе очи в очи с вратаря и направи 1:0. В минутите до края на първата част гостите спретнаха две нелоши атаки, като шансове се разкриха първо пред Иняки Уилямс, а секунди по-късно Раул Гарсия също пропусна. През втората част двата състава си размениха по още няколко положения, като отново домакините бяха по-активни. До нови попадения обаче не се стигна.", "date": "2018.11.06", "title": "Атлетик пак не би"}
{"url": "http://standartnews.com/sport/fulam_se_zakotvi_na_danoto-377745.html", "text": "Отборът на Хъдърсфийлд спечели първата си победа от началото на сезона във Висшата лига. „Териерите\" триуфираха над Фулъм в дербито на опашкарите, но въпреки това не успяха да прескочат  зоната на изпадащите. На стадион „Джон Смитс\" домакините се наложиха с 1:0, а  голът на Кристофър Шиндлер бе първи за Хъдърсфийлд у дома от месец април. Фулъм пък за пореден път показа, че до последно ще се бори за оцеляването си. Славиша Йоканович и компания окупираха последното място в таблицата с едва пет точки след 11 кръга. Освен това лондончани са отборът допуснал най-много голове в мрежата си, което е и най-големият им проблем. Единствения гол в срещата падна в 29-ата минута. Шиндлер наказа гостите с глава след разиграване от корнер и центриране в наказателното поле. Това бе 29-ят гол във вратата на лондончани от началото на сезона. През второто полувреме играчите на Йока все пак се опитаха да отговорят на предизвикателството, но късметът не бе на тяхна страна. Гол на Андре Шурле бе отменен заради засада на Александър Митрович, а с това се изчерпаха и най-опасните ситуации пред вратата на Хъдърсфийлд.", "date": "2018.11.06", "title": "Фулъм се закотви на дъното"}
{"url": "http://standartnews.com/sport/samoletat_na_borusiya_na_kosam_ot_katastrofa-377758.html", "text": "Самолетът на отбора на Борусия (Дортмунд) се размина на косъм с катастрофа на летището в Мадрид при пристигането за предстоящия мач с местния Атлетико в Шампионската лига, информира Bild. Секунди след кацането в испанската столица пилотът бил принуден веднага да издигне аероплана обратно в небето, тъй като друг самолет се забавил с изтеглянето си от пистата и имало вероятност да се стигне до тежък инцидент. За радост няма пострадали, но всички в самолета са претърпели шок. Отборът е изкарал още около половин час във въздуха, преди след това да се приземи нормално. След като обстановката в самолета се нормализира пилотът е съобщил по уредбата: \"Извиняваме се много. Случи се така, че друг самолет не можа да се махне на време от пистата и трябваше да отново да се вдигнем във въздуха. Но, явно е за добро\". Тези думи успокоиха играчите и дори предизвикаха усмивки в някои от тях. \"Имали сме и по-ужасяващи полети, но и това не беше приятно\", коментира спортният директор на Борусия Михаел Цорк. Всичко това се случва 573 дни след бомбардировките по автобуса на Борусия преди четвъртфинала срещу Монако през сезон 2016-2017. Борусия Дортмунд ще играе тази вечер на ст. \"Ванда Метрополитано\" от 22,00 часа.", "date": "2018.11.06", "title": "Самолетът на Борусия на косъм от катастрофа"}
{"url": "http://standartnews.com/balgariya/deputatite_prieha_na_parvo_chetene_byudzheta_na_nzok_za_2019_g-377842.html", "text": "Народното събрание прие на първо четене бюджета на НЗОК за 2019 година. „За\" гласуваха 108 народни представители, 62 бяха „против\", а 10 гласуваха с „въздържал се\". Депутатите от ПГ на ДПС влязоха след първата регистрация за започване на пленарното заседание. От ПГ на БСП бяха в зала, но не се регистрираха. В пленарна зала на гласуването присъстваха здравният министър Кирил Ананиев, управителят на НЗОК д-р Дечо Дечев и зам.-министърът на здравеопазването и председател на Надзорния съвет на НЗОК Жени Начева. Между първо и второ четене ще изслушаме всички предложения за промени в бюджета за НЗОК и ще включим тези, които са приемливи, заяви министърът на здравеопазването Кирил Ананиев по време на обсъждането на бюджета на НЗОК. Министър Ананиев благодари на всички народните представители, които са се изказали. „Считам, че предложенията в бюджета са целесъобразни, правилни и по време на дебатите между първо и второ четене някои от тях ще бъдат приети, защото водят до по-добра ефективност на здравната система. Имаше и мнения, с които не съм съгласен и те не отговарят на политиката, която си е поставило министерството и правителството като цяло. Обръщам се към всички изказващи се и всички, които искат да направят предложения, да ги направят пред Комисията по бюджет и финанси след първо гласуване и там отново ще обясня кои са приемливи и ще ги включим в бюджета и кои считам, че не са приемливи и не водят до реформиране на системата\", обясни здравният министър. По отношение на финансовите показатели Ананиев посочи, че счита, че предвиденият ръст за 2019 г. в размер на 490 млн. лв. ще създаде условия НЗОК заедно със съсловните организации да намерят най-справедливото и балансирано решение по отношение на всички здравноосигурителни плащания. „И така да решим проблема за подобряване на качеството и достъпа на българските граждани до здравеопазване. Не е вярно, че няма показатели за измерване на качеството, даже вървим до такива, които да измерват индивидуалните нужди на всеки пациент. Така е съвместно с НЗОК и съсловните организации ще работим по този въпрос по изготвянето на анекса, с който ще се решат тези неща\", обясни министърът на здравеопазването. Вече се явява и трети здравноосигурителен модел. Дебатът в работните групи е много сериозен, каза още Кирил Ананиев. „Бюджетът на НЗОК е стъпил на създадената традиция в годините назад. Той е преходен, който може би ще бъде последен преди влизането на новия здравноосигурителен модел\", коментира той. „Предлагаме с Преходните и заключителни разпоредби да решим няколко неща, необходими за въвеждането на новия здравноосигурителен модел\", обясни здравният министър и допълни, че промените целят да се създаде средата, необходима за безпрепятствено влизане на новия здравноосигурителен модел, който и да е той. „За да бъдат успешни промените, всички „препъни камъчета\" да бъдат премахнати\", каза още Кирил Ананиев.", "date": "2018.11.06", "title": "Депутатите приеха на първо четене бюджета на НЗОК за 2019 г."}
{"url": "http://standartnews.com/balgariya/shegi_ot_siderov_sled_dneshnata_tayna_sreshta_na_patriotite-377833.html", "text": "Просто имахме заседание на \"Обединени патриоти\", решихме да е в Министерски съвет, защото обстановката е по-тържествена. Това каза пред репортери лидерът на ПП „Атака\" Волен Сидеров във връзка със срещата на ПГ на „Обединени патриоти\" в Министерски съвет, предаде Агенция Фокус. „Доведох колегите тук, защото има много интересни творби на Димитър Гюдженов и на Никола Танев. Да видят, че в тази сграда има много добри картини, да видят малко изкуство\", каза той. \"Нищо специално, нищо интересно. Просто имахме заседание на групата и решихме да е тук, защото обстановката е по-тържествена\", допълни Сидеров. На въпрос върви ли диалогът в групата, той отговори: \"Да, върви\". Сидеров обясни, че не изпитва съмнения за събирането на кворум за днешното парламентарно заседание. „Всичко е наред, за момента няма предпоставки за напрежение. Имахме заседание на парламентарната група и затова решихме да е тук\", изтъкна той.", "date": "2018.11.06", "title": "Шеги от Сидеров след днешната тайна среща на Патриотите"}
{"url": "http://standartnews.com/balgariya/prestapnitsi_iztochvali_smetki_chrez_parichni_izmami_v_internet-377834.html", "text": "ГДБОП и Специализираната прокуратура разбиха организирана престъпна група, точила сметки на лица, подмамвани да участват в търговия с финансови инструменти в интернет. 17 души са станали жертва на схемата. Не е изключено да има и още измамени, съобщи на брифинг зам.-главният прокурор Иван Гешев. „Това е поредното дело без съпоставка, поне в българската история. Това е едно от многото такива дела, в които се показва смисълът от съществуването на специализирани структури. Общо взето класическа измамна схема, която се възползва от новите технологии и е адаптирана към тях. Кръгът от пострадали потенциално лица е неограничен\", допълни той. „Създават се колцентрове с множество служители и свързани към тях интернет платформи. Обикновено голяма част от тях не са запознати по същество с целта на извършваната дейност. Служителите звънят на възможни клиенти през интернет телефония и номера, който излиза на клиента, обикновено изглежда сякаш е от английски номер. Предлага се по телефона инвестиции на борсите и всякакви други платежни инструменти. „Клиентът\" превежда определена сума пари на интернет платформата. В тези колцентрове има цял отдел, който разхвърля сумите в различни банкови сметки в света, тоест не остават в България. Създава се представа на клиента как той печели страшно много пари. Но изцяло виртуални. В един момент се оказва, че борсата се е сринала за този продукт и трябва да дадеш още пари. И така докато не се откажеш. Когато тръгнеш да се отказваш или разбереш, че е някаква измамна схема, нямаш обратна връзка, за да се свържеш с човека, който ти се е обадил. Хора от колцентровете, които осъзнават, че това е по същество измамна схема, веднага се уволняват\", съобщи още Гешев. \"Създадени са два колцентъра в България и се ръководят от чужденци - израелски, сръбски и български гражданин. Те са фактически организаторите на тази схема. Резултатът е това, че по наши изчисления най-вероятно щетата е в размер на милиони левове. Друг е въпросът, че за да докажем пострадали лица, някой трябва да се оплаче. По разбираеми причини част от хората, защото не искат да се занимават или за тях сумите са малки, или ги е срам, не се оплакват. Засега имаме 17 пострадали. Сигурни сме, че този кръг ще се разширява и че става въпрос за стотици пострадали. В хода на разследването се вижда разширяване на тази мрежа – създаване на колцентрове в Сърбия и Македония\", допълни прокурор Гешев.", "date": "2018.11.06", "title": "Престъпници източвали сметки чрез парични измами в интернет"}
{"url": "http://standartnews.com/balgariya/rozhden_den_dnes_praznuva_dr_veselina_konalieva-377750.html", "text": "Рожден ден днес празнува д-р Веселина Коналиева, началник на    клиничната лаборатория на МБАЛ \"Бургасмед\". Днес празнуват още: Елена Шекерлетова, постоянен секретар на МВнР Чл.-кор. проф. Йордан Йорданов, антрополог Ралица Негенцова, председател на Висшия адвокатски съвет Стоян Младенов, актьор", "date": "2018.11.06", "title": "Рожден ден днес празнува д-р Веселина Коналиева"}
{"url": "http://standartnews.com/balgariya/tsarkoven_kalendar-377751.html", "text": "Св. Павел, архиеп. Цариградски е удушен по време на богослужение от арианите Павел Солунянин, архиепископ Цариградски, е една от жертвите на онзи смут, чрез който арианската ерес дълго разтърсвала православната църква. Павел няколко пъти се възкачвал на патриаршеския престол и бил смъкван по време на борбата между ариани и православни. И в заточение, и на патриаршеския престол, той винаги еднакво показвал себе си като непоколебим изповедник и стълб на православието. Това станало причина за смъртта му. Император Костанций (337-361), който бил привърженик на арианството, го изпратил на заточение в град Кукуз (област Кападокия, Мала Азия). Там през 350 г. Павел е бил удушен от арианите по време на богослужение. По-късно мощите му са пренесени в Цариград, а оттам – във Венеция.", "date": "2018.11.06", "title": "Църковен календар"}
{"url": "http://standartnews.com/balgariya/shte_ni_iznenada_li_vremeto_sledvashtite_dni-377752.html", "text": "През деня ще бъде предимно слънчево. Ще духа слаб до умерен вятър от изток-североизток. Минималните температури ще бъдат в много широки граници - от минус 1-0 градуса на отделни места в котловините и равнините, до 13-14 градуса по морския бряг. Максималните температури ще бъдат между 12 и 17 градуса, в югозападните райони - до 21 градуса, сочи прогнозата на НИМХ. Над Черноморието ще бъде с ниска облачност и с намалена видимост. На места ще има и ръмежи. Ще духа слаб до умерен североизточен вятър. Максималните температури ще бъдат между 14 и 16 градуса. Температурата на морската вода ще е 16-17 градуса. Вълнението на морето ще бъде 2-3 бала. Над планините ще бъде предимно слънчево. Ще продължи да духа слаб до умерен вятър - предимно от изток. Максималната температура на височина 1200 метра ще е около 14 градуса, на 2000 метра - около 9 градуса. В сряда, 7 ноември, и в четвъртък, 8 ноември, в равнинната част от страната ще бъде с ниска облачност или с мъгла, от които в отделни райони ще преръмява. Повече слънце ще има в планините през втория ден. В сряда вятърът ще е от изток, по Черноморието - и от североизток, слаб до умерен. В четвъртък ще бъде почти тихо. Максималните температури ще са между 13 и 18 градуса, а минималните - на повече места ще остават под 5-6 градуса, в отделни котловини - около нулата, в Източна България през първия ден - до около 10 градуса. Подробна информация за времето днес и прогнозата за десет дни напред вижте на Sinoptik.bg", "date": "2018.11.06", "title": "Ще ни изненада ли времето следващите дни?"}
{"url": "http://standartnews.com/balgariya/sasht_i_balgariya_shte_rabotyat_za_padane_na_vizovite_otkazi_pod_3-377753.html", "text": "Отпадането на американските визи за българските граждани обсъдиха във Вашингтон българският външен министър Екатерина Захариева и държавният секретар на Съединените щати Майкъл Помпео. За да се стигне до безвизов режим на пътуване до САЩ, отказите за издаване на визи на българи трябва да спаднат до 3%. През последната година те са намалели, но все още са около 14%. „Пое Майк Помпео ангажимент да работим за това да падне прословутият процент на откази под 3%. Нашата работа пък е да увеличим информираността на българските граждани, които подават документи за визи\", посочи Захариева. Двамата първи дипломати са обсъдили и проблема за признаване на трудовия стаж и осигуряване на пенсии за българските граждани. Този казус в момента засяга около 400 хиляди наши сънародници. Работи се и за среща между българския премиер Бойко Борисов и американския президент Доналд Тръмп.", "date": "2018.11.06", "title": "САЩ и България ще работят за падане на визовите откази под 3%"}
{"url": "http://standartnews.com/balgariya/podgotvyat_sreshta_borisov__tramp_prez_2019_godina-377760.html", "text": "Срещата на премиера Бойко Борисов с президента Доналд Тръмп се подготвя за началото на 2019 г. Това стана ясно след разговора на вицепремиера и министър на външните работи Екатерина Захариева с държавния секретар на САЩ Майк Помпео. По визитата вече се работи, разбрахме се, че това може да се случи в първите три месеца на следващата година, потвърди Захариева на излизане от Държавния департамент. Двамата първи дипломати обсъдиха отношенията между София и Вашингтон и по-специално стратегическото партньорство в областта на отбраната и плановете за модернизация на българските въоръжени сили. По време на разговора Захариева е поставила въпроса за включване на България в програмата на САЩ за безвизови пътувания. „Един от основните критерии за включване в програмата е броя на отказаните американски визи и затова полагаме усилия, като в тясно сътрудничество с посолството на САЩ в София информираме българските граждани за условията, на които трябва да отговарят, за да получат виза\", коментира Захариева. Тя допълни, че е поставила и въпроса за сключване на спогодба за социална защита. „САЩ имат такава спогодба с редица европейски страни, но не и с България. Подобно споразумение ще помогне много на живеещите в САЩ 400 000 българи. Работим последователно по въпроса и сме облекчили доста процедурите, но сега потвърдихме желанието на България да бъде включена в списъка със страни, с които да се преговаря приоритетно по сключването на такава социална спогодба\", каза министър Захариева. Сред темите бяха и усилията на България за диверсификация на източниците и трасетата на енергийни доставки. „Говорихме за интерконектора с Гърция и за терминала за втечнен природен газ до Александруполис, както и за усилията ни по изграждане на газовия хъб „Балкан\", който ще доведе до конкуренция на маршрутите и източниците на доставка на природен газ\", коментира външната министърка. Захариева и Помпео обсъдиха също Близкоизточния мирен процес, сирийската криза и още няколко горещи международни теми. \"Срещата беше отлична възможност да препотвърдим стратегическото си партньорство и отличните контакти между двете страни\", коментира Захариева. По-късно днес тя ще се срещне и с посланик Джон Болтън, съветник на президента Тръмп по въпросите на националната сигурност и член на кабинета. Програмата на Захариева в САЩ включва срещи с Джуди Ван Рест, изпълнителен вицепрезидент на Международния републикански институт и с Робърт Бенджамин, регионален директор за Централна и Източна Европа в Националния демократически институт.", "date": "2018.11.06", "title": "Подготвят среща Борисов - Тръмп през 2019 година"}
{"url": "http://standartnews.com/balgariya/nikolay_markov_nso_e_otgovorna_za_podslushvaneto_na_chuzhdi_delegatsii_v_marinela-377761.html", "text": "„Под охраната на НСО чужди служби записваха всички гости по време на европредседателството в хотел „Маринела\", и се събираха компромати ЕС. Това е пробойна в националната сигурност и НСО е отговорна\". Този коментар направи в предаването „Тази сутрин\" Николай Марков, експерт по сигурност и бивш служител на Националната служба за сигурност. Според Марков именно този скандал с подслушването, който беше потулен, е причина за действията срещу семейство Арабаджиеви (собствениците на „Маринела\"). В други държави щеше да има политическа отговорност и оставки при такъв скандал, коментира още Марков. По думите му НСО не е реформирана и много отдавна изпълнява протоколни функции и е далече е от професионалната охранителна дейност Освен това се използва като политически инструмент и това е причината да се отнеме колата на Мая Манолова. „Манолова прави заявки за политическа активност и тези заявки се прочитат правилно от хората, от които зависи работата и дейността на НСО\", смята Марков.", "date": "2018.11.06", "title": "Николай Марков: НСО е отговорна за подслушването на чужди делегации в „Маринела”"}
{"url": "http://standartnews.com/balgariya/eto_sabitiyata_v_stranata_dnes-377749.html", "text": "София. От 11.00 часа в Гербовата зала на „Дондуков\" 2 държавният глава Румен Радев ще връчи националния флаг на участниците в 27-ата българска Антарктическа експедиция. От 14.30 часа на „Дондуков\" 2 президентът Радев ще удостои изтъкнати българи с държавни отличия. *** София. От 11.00 часа в Националния археологически институт с музей (НАИМ) при БАН главен инспектор Ангел Папалезов, началник на сектор „Културно-исторически ценности\" в ГДНП, и главен инспектор Емил Александров, началник на сектор „Трафик на културно-исторически ценности\" в ГДБОП, ще дадат подробности за спасените от иманярство и нелегален трафик експонати. От 18.00 часа в НАИМ вицепрезидентът Илияна Йотова ще отправи приветствие по повод официалното откриване на изложбата „Спасени съкровища на България\". На събитието ще присъства и вътрешния министър Младен Маринов. *** София. От 13.00 часа ще се проведе извънредно заседание на Народното събрание, на което ще бъдат гласувани проектобюджетите на ДОО и НЗОК. *** София. От 09.00 часа в хотел Шератон ще се проведе Петата годишна здравна конференция на \"Капитал\" - \"Иновации и добри практики в здравния сектор\". *** София. От 09.15 часа в хотел „Хилтън\" зам.-министър Деница Николова ще открие заседание на Комитета за наблюдение на Програмата за международно сътрудничество ИНТЕРАКТ. *** с.Черни Вит/Тетевен. В 14.00 часа министърът на образованието и науката Красимир Вълчев ще бъде в основно училище „Георги Бенковски\" в село Черни Вит, в което се изучават разширено народни инструменти и народно пеене. В 15.20 часа министър Вълчев ще присъства на откриване на обновената със средства по ОП „Региони в растеж\" сграда на Националната професионална гимназия по горско стопанство и дървообработване „Сава Младенов\" в Тетевен. *** София. От 9.00 часа ще се проведе заседание на Висшия съдебен съвет. *** София. От 9.30 часа 8 състава на Специализирания наказателен съд ще гледа делото срещу Цветан В., Александър П., Илиан З. и др., обвинени в организиране и ръководене на организирана престъпна група. *** София. От 10.00 часа в сградата на Агенция „Пътна инфраструктура\" депутати от ПГ на „БСП за България\" ще внесат искане до Агенцията. *** София. От 10.00 часа в София Хотел Балкан, зала „Средец\", ще се проведе форум-дискусия „Заедно за по-безопасни пътища\" за пътна безопасност, организиран от Съюза на българските автомобилисти (СБА). *** София. От 10.00 часа 16 състава на Специализирания наказателен съд ще гледа делото срещу Милко М., Росен Д., Златомир И. и др., обвинени в организиране и ръководене на организирана престъпна група. *** София. От 10.00 часа 6 състава на Специализирания наказателен съд ще гледа делото срещу Емил М., Мартин Д. и Калоян Б., обвинени в организиране и ръководене на организирана престъпна група. *** София. От 10.00 часа Национален пресклуб на БТА Експертен клуб за икономика и политика (ЕКИП) ще представи доклада \"Градоустройствена политика в София\". *** София. От 11.00 часа 18 състава на Специализирания наказателен съд ще гледа делото срещу Николай П., Виктор И., обвинени в организиране и ръководене на организирана престъпна група. *** София. От 11.00 часа в галерия „Кредо Бонум\" (ул.„ Славянска\" №2) ще се проведе пресконференция на Конкурса за нова пиеса на Нов български университет. *** София. От 11.00 часа в Cosmos coworking camp (ул. „Ангел Кънчев 3\") в София ще се проведе семинар за журналисти на тема „Да сведем до 0 астматичните пристъпи\". *** София. От 12.30 часа 11 състава на Специализирания наказателен съд ще гледа делото срещу Владимир Вл., чл. 65 НПК – молба за изменение на мярка за неотклонение. *** София. От 13.30 часа 11 състава на Специализирания наказателен съд ще гледа делото срещу Андрей З., Костадин Г. и Николай Н., обвинени в организиране и ръководене на организирана престъпна група. *** София. От 13.30 часа 17 състава на Специализирания наказателен съд ще гледа делото срещу Андрей З., Костадин Г. и Николай Н., обвинени в организиране и ръководене на организирана престъпна група. *** София. От 13.30 часа 17 състава на Специализирания наказателен съд ще гледа делото срещу Даниел Н., Велизар Г., Георги И. и др. обвинени в организиране и ръководене на организирана престъпна група. *** София. От 13.30 часа Софийският градски съд ще проведе заседание срещу Булмаркет и БДЖ (eдно от делата за трагедията в Хитрино). *** София. От 13.30 часа 8 състава на Софийския градски съд ще проведе заседание срещу Десислава Д. (пране на пари). *** София. От 14.00 часа Национален пресклуб на БТА Българското дерматологично дружество ще представи Десета юбилейна кампания за диагностика и профилактика на кожните алергични заболявания /12 – 14 ноември 2018 г./ *** София. От 14.00 часа в Дома на Европа за трета година бизнес събитие събира утвърдени специалисти и млади преприемачи с иновативни решения за градската среда, сградите и домовете. *** София. От 15.00 до 17.00 часа в постоянната приемна на БСП - София на ул. „Леге\" №10, етаж 1, общинският съветник от БСП Альоша Даков ще има приемен ден. *** София. От 17.00 часа във фоайето на централната сграда на БАН ще бъде открита Изложбата „Европейско културно наследство\". *** София. От 18.30 часа в Smartfablab на бул. „Христо Смирненски\" 1, в страничния двор на Университета за архитектура, строителство и градоустройство, експерти на коалицията от неправителствени организации и граждански групи „За да остане природа в България\" продължават информационната кампания в защита на Национален парк Пирин. *** София. От 19.00 часа в Конферентната зала на Софийския университет, Северно крило на Ректората, ет. 2, ще се състои премиерата на книгата „Да мислиш двайсети век\" от Тони Джъд. *** Бургас. От 11.00 часа в двора на ПМГ „Акад.Н.Обрешков\" ще се проведе Ден на отворените врати по повод професионалния празник на Служба „Военна полиция\". *** Бургас. От 11.30 часа в кафето на Община Бургас (партер) „Обществен дарителски фонд – област Бургас\" ще проведе пресконференция, на която ще представи дейностите по реализацията на проект „Доброволчеството като метод за личностно развитие\" по договор № 25-00-48/17.09.2018г. към Министерството на младежта и спорта. *** Велико Търново. От 10.30 часа в заседателната зала на ОД на МВР - Велико Търново ще се проведе месечният брифинг за престъпленията и нарушенията, регистрирани на територията на областта през месец октомври. *** Велико Търново. От 11.00 часа в аулата на ВТУ „Св. Св. Кирил и Методий\" ще започне церемония по случай 55-годишнина на висшето учебно заведение. *** Велико Търново. От 12.30 часа в пресклуба на БТА ще се състои пресконференция на организаторите на протеста срещу картела на горивата във Велико Търново. Ще бъдат представени събраните до момента подписи, исканията, както и сигналите, изпратени до институциите. Ще бъдат оповестени и следващите действия на протестиращите. *** Велико Търново./ с. Самоводене. От 18.30 часа Читалище „Извор– 1873\" село Самоводене ще се състои концерт на женски хор „Родна земя\" „Песен мила, песен родна\". *** Велико Търново. От 19.00 часа в Клуб 7 ще бъде представена книгата „Вие сте тук\" на автора Петър Пунчев. *** Враца. От 14.00 часа в ОДМВР – Враца ст. комисар Янко Янков ще даде редовен месечен брифинг. *** Добрич. От 11.30 и 12.30 часа в Държавен куклен театър „Дора Габе\" ще се състоят куклени спектакли „Пинокио\". *** Добрич. От 17.00 часа в Регионална библиотека „Дора Габе\", Централно фоайе, ще се състои Награждаване на участниците в Национален конкурс за рисунка, колаж и компютърна рисунка „В света на Дора Габе\". *** Добрич. От 19.00 часа в Младежки център, Концертна зала, ще се състои спектакълът „Антихрист\" по Емилиян Станев. *** Казанлък. От 17.30 часа в Музея на фотографията и съвременните визуални изкуства ще бъде открита изложба с фотографии на Иван Пенков. *** Копривщица. От 13.00 часа в Училище музей \"Св.св. Кирил и Методий\" ще се проведе Ден на Унгария в Копривщица. *** Перник. От 12.00 часа в ЦПЛР – ОДК – Перник Център за кариерно ориентиране към Обединен детски комплекс – Перник ще проведе първия по рода си форум „Висше образование – да успееш в България\". *** Пирдоп. От 11.00 часа в завода до Пирдоп \"Аурубис\" ще се проведе националното честване на Деня на металурга. *** Пловдив. От 09.30 часа в Зала 1 в Апелативен съд ще се гледа делото, образувано по протест на Окръжна прокуратура и жалби на близки на пострадалия срещу присъдата на подсъдим с инициали Й.И. от 3 години лишаване от свобода. Подсъдимият е обвинен в това, че на 14.09.2014 г. в село Йоаким Груево е причинил по непредпазливост смъртта на 25-годишния В.В. вследствие на умишлено нанесена телесна повреда. *** Пловдив. От 12.30 часа в Дирекция „Социално подпомагане\" за Район „Централен\" и Район „Западен\" на бул. „Шести септември\" № 77А ще започне раздаването на храната по проект за подпомагане на бездомни лица – мобилна трапезария за 20 бездомни лица. *** Пловдив. От 16.00 часа във фоайе „Изкуствотека\" на Народната библиотека „Иван Вазов\" ще бъде открита изложбата „Целият този балет\". *** Пловдив. От 17.30 часа в Дома на културата „Борис Христов\" ще бъде открита Колективна изложба с творби на български и италиански художници. *** Пловдив. От 18.00 часа в зала „Съединение\" на Регионалния исторически музей в Пловдив кметът на район „Централен\" Георги Стаменов ще отчете дейността си през 2018 година пред обществеността. *** Русе. В града ще се проведе Vто заседание на Българо-азербайджанската междуправителствена комисия за икономическо сътрудничество. *** Русе. От 9.00 часа ще се проведе Десетият фестивал на хора с увреждания „Светът е за всички – 2018 г.\", съфинансиран от Община Русе. *** Смолян. От 14.00 часа в ОДМВР – Смолян ще проведе откриването на „Детска полицейска академия\". *** Стара Загора. От 11.00 часа в Драматичен театър ще се проведе „Пинокио\" по Карло Колоди, драматизация - Рада Москова, постановка - проф. Андрей Аврамов. *** Стара Загора. От 18.30 часа в Куклен театър ще бъде представена театралната постановка от Алдо Бенеди по повод световния ден на слепите хора „Червени рози\". *** Стара Загора. От 19.00 часа в Драматичен театър ще се състои „Сватбата на Фигаро\" по Бомарше постановка - Мартин Киселов. *** Троян. От 09.00 часа в Троянската света обител „Успение Богородично\" ще бъде отслужена Архиерейска заупокойна св. Литургия по повод 6 години от кончината на Българския патриарх Максим. *** Шумен. В 12.47 часа на жп гара Шумен ще пристигне влак 2601 с подвижната приемна на омбудсмана Мая Манолова. *** Шумен. От 17.00 часа в НЧ „Напредък\" ще бъде открита изложба фотографии на Иван Иванов.", "date": "2018.11.06", "title": "Ето събитията в страната днес"}
{"url": "http://standartnews.com/balgariya/prodalzhava_protestat_na_maykite_na_detsa_s_uvrezhdaniya-377759.html", "text": "Майки на деца с увреждания отново се събират с искане за оставката на вицепремиера Валери Симеонов. Вчера протестът прерасна в автошествие по улиците на София. Десетки коли тръгнаха от площад \"Александър Батенберг\" и преминаха покрай централата на Националният фронт за спасение на България. Автошествието обиколи през няколко столични квартала и за кратко блокира движението на Орлов мост. Протестиращите са категорични, че акциите им ще продължат – докато исканията им не бъдат изпъленени", "date": "2018.11.06", "title": "Продължава протестът на майките на деца с увреждания"}
{"url": "http://standartnews.com/balgariya/georgi_svilenski_pravitelstvoto_si_otiva_bsp_pokazva_alternativata-377763.html", "text": "Няма да се регистрираме в парламента, докато не получим оставката на Валери Симеонов или на цялото правителство. Докато Валери Симеонов не поеме отговорност за циничното си изказване, няма да даваме старт на парламента. Това каза в сутрешния блок на Нова телевизия зам.-председателят на ПГ на БСП Георги Свиленски. Управляващите не спират да казват, че коалицията е стабилна - нека да видим колко е стабилна коалицията, да си съберат необходимия кворум, добави той. Затова внесохме алтернативен бюджет, защото се вижда, че това правителство си отива. Хората очакват някаква алтернатива и ние я даваме с този алтернативен бюджет. Предлагаме минималната заплата да стане 640 лева от 1 януари, както и 6400 лева еднократна помощ за второ дете. Предлагаме с 3,3 млрд. лева допълнително разходи към предлагания от ГЕРБ бюджет. Заложеният дефицит в нашия бюджет е 0,6%. Приходите от данъци са 3,2 млрд. лева. Въвеждаме прогресивно подоходно облагане, което ще засегне 40 000 българи с високи доходи, 2,5 млн. българи няма да усетят разлика. Предлагаме и намаляване на ДДС върху хляба и лекарствата, заяви Свиленски. Зам.-председателят на червената парламентарна група е категоричен, че трябва да има и оптимизиране на администрацията. Няма как да хвърляш милиарди за електронно управление, а в същото време всичко да си продължава по стария начин, посочи социалистът. Съмнението, че БСП не е в кондиция не отговаря на истината. Така говореха и преди президентските избори, но ние ги спечелихме, а на парламентарните от 39 депутатите ни станаха 80. Това, че има различни мнения в партията, ни прави по-силни. Разбирам, че това не се харесва на всички, но това е действителността, каза още Георги Свиленски.", "date": "2018.11.06", "title": "Георги Свиленски: Правителството си отива! БСП показва алтернативата"}
{"url": "http://standartnews.com/balgariya/polovin_milion_balgari_shte_patuvat_za_praznitsite_okolo_nova_godina-377764.html", "text": "Между 7 и 11% се очаква да поскъпне посрещането на коледните и новогодишните празници, прогнозира директорът на Института за анализи и оценки в туризма Румен Драганов. Според него причината е поскъпването на горивата. Най-много ще се оскъпят пътувания, които са били по-евтини миналата година, а по-високобюджетните ще запазят цената си. Поскъпването ще е най-голямо за тези, които не са ползвали екстрите от 1500 лева и нагоре за апартамент, а настаняване в двойна стая в тризвезден хотел. За двата празника се очаква общо пътуванията на българите да са около 540 000, от които около 110 000 ще са за чужбина. В България ще посрещнат празниците около 130 000 чужденци. Коледа е семеен празник и хората ще го посрещат с роднините си, докато Нова година се приема за корпоративен празник или се свързва със събиране с приятели, коментира Драганов. Повечето от пътуванията по Коледа ще са свързани с посещение при близки и роднини, докато около Нова година и между двата празника най-много ще се търсят балнео, спа почивки, културен, градски и исторически туризъм. Сред другите предпочитания за празнично посрещане ще са курортите, които предлагат ски и сноуборд, от тях по-търсени ще са тези, в които има и спа услуги. Ще се търсят и каменни къщи, места, в които се предлага храна на бавен огън, семейни хотели и вили. Малък дял са хората, които ще посетят за Нова година планински хижи - около 1200 души, каза Драганов. И тази година българите, които ще посрещат новогодишните празници в чужбина, ще изберат близките дестинации - Гърция, Македония, Сърбия, Турция и Румъния. Германия, Италия и Испания са най-предпочитани от европейските страни, защото там е най-голямата българска диаспора, коментира Драганов. В по-голямата част от българите няма нагласа за пътуване по Нова година в екзотични дестинации. Обикновено около 3200 души са тези, които заминават на малко по-различни дестинации, като от тях на екзотични са единици, коментира експертът. В тази бройка са и хора, които ще посрещат празника на кораб със свои близки, които работят в чужбина на по-отдалечени места. За почивка в чужбина по новогодишните празници българинът средно ще изхарчи около 485 лева, а в България - около 275 лева. Чужденците ще похарчат у нас средно около 285 евро. За чужденците, които ще посрещнат празниците в България, има организирани програми, като най-атрактивни се предлагат за тези гости, които са от далечни дестинации - Япония, Китай, Северна и Южна Америка. Европейци от Австрия, Германия, които многократно идват в България, гостуват повторно у нас от една страна, защото имат свои близки и познати, а от друга - ползват Airbnb настаняване, отбеляза Драганов. Чужденците, които идват за празниците у нас от по-далечни дестинации, нощуват предимно хотели с четири и пет звезди. Гърците отиват в Банско, Сандански, Кюстендил, Смолян и Ивайловград, румънците предпочитат Северното Черноморие - Варна, сърбите, македонците и турците - София и Пловдив, които са любими и за японците и китайците. Програмата на посещенията на чужденците за новогодишните празници обикновено се уточнява с туроператори и е съобразена с това, че туристите искат да видят много неща за кратко време. Ние имаме много висок приход от чужденец, а средният им престой е 2,8 дни, коментира Драганов. Програмата за новогодишната вечер е съобразена с българския пазар и основно се залага на родни изпълнители, като различните ресторанти предлагат различни стилове.", "date": "2018.11.06", "title": "Половин милион българи ще пътуват за празниците около Нова година"}
{"url": "http://standartnews.com/balgariya/33_000_dushi_umirat_na_godina_zaradi_infektsii_s_rezistentni_na_antibiotitsi_bakterii-377766.html", "text": "33 000 души умират всяка година заради инфекции с резистентни на антибиотици бактерии, се казва в съобщение на Европейския център за превенция и контрол на заболяванията. Изследване на Европейския център показва, че \"бремето\" на пет типа инфекции, причинени от устойчиви на антибиотици бактерии, поражда безпокойство за общественото здраве ЕС и в Европейското икономическо пространство. Бремето на болестта се изчислява на базата на броя на случаите на зараза, на приписваните смъртни случаи и на очакваната продължителност на живота, адаптирана към състоянието на физическа недееспособност, се припомня в съобщението на европейския център. Оценките в изследването на центъра са въз основа на данни от Европейската мрежа за наблюдение на антибиотичната резистетност. Властите казват, че \"оценяваното бреме на инфекциите с устойчиви на антибиотици бактерии в ЕС/ЕИП е значително сравнено с това на други инфекционни заболявания и че то се е увеличило от 2007 г. насам. Стратегии за превенция и контрол на устойчивите на антибиотици бактерии изискват координиране на ниво ЕС/ЕИП и на глобално ниво. Но изследването показва, че приносът на различни резистентни на антибиотици бактерии към цялостното бреме на заболяванията варират значително между отделните страни. Това подчертава нуждата от стратегии за превенция и контрол, разработени \"по мярка\" за нуждите на всяка страна от ЕС/ЕИП\", се казва в изследването на европейския център. В него се посочва, че всяка година 33 000 души умират като пряко последствие от инфекция, дължаща се на резистентна на антибиотици бактерия и че бремето на тези инфекции е сравнимо с това на инфлуенцата, туберкулозава и СПИН/ХИВ взети заедно. Изследването показва също, че 75% от бремето на заболяванието се дължи на вътреболнични инфекции и че намаляването на това посредством превенция на инфекциите и мерки за контрол, както и посредством управление на предписването на антибиотиците, може да бъде постижима цел. Изследването констатира, че 39% от бремето на болестта е причинено от инфекции с бактерии, устойчиви на така наречените антибиотици, до които се прибягва като последен вариант, като карбапенемс и колистин. Това е увеличение в сравнение с 2007 г. и е обезпокяващо, защото тези антибиотици са последните наличнии опции за лечение. Когато и те не се оказват ефикасни, е изключително трудно или, в много случаи, невъзможно да се лекуват инфекции.", "date": "2018.11.06", "title": "33 000 души умират на година заради инфекции с резистентни на антибиотици бактерии"}
{"url": "http://standartnews.com/balgariya/svetla_nesterova_obezshteteniyata_za_bolka_i_stradanie_razhdat_kriminalni_shemi-377770.html", "text": "Над 1000 лева „Гражданска отговорност\" може да стане факт, ако не бъде ограничен размерът на обезщетенията след смърт на близък, предупредиха вчера от Асоциацията на застрахователите в България. От бранша смятат, че са изправени пред финансова заплаха след решението на Върховния касационен съд за по-широк кръг на роднини с право на обезщетение. „Ние не искаме лимит на обезщетенията по „Гражданска отговорност\", искаме лимит на един единствен компонент по тях – обезщетението за болка и страдание. Той е трудно оценим, практиката е много изкривена и поражда тежки и криминални схеми\", коментира в предаването „Тази сутрин\" Светла Нестерова, председател на Асоциацията на застрахователите. По думите й много по-честно би било да се плаща за действителния икономически ефект. „Човешкият живот няма цена, но има икономически ефект от загубата – в целия свят има  методиката за изчислението му\", уточни Нестерова. „Практиките са ужасяващи – като се започне от това да се прибират по 80-90% от  обезщетението под формата на адвокатски хонорар, наемат се погребални агенти, работи се със служители на МВР, адвокати разбират за смъртта на човек на пътя преди близките му. Ние се борим с тези практики отдавна\", каза още председателят на Асоциацията на застрахователите. Според нея предложените от Менда Стоянова лимити на обезщетенията са кризисна мярка, а лимитите трябва да временни, докато се изработи методика за тези обезщетения.", "date": "2018.11.06", "title": "Светла Нестерова: Обезщетенията за болка и страдание раждат криминални схеми"}
{"url": "http://standartnews.com/balgariya/makaronena_salata_s_riba_ton-377748.html", "text": "Необходими продукти за макаронена салата с риба тон 150 г макарони, 1 консерва риба тон, 1 домат, 3 листа маруля, по 5 тъмни и зелени маслини, сокът на 1 лимон, 3 с.л. зехтин, 1 с.л. балсамов оцет, 2 щипки захар, сол Сварете спиралите според указанията на опаковката и ги отцедете. Нарежете домата, като използвате само месестата част, без семките. Маслините обезкостете и ги нарежете на колелца. Пригответе дресинга за салатата като разбъркате заедно лимоновия сок, оцета, зехтина, солта и захарта. В по-голяма купа направете подложка от марулите. Отгоре изсипете пастата, доматите, маслините и раздробеното филе риба тон. Объркайте леко и залейте с дресинга.", "date": "2018.11.06", "title": "Макаронена салата с риба тон"}
{"url": "http://standartnews.com/balgariya/slavi_trifonov_davam_avtomobil_i_shofyor_na_maya_manolova-377762.html", "text": "Телевизионният водещ Слави Трифонов обяви, че ще даде автомобил и шофьор на националния омбудсман Мая Манолова. Направи го в началото на предаването си \"Шоуто на Слави\" снощи. Националният омбудсман остана без служебна кола от НСО, заради икономии в бюджета службата за охрана. Според финансовия министър Владислав Горанов Манолова ползвала НСО като скъпо такси. \"Това с тази кола е толкова жалко заяждане, че дори не знам как да го коментирам. Целият държавен бюджет е опрял до служебната кола на Мая Манолова. Не е добре, господа управляващи, да унижавате така омбудсмана. Първо, защото сте държавни служители и второ, защото унижавате себе си и нас като ваши работодатели\", заяви Слави Трифонов. След това водещият коментира, че той не иска да бъде унижаван по този начин, както и омбудсманът, затова предлага: \"Като частен работодател и български гражданин ще осигуря автомобил и шофьор на Мая Манолова, за да може да си върши работата\". \"Тъй като държавата - това сме ние, явно трябва да вземем нещата в свои ръце\", заключи водещият. По думите му Манолова е изпълнила със съдържание поста на национален омбудсман и трябва да бъде подкрепена. В понеделник омбудсманът пътува до Стара Загора с автобус, за да се срещне с граждани. Днес тя взе влака за Варна, като обяви приемна за граждани в купето си. \"Опитват се да ми попречат да си върша работата, но няма да успеят. С автобус, с влак, с обществен транспорт, с градски транспорт - аз ще си върша работата и ще бъда сред хората\", бе категорична омбудсманът Мая Манолова.", "date": "2018.11.06", "title": "Слави Трифонов: Давам автомобил и шофьор на Мая Манолова"}
{"url": "http://standartnews.com/balgariya/kzk_zapochva_analiz_na_pazarite_na_proizvodstvo_na_benzin_i_dizelovo_gorivo-377773.html", "text": "Комисията за защита на конкуренцията /КЗК/ започва секторен анализ на пазарите на производство и реализация на бензин и дизелово гориво в България. Това съобщиха от комисията във връзка с публикации за повсеместно увеличаване на цената на автомобилните горива за крайни потребители в редица градове на България, както и получен сигнал, че цената на горивото на бензиностанция в гр. Велико Търново е съществено по-висока от тази на другите бензиностанции от същата верига в останалата част на страната. При проучване на съдържанието на голяма част от съобщенията в медиите се установи, че увеличението се наблюдава в градовете Пазарджик, Пловдив, Хасково, Бургас и в част от градовете в Северна и Северозападна България - Враца, Видин, Монтана, Велико Търново и др. и че съществуват големи различия в цените на бензиностанции от една и съща верига в отделните региони и дори в зависимост от разположението на обекта. Освен това, в голяма част от статиите се коментира, че бензиностанциите в някои градове в България продават гориво на цени, които са доста по-високи от средноевропейските, което също така не кореспондира и с тенденциите на чувствително понижение в цените на петрола на международните пазари. Предвид социално-икономическата значимост на горивата, както и прекия им ефект върху цялата българска икономика, Комисията извършва постоянен мониторинг на публично достъпни факти и обстоятелства, имащи отношение към правоприлагането на Закона за защита на конкуренцията. Във връзка с изразените съмнения за евентуални непазарни причини за това увеличение, Комисията намира за необходимо да бъде извършен детайлен анализ на функционирането на конкурентната среда на пазарите на производство и реализация на автомобилни горива в Република България, разгледана в контекста на цените на петрола в международен аспект, както и спазването на принципите, валидни за общия европейски пазар, като събере и актуализира информация относно динамичното развитие на конкурентната среда в сектора на автомобилните горива. В дългогодишната практика на Комисията, и най-вече в периода 2009-2017 г., многократно е анализирано развитието на конкурентната среда в сектора на автомобилните горива, като са разгледани множество аспекти на пазарите на производство и реализация на автомобилен бензин и дизелово моторно гориво в страната. Така например, през 2011г., с решение № 1059/27.07.2011 г., Комисията е приела секторен анализ на пазарите на производство и реализация на бензин и дизелово гориво в страната, в периода 2009 г. – 2011 г., като в резултат на заключенията в него е образувала две производства за установяване на нарушение по чл. 15 от ЗЗК и по чл. 101 от ДФЕС и чл. 21 от ЗЗК и по чл. 102 от ДФЕС. В хода на проучването, Комисията е установила координирано ценово поведение между някои от участниците на пазара на реализация на едро на бензин А-95Н и дизелово гориво и е предявила твърдения за извършено нарушение на чл. 15 от ЗЗК и чл. 101 от ДФЕС на ответните дружества. Същите са предложили, а Комисията е одобрила, конкретни задължения, с които ответните страни да преустановят описаното поведение. През 2013г. КЗК е извършила проверка и е установила, че поетите от посочените дружества задължения се спазват. Освен това, през 2015г., Комисията по собствена инициатива отново е образувала производство за извършване на секторен анализ на пазарите на производство и реализация на бензин и дизелово гориво, обхващащ периода от 2012г. до 2015 г. В резултат на заключенията в секторния анализ, Комисията е образувала производства за установяване на нарушения по чл. 15 и чл. 21 от ЗЗК. В хода на проучването, Комисията е предявила твърдения за извършено нарушение на чл. 15 от ЗЗК и чл. 101 от ДФЕС на ответните дружества като страните са предложили конкретни задължения, а Комисията е одобрила поетите задължения за възстановяване на конкуренцията на определените за целите на производството пазари. Трайната ангажираност на Комисията да следи развитието на конкурентната среда и нововъзникналите обстоятелства за състоянието на пазара пораждат необходимостта от извършването на нов секторен анализ на конкурентната среда на пазарите на производство и реализация на бензин и дизелово гориво в Република България. Подобен анализ ще даде на КЗК детайлна представа за развиващите се към момента пазарни процеси и за нуждата от предприемане на евентуални допълнителни мерки от страна на Комисията, съгласно разпоредбите на ЗЗК, които да допринесат за правилното функциониране на пазарната среда. Комисията призовава обществеността за активно съдействие за предоставяне на всякаква информация и данни във връзка със състоянието на конкурентната среда в сектора.", "date": "2018.11.06", "title": "КЗК започва анализ на пазарите на производство на бензин и дизелово гориво"}
{"url": "http://standartnews.com/balgariya/predstoyashto_pokazvat_sakrovishta_spaseni_ot_imanyari-377729.html", "text": "Историята на съкровища, спасени от иманяри, ще представят в 11 ч. днес в Националния археологически институт с музей (НАИМ) при БАН главен инспектор Ангел Папалезов, началник на сектор „Културно-исторически ценности\" в ГДНП, и главен инспектор Емил Александров, началник на сектор „Трафик на културно-исторически ценности\" в ГДБОП. Те ще дадат подробности за разбит нелегален трафик експонати. От 18.00 часа в НАИМ вицепрезидентът Илияна Йотова ще отправи приветствие по повод официалното откриване на изложбата „Спасени съкровища на България\" като на събитието ще присъства и вътрешният министър Младен Маринов.", "date": "2018.11.06", "title": "ПРЕДСТОЯЩО: Показват съкровища, спасени от иманяри"}
{"url": "http://standartnews.com/balgariya/predstoyashto_radev_nagrazhdava_polyarnitsite_ni-377728.html", "text": "Националния флаг ще връчи в 11 ч. днес президентът Румен Радев на участниците в 27-ата българска Антарктическа експедиция. Церемонията ще се състои Гербовата зала на „Дондуков\" 2. По късно - от 14.30 ч. държавният глава ще удостои изтъкнати българи с държавни отличия.", "date": "2018.11.06", "title": "ПРЕДСТОЯЩО: Радев награждава полярниците ни"}
