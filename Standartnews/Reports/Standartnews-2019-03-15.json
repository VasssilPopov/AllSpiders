{"url": "https://standartnews.com/regionalni/evrodeputati-i-vik-burgas-v-spor-za-nekorektnite-plattsi-387256.html", "text": "  Евродепутати от групата на „Зелените“ и ВиК - Бургас влязоха в задочен спор трябва ли да ползват питйна вода некоректните платци. Заради натрупани задължения от над 100 000 лв ВиК-дружеството е спряло водоснабдяването на осем абонати в бургаския кв. „Победа“, който е предимно с ромско население. Към неизрядните абонати обаче нелегално били свързани още много домакинства по принципа на \"дядовата ръкавичка\" и на практика почти целия  квартал останал без вода.  \r\n \"Няколко пъти ги подканвахме да си плащат водата. Аз съм твърд, както и директорът на ВиК, че докато не се плати и последната стотинка от задълженията, водата към тези къщи няма да бъде пусната отново. Надявам се натискът от страна на Европейския парламент да е в полза на законността“, коментира бургаския кмет Димитър Николов пред Радио Бургас. \r\n ", "date": "2019.03.14", "title": "Евродепутати и ВиК - Бургас в спор за некоректните платци"}
{"url": "https://standartnews.com/regionalni/sofiya-film-fest-na-brega-akostira-v-burgas-387196.html", "text": "\r\n   \"София филм фест на брега\" - така се нарича морското продължение на софийския кинофестивал. Той започва днес и ще продължи до 22 март. Прожекциите са  в общинското кино \"АБ\" в сградата на драматичния театър \"Адриана Будевска\". Общо 18 филма ще видят зрителите в морския град от официалната програма на \"София филм фест\". Специално жури с председател проф. Георги Дюлгеров ще определи победителя и носител на голямата награда на община Бургас \"Сребриста чайка\".  \r\n Успоредно с това зрителите ще гласуват след всеки филм по шестобалната система, а на лентата с най-висока оценка ще бъде присъдена наградата на публиката \"Сребриста чайка\". За втора година младежко жури ще оценява късометражните филми от програмата \"Джеймисън\". Фаворитът ще получи наградата на областния управител - грамота и златен плакет. Още един от късометражните филми ще бъде отличен с наградата  на Зонта Клуб- Бургас. \r\n  Освен българските късометражни филми от конкурсната програма \"Джеймисън\", в рамките на фестивала ще бъдат показани общо 6 български филма - \"Живи комини\", \"Прасето\", \"Ирина\", \"Áга\", \"Миниатюра за пиано\". Прожекцията на \"Трампа\" (1978) -  е посветена на талантливата бургаска поетеса, кояято напусна този свят само на 17 г.. \r\n  За първи път \"София филм фест на брега\" организира и киноклас, воден от режисьора Надежда Косева. Уоркшопът ще се проведе в 3 етапа и ще предостави възможност на участниците да пресъздадат своя интерпретация на епизоди от филма \"Ирина\" на самата Надежда Косева. ", "date": "2019.03.14", "title": "\"София филм фест на брега\" акостира в Бургас"}
{"url": "https://standartnews.com/regionalni/mitropolit-kiprian-registrira-fondatsiya-v-polza-na-obshchestvoto-387189.html", "text": "Фондация на името на Св. Киприян Цамблак Чудотоворец, митрополит Киевски, Литовски, Московски и на цяла Русия, е регистрирал Старзагорският митрополит Киприан, съобщава официалният сайт на митрополията. Дейност в обществена полза ще осъществява фондацията, а членовете й съвместно с усилията на държавните и общински органи и организации, физически и юридически лица ще подпомагат развитието на културно-историческото наследство на Стара Загора, на млади таланти с изявени творчески способности,  както и на деца в неравностойно положение, е записано в устава на доброволното сдружение. \r\n  Средствата, с които фондацията ще постига своите цели ще са доброволни вноски от членовете, дарения от физически или юридически лица, държавата, обществени организации, приходи от участия в национални и международни проекти и програми. \r\n  Без да е посочено изричнно, очевидно една от целите на фондацията ще бъде набиране на средства за превръщането на бившия ресторант на върха на Аязмото, който миналата година общината дари на Старозагорската митрополия, в център на православието. \r\n ", "date": "2019.03.14", "title": "Митрополит Киприан регистрира  фондация в полза на обществото"}
{"url": "https://www.standartnews.com/sport/poredni-titli-za-radoslav-yankov-387248.html", "text": "Поредни титли от държавния шампионат по сноуборд в паралелните дисциплини спечели голямата ни звезда Радослав Янков (Амерс Спорт). Първенството организирано от БФСки и Осогово спорт ЕООД се проведе на 13 и 14 март в Осогово. Участие в днешният паралелен слалом днес взеха 30 състезатели от водещите български клубове. При мъжете титлата спечели Радослав Янков, който на финала победи съотборника си Димитър Ганичев. При жените Живка пърав е Живка Узунова (Амер спорт). Първи при младежите старша (до 19 г) първи е Евгени Иванов (Амер Спорт). В същата възрастова група при девойките спечели Лиа Манчева (Блейд). В паралелният гигантски слалом на 13-и Янков отново е първи. При дамите в тази дисциплина спечели неговата съотборничка Живка Узунова. Първи в старшата възраст до 19 г е Теодор Пашалиев (Амер Спорт).  Лиа Манчева (Блейд) е първа при девойките. Призьорите получиха медалите си от Георги Бобев, вицепрезидент на БФСки, Петър Паунов, кмет на община Кюстендил, Виктор Жеков, треньор на националните отбори и Георги Атанасов, национален треньор. ", "date": "2019.03.14", "title": "Поредни титли за Радослав Янков"}
{"url": "https://standartnews.com/regionalni/obvinikha-31-godishen-mzh-za-bludstvo-387203.html", "text": "Районна прокуратура в Чирпан е  внесла в съда обвинителен акт спрямо М.А., на 31 г., за блудство с 39-годишна жена чрез употреба на сила и заплашване.  Това съобщиха днес от държавното обвинение. Престъплението е било извършено в края на миналата година в Чирпан. Пострадалата жена се прибирала от работа към дома си, когато била проследена и застигната от обвиняемия. Той я хванал за косата, започнал да я скубе, запушил устата й с ръка и блудствал с нея, като я опипвал.  Обвиняемият заплашил жената, че ако вика за помощ ще я отведе в съседната тъмна улица и там ще я изнасилва цяла нощ. За щастие наблизо минал случаен минувач, изплашената до смърт жена извикала и М.А. избягал. Спрямо него е взета мярка за неотклонение „задържане под стража“. Предстои районният съд в Чирпан да насрочи заседание по делото. \r\n До момента обвиняемият е бил осъждан многократно за престъпления от общ характер. \r\n ", "date": "2019.03.14", "title": "Обвиниха 31-годишен мъж за блудство"}
{"url": "https://standartnews.com/biznes/potrebiteli-onlayn-trgovets-pogazva-pravata-ni-387257.html", "text": "Търговецът на дрехи REMIX нарушава правата на потребителите и отказва да развали договор в определения според българското и европейското законодателство 14-дневен срок. За това алармираха клиенти на онлайн магазина    REMIX се определя като „един от най-големите онлайн магазини за секънд хенд мода в Европа“, но действа по свои правила, които са в разрез с директивите, твърдят потърпевши.   ? Вие имате запазени дрехи и аксесоари или такива с етикет. За да освободите място в гардероба, решавате да ги продадете. Поръчвате си т.нар. Remix bag – плик, който ви доставят, за да поставите в него ненужното. Пълните го и го изпращате на магазина, който го обработва в срок от 14 до 90 дни.    Плащате за това т.нар. премиум услуга от 8.90 лв., която уж гарантира, че ще прегледат дрехите по-бързо. Но това не се случва.  Когато реши, търговецът ви изпраща съобщение кои дрехи или аксесоари са одобрени и кои – не. За одобрените имате 48 часа да съобщите за неточност, да намалите или повишите цената им.   Нито прави опис, за да сте сигурни, че всичко, което сте изпратили, но не е одобрено, ще получите обратно.    И така, получили сте оферта, върнали сте коментар по нея в рамките на 48-часовия срок, търговецът не взема под внимание препоръките ви и решавате да се откажете от договора.   Не можете да получите обратно продукт, който търговецът е одобрил, но поради забавяне от негова страна, решава да продаде след 7 месеца, защото...претенции за част от договора не може да имате.  Не можете да упражните и правото си на отказ от целия договор! 14-те дни срок, които законодателят дава за отказ, при REMIX текат от... момента на получаването при тях на вашия плик с дрехи, а не от момента на офертата. Вие имате 14 дни за отказ, но няма какво да откажете, защото нямате оферта – „Когато проучвахме как можем да се откажем от част или от целия договор, се оказа, че не можем. Дрехите ни бяха обработени за 17 дни след като сме ги изпратили, а правото ни на отказ било в рамките на 14 дни!“, обясняват потърпевшите.  Ако кандидатствате за потребителски кредит, банката не брои 14 дни от момента на искането ви за кредит, а от момента на получаването на оферта. Ако ще сменяте тарифния си план с мобилния оператор, 14 дни за отказ от договор започват от получаването на анекс, а не когато сте поискали оферта.   Понеже не може да разваля договор с REMIX, което е незаконно, за да забрави за случая, може единствено да продаде на търговеца на минимална цена от около 1 лев одобрените продукти.  В конкретния случай за 15 одобрени продукта REMIX ще получи около 400 лева, а  потребителят - 11 лева. „Но не това е важното, а незачитането на закона“, заключават „клиентите“ на REMIX.  . Намерете приятел, който има приятел, който има приятел в нужда от ненужните ви дрехи“, призовават ужилените и обидени потребители. , който получиха клиентите, след като са поискали от онлайн магазина обяснение защо не могат да ползват правото си за разваляне на договора в 14-дневен срок:  \"След обработка на даден бег, вие разполагате с 48 часа за корекция.  В случай, че обработката на продуктите не е завършена в рамките на 14-дневния срок за отказ, на продавача се дава втора възможност да се откаже от договора в рамките на 48-часовия срок, предвиден за корекция.\"   . Законът гарантира на всички граждани и фирми еднакви правни условия за стопанска дейност, като предотвратява злоупотребата с монополизма, нелоялната конкуренция и защитава потребителя. По закон потребителят трябва да бъде информиран за правото си на отказ от договор в 14-дневен срок от сключването. В случай че търговецът предварително не е уведомил потребителя за това негово право, то този срок се удължава на година и 14 дни. ", "date": "2019.03.14", "title": "Потребители: Онлайн търговец погазва правата ни"}
{"url": "https://standartnews.com/regionalni/ucheni-szdavat-chernomorska-agentsiya-po-kibersigurnost-387202.html", "text": "\r\n  Иновативни магистърски програми по киберсигурност започва Варненският свободен университет \"Черноризец Храбър\".  Представянето на програмите, в рамките на които ще бъдат обучени и първите кибер-рицари ще бъде тази събота. \"Тогава ще бъде обявено и създаването на Черноморска агенция по сигурност\", съобщи за Радио Варна ректорът на вуза проф. Петър Христов. \r\n Официалната церемония ще бъде съпътствана от дискусия, в която ще се включат наши и чуждестранни експерти, учени, политици, анализатори  и практици в сферата на киберсигурността и технологиите. Сред тях са Ариел Коен, който е в Топ 5 на водещите експерти по сигурността в света, Денис Баринов от Kaspersky Lab - най-голямата европейска компания, специализирана в разработката на антивирусен софтуер, Точил Нуанери – посланик и специален пратеник на президента на Централноафриканската република /ЦАР/и много др. \r\n  Магистърските програми по киберсигурност ще бъдат провеждани в редовна и задочна форма на обучение, като продължителността им е три семестъра за една календарна година. Програмата предлага специализирани избираеми дисциплини в две основни направления - Data Science - за подготовка на напреднали анализатори, и HealthTech - за подготовка на хора за професионална кариера.  \r\n\"Замисълът ни е да подготвим първите в България киберрицари,. На практика това означава, че в относително кратък порядък и у нас ще има висококвалифицирани експерти, които да разрешават случаи, свързани с престъпления в киберпространството като киберкражби, хакерство, изнудване и др.\", пояснява проф. Петър Христов \r\n ", "date": "2019.03.14", "title": "Учени създават Черноморска агенция по киберсигурност"}
{"url": "https://standartnews.com/kultura/san-stefano-predstavya-stoyan-iliev-387214.html", "text": "„Сърцето е като корабните платна – в началото на странстването те са чисто бели и неопетнени, но бурите и ветровете ги разкъсват многократно, докато един ден целите станат на съшити с дебел конец кръпки, но тогава никаква буря не може да ги скъса отново“, казва Никос Казандзакис. Този цитат може да материализира цялата пластическа култура на Стоян Илиев. Чрез сложните натрупвания през предшестващите години той достига до днешната експозиция – ярка, многопластова, живописно осмислена и драматично съшита с конеца на знаковата естетика на автора“, пише д-р Людмил Веселинов, провокиран от творбите на Стоян Илиев, които могат да се видят в галерията „Сан Стефано“. Георги Константинов добавя за събрата артист: „Помня неговите участия в създаването на големи пана. Тях Стоян Илиев наричаше, кой знае защо, „конструкции“ или „инсталации“. Експертите припомнят за богатството на живописната пулсираща материя, за авторския протест - протест на емоцията, протест в защита на фолклорната съкровищница: чергата, шевицата, писаното яйце, обредността и митологията. Няколко поколения са израснали с оригиналните илюстрации на Стоян Илиев към приказките на Братя Грим, Ангел Каралийчев, Ран Босилек... Познаваме го и с мащабната му инсталация \"Полюси 84\" на третия етаж в НДК, както и със сграфитото на страничната фасада на сградата на БДЖ точно до Театър 199. Ученикът на  Любомир Далчев и Дечко Узунов е сред най-изявените автори в декоративно-монументалното изкуство.", "date": "2019.03.14", "title": "„Сан Стефано“ представя Стоян Илиев"}
{"url": "https://standartnews.com/sport/shifrin-specheli-i-kupata-na-super-g-387204.html", "text": "Микаела Шифрин спечели днес и малката световна купа в супергигантския слалом и пренаписа историята на ските. Американката завърши четвърта в последното Супер-Г в Солдеу (Андора) и така си осигури за първи път и този трофей.Основната й съперничка Тина Вайратер (Лихт) не завърши, а третата в подреждането Никол Шмидхофер (Ав), която също имаше шанс за трофея даде равно време с това на 24-годишната американка. Шифрин вече спечели предсрочно малката купа в слалома и за трети пореден път големия Кристален глобус. До края на сезона тя може да вземе и купата в гигантския слалом. Ако го направи тя ще стане третата в историята при дамите с 4 глобуса в един сезон и първата с купите на Супер-Г, гигантски слалом, слалом и в генералното класиране. Преди нея 4 купи, но не в тези дисциплини в един сезон са взимали Линдзи Вон (САЩ) - 2010 и 2012 и Тина Мазе (Слвн) - 2013.  Победата в днешното състезание взе Виктория Ребенсбург (Гер), пред Тамара Типлер (Ав) и Фредерика Бриноне (Ит). Утре в Солдеу е отборната надпревара.", "date": "2019.03.14", "title": "Шифрин отново пренаписа историята в ските"}
{"url": "https://www.standartnews.com/sport/nadal-i-federer-biyat-v-indin-uels-387199.html", "text": "Испанецът Рафаел Надал и Роджър Федерер от Швейцария записаха лесни победи на първия за годината турнир по тенис от сериите Мастърс 1000 в Индиън Уелс. Матадорът надигра сърбинът Филип Крайнович с 6:3 и 6:4 за 95 минути. Така испанецът все още няма загубен сет в Калифорния. На четвъртфиналите Надал ще играе с 12-ия в схемата руснак Карен Хачанов. Роджър Федерер също продължава напред след победа над 22-ия поставен в схемата Кайл Едмънд с 6:1 и 6:4. Срещата продължи малко повече от час, а още от самото ѝ начало беше ясно кой ще е победителят. Следващият съперник на Федерер е полякът Хумберт Хуркач. 67-ият в света Хуркач записа поредната си изненадваща победа в Индиън Уелс, като отстрани 24-ия поставен Денис Шаповалов със 7:6, 2:6 и 6:3. фото ЕПА/БГНЕС", "date": "2019.03.14", "title": "Надал и Федерер бият в Индиън Уелс"}
{"url": "https://www.standartnews.com/sport/shifrin-specheli-i-kupata-na-super-g-387204.html", "text": "Микаела Шифрин спечели днес и малката световна купа в супергигантския слалом и пренаписа историята на ските. Американката завърши четвърта в последното Супер-Г в Солдеу (Андора) и така си осигури за първи път и този трофей.Основната й съперничка Тина Вайратер (Лихт) не завърши, а третата в подреждането Никол Шмидхофер (Ав), която също имаше шанс за трофея даде равно време с това на 24-годишната американка. Шифрин вече спечели предсрочно малката купа в слалома и за трети пореден път големия Кристален глобус. До края на сезона тя може да вземе и купата в гигантския слалом. Ако го направи тя ще стане третата в историята при дамите с 4 глобуса в един сезон и първата с купите на Супер-Г, гигантски слалом, слалом и в генералното класиране. Преди нея 4 купи, но не в тези дисциплини в един сезон са взимали Линдзи Вон (САЩ) - 2010 и 2012 и Тина Мазе (Слвн) - 2013.  Победата в днешното състезание взе Виктория Ребенсбург (Гер), пред Тамара Типлер (Ав) и Фредерика Бриноне (Ит). Утре в Солдеу е отборната надпревара.", "date": "2019.03.14", "title": "Шифрин отново пренаписа историята в ските"}
{"url": "https://standartnews.com/regionalni/deyan-kopchev-e-tazgodishniya-nositel-na-nagradata-chudomir-387211.html", "text": "Софиянецът Деян Копчев  е 51-ят носител на литературната награда за хумористичен разказ на името на Димитър Чорбаджийски – Чудомир.“ Отличието е за неговия разказ „Гласове“, публикуван през м.г. във в. „Стършел“, съобщиха от фондация „Чудомир“. Наградата – статуетка на Чудомир, ще бъде връчена на церемонията по официалното откриване на тазгодишните Чудомирови празници в Казанлък на 25 март.   \r\nДеян Копчев е завършил е журналистика в СУ \"Св. Климент Охридски\". Публикувал е разкази, пътеписи и статии в \"Литературен вестник\", \"Стършел\", \"Сега\", \"24 часа\" и др. Сценарист е на хумористични предавания в Българското национално радио, писал е скечове за \"Комиците\" и други. Дебютната му книга е със заглавие: „Лятна детективска история с таралеж“. \r\nЗа първи път наградата „Чудомир“ е връчена през 1969 година, на писателя Петър Незнакомов, и  оттогава е запазена територия за мъже. Досега само веднъж  е била присъждана на жена - през 1982 година, на писателката Здравка Евтимова", "date": "2019.03.14", "title": "Деян Копчев е тазгодишния носител на наградата \"Чудомир"}
{"url": "https://standartnews.com/regionalni/uchenitsi-podgotvyat-nova-viziya-za-ulichnite-tabeli-v-kazanlk-387222.html", "text": "Ученици от местни училища в  Казанлък ще  подготвят нови естетически издържани указателни табели на улиците в града.  Те ще са на английски и български език с исторически факти и любопитни подробности, за да са полезни на местните жители и на хилядите туристи в Града на розите. Инициативата  е на общинския омбудсман Гинка Щерева  и ще бъде реализирана  съвместно с община Казанлък. В проекта основна роля е отредена на възпитаниците на Националното училище за пластични изкуства и дизайн „Акад. Дечко Узунов“ в града, които трябва да предложат ново естетическо оформление на уличните табели. Включени са и още  две училища - профилираната хуманитарна гимназия „Св. св. Кирил и Методий“, със специалност „История“, и средното училище „Екзарх Антим I\", с профил чуждоезиково обучение.   Те ще имат ангажимента да подготвят кратки исторически бележки за имената на улиците  и превода им на английски. \r\n    В град Казанлък по класификатор има общо 251 пътни артерии, в това число, булеварди, улици, площади, квартали и т.н., посочват мащаба на младежката инициатива от общината.  \r\n ", "date": "2019.03.14", "title": "Ученици подготвят нова визия за уличните табели в Казанлък"}
{"url": "https://standartnews.com/regionalni/osiguryavat-patronazhna-grizha-za-260-choveka-v-pernik-387238.html", "text": "Пернишкият общински съвет на своя извънредна сесия даде съгласие общината да кандидатства с проектно предложение \"Патронажна грижа за възрастни хора и лица с увреждания\" по ОП \"Развитие на човешките ресурси\". Такава грижа ще получат 260 възрастни и лица с увреждания в града. На всеки от тях ще бъдат предоставени интегрирани здравно-социални услуги до 2 часа на ден. Дейностите по проекта са насочени изцяло към хората над 65 години, които не могат да се самообслужват, и към хора с увреждания и техните семейства, които нямат близки, и така да бъде намален броят на настанените в институции. За целта ще бъде изградена мрежа от мобилни интегрирани здравно-социални услуги по домовете. Нуждаещите се ще бъдат консултирани и ще им бъде оказвана психологическа подкрепа. За хората с хронични заболявания и трайни увреждания ще бъдат осигурени специализирани медицински грижи.", "date": "2019.03.14", "title": "Осигуряват патронажна грижа за 260 човека в Перник"}
{"url": "https://standartnews.com/sport/nadal-i-federer-biyat-v-indin-uels-387199.html", "text": "Испанецът Рафаел Надал и Роджър Федерер от Швейцария записаха лесни победи на първия за годината турнир по тенис от сериите Мастърс 1000 в Индиън Уелс. Матадорът надигра сърбинът Филип Крайнович с 6:3 и 6:4 за 95 минути. Така испанецът все още няма загубен сет в Калифорния. На четвъртфиналите Надал ще играе с 12-ия в схемата руснак Карен Хачанов. Роджър Федерер също продължава напред след победа над 22-ия поставен в схемата Кайл Едмънд с 6:1 и 6:4. Срещата продължи малко повече от час, а още от самото ѝ начало беше ясно кой ще е победителят. Следващият съперник на Федерер е полякът Хумберт Хуркач. 67-ият в света Хуркач записа поредната си изненадваща победа в Индиън Уелс, като отстрани 24-ия поставен Денис Шаповалов със 7:6, 2:6 и 6:3. фото ЕПА/БГНЕС", "date": "2019.03.14", "title": "Надал и Федерер бият в Индиън Уелс"}
{"url": "https://standartnews.com/regionalni/za-prvi-pt-v-blagoevgrad-mesim-za-da-se-smesim-387217.html", "text": "Потребители на социални услуги от Защитено жилище „Струма” и Защитено жилище „Слънчев дом”, взеха участие в първото по рода си събитие в Благоевград „Месим, за да се смесим”. \r\nВ инициативата преподаватели и студенти от АУБ, заедно с потребителите на социални услуги, рисуваха в брашно и оформяха чрез хлебни кукли своята визия за един по-единен и динамичен Благоевград. Методът е наречен „Театър на трохите” и е създаден по време на академични проучвания в университета „Принстън” от преподавателя по антропология в АУБ д-р Надежда Григорова. Методът се използва в повече от 20 страни на 6 континента и така прераства в световната мрежа „Хлебни къщи”. \r\nИдеята е събитието да се провежда ежемесечно, като в него ще се включват потребители от всички социални услуги на територията на община Благоевград. \r\nПо време на инициативата участниците вдигнаха бели картони в подкрепа на отбора на Спешъл олимпикс, който се провежда в Абу Даби, както и на участника Валери Маринов от защитено жилище „Струма“. \r\nТова е кампания в подкрепа на спорта за лица с интелектуални затруднения.", "date": "2019.03.14", "title": "За първи път в Благоевград - \"Месим, за да се смесим\""}
{"url": "https://standartnews.com/sport/sportt-po-tv-za-14-mart-387219.html", "text": "18,30 Спорт ТОТО 22,00 Футбол: Мач от Лига Европа (пряко) 19,50 и 21,55 Футбол: Мачове от Лига Европа (пряко) 17,50 Спорт тото 19,55 и 22,00 Футбол: Мачове от Лига Европа (пряко) 19,40 и 20,00 Футбол: Мачове от Лига Европа (пряко) 20,00 Баскетбол, Евролига: Жалгирис - Байерн (пряко) 22,00 и 04,00 Тенис: ATP 1000 Индиън Уелс, Четвъртфинали (пряко) 19,00 Баскетбол, Евролига: Химки - Реал М; 21,45 Милано - Олимпиакос (пряко) 01,00 Хокей на лед, НХЛ: Ню Йорк Айлъндърс - Монреал Канейдиънс (пряко) 21,00 Баскетбол, Евролига: Макаби Тел Авив - Анадолу Ефес (пряко) 00,00 Футбол, Копа Либертадорес: Пенярол - Сан Хосе (пряко) 03,00 и 07,00 Формула 1: Първа и Втора тренировка за Голямата награда на Австралия (пряко) 21,15 \"Спорт в обектива\" 11,15 и 12,30 Ски, СК: Солдеу, супер Г, жени и мъже (пряко) 16,15 Колоездене: Париж - Ница, пети етап (пряко) 17,45 Ски скокове: Световна купа в Трьондхайм, състезание (пряко) 14,45 Колоездене: Тирено - Адриатико, втори етап (пряко) 17,45 Биатлон, СП: Йостерсунд, единична смесена щафета (пряко)", "date": "2019.03.14", "title": "Спортът по тв за 14 март"}
{"url": "https://standartnews.com/svyat/tornado-v-zapadna-germaniya-povredi-desetki-domove-387244.html", "text": "Щетите са за стотици хиляди евро Лошото време в Западна Германия продължава – бурята Франц вилня в Северен Рейн-Вестфалия. Вятърът е бил толкова силен, че е огъвал дървета и стълбове, във въздуха са летели беседки. В резултат на 30 дома са нанесени поражния, а леко е ранен един човек. По предварителни данни щетите са за стотици хиляди евро. 30 жители са напуснали домовете си, като временно убежище им е предоставил собственикът на местен хотел. В спортна зала е организиран пункт за събиране на помощи. Няколко инцидента са се случили и на магистралите – поривът на вятъра е обърнал автомобил , ранени са две жеин, а на участъка на пътя между Тиц и град Юлих, където е валял силен град, за пет минути са станали 5 автопроизшествия. С тежки травми е хоспитализирана една жена. Проблеми са възникнали и на жп пътя между Есен и Бохум – заради повалени дървета участъкът е закрит.", "date": "2019.03.14", "title": "Торнадо в Западна Германия повреди десетки домове"}
{"url": "https://standartnews.com/sport/paris-nosi-prva-kupa-na-italiya-na-super-g-387227.html", "text": "Доминик Парис вдигна за първи път в кариерата си малката световна купа в супергигантския слалом. Италианецът спечели последното Супер-Г в Солдеу (Андора) и стана недостижим на върха в класирането. Втори днес на 0,15 сек остана Мауро Кавиезел (Швейц), а трети на 0,44 сек е Винсент Крихмайер (Ав). Малката купа в дисциплината Супер-Г е първа за Италия от 1995 г, когато я спечели Петер Рунгалдиер. Парис днес сложи и край на норвежката хегемония в дисциплината която продължаваше от 2012-а година. За италианецът днешният успех бе трети за сезона в дисциплината за СК. Той постигна и 4 победи в спускането. Утре в Солдеу от 13,00 ч (б.в.) е отбарната надпревара. ", "date": "2019.03.14", "title": "Парис носи първа купа на Италия на Супер-Г"}
{"url": "https://www.standartnews.com/sport/sportt-po-tv-za-14-mart-387219.html", "text": "18,30 Спорт ТОТО 22,00 Футбол: Мач от Лига Европа (пряко) 19,50 и 21,55 Футбол: Мачове от Лига Европа (пряко) 17,50 Спорт тото 19,55 и 22,00 Футбол: Мачове от Лига Европа (пряко) 19,40 и 20,00 Футбол: Мачове от Лига Европа (пряко) 20,00 Баскетбол, Евролига: Жалгирис - Байерн (пряко) 22,00 и 04,00 Тенис: ATP 1000 Индиън Уелс, Четвъртфинали (пряко) 19,00 Баскетбол, Евролига: Химки - Реал М; 21,45 Милано - Олимпиакос (пряко) 01,00 Хокей на лед, НХЛ: Ню Йорк Айлъндърс - Монреал Канейдиънс (пряко) 21,00 Баскетбол, Евролига: Макаби Тел Авив - Анадолу Ефес (пряко) 00,00 Футбол, Копа Либертадорес: Пенярол - Сан Хосе (пряко) 03,00 и 07,00 Формула 1: Първа и Втора тренировка за Голямата награда на Австралия (пряко) 21,15 \"Спорт в обектива\" 11,15 и 12,30 Ски, СК: Солдеу, супер Г, жени и мъже (пряко) 16,15 Колоездене: Париж - Ница, пети етап (пряко) 17,45 Ски скокове: Световна купа в Трьондхайм, състезание (пряко) 14,45 Колоездене: Тирено - Адриатико, втори етап (пряко) 17,45 Биатлон, СП: Йостерсунд, единична смесена щафета (пряко)", "date": "2019.03.14", "title": "Спортът по тв за 14 март"}
{"url": "https://www.standartnews.com/sport/paris-nosi-prva-kupa-na-italiya-na-super-g-387227.html", "text": "Доминик Парис вдигна за първи път в кариерата си малката световна купа в супергигантския слалом. Италианецът спечели последното Супер-Г в Солдеу (Андора) и стана недостижим на върха в класирането. Втори днес на 0,15 сек остана Мауро Кавиезел (Швейц), а трети на 0,44 сек е Винсент Крихмайер (Ав). Малката купа в дисциплината Супер-Г е първа за Италия от 1995 г, когато я спечели Петер Рунгалдиер. Парис днес сложи и край на норвежката хегемония в дисциплината която продължаваше от 2012-а година. За италианецът днешният успех бе трети за сезона в дисциплината за СК. Той постигна и 4 победи в спускането. Утре в Солдеу от 13,00 ч (б.в.) е отбарната надпревара. ", "date": "2019.03.14", "title": "Парис носи първа купа на Италия на Супер-Г"}
{"url": "https://standartnews.com/sport/untondzhi-gotov-sm-za-igra-387234.html", "text": "Новото попълнение на Левски Седрик Унтонджи заяви, че е готов за игра. Той подписа със „сините” до края на сезона с опция за удължаване. Защитникът сподели и първите си впечатления от престоя си в София. „Чувствам се добре, всичко е наред и съм готов за игра. Започнах да играя за Франция, за последно защитавах цветовете на Ню Йорк Сити. В момента съм играч на Левски. Играя като централен защитник. Обожавам футбола и се надявам да постигна много с Левски”, сподели Унтонджи. „От 10 дни съм тук, тренирах здраво с отбора, обстановката е прекрасна, чувствам се като у дома си, съотборниците ме приеха.”, заяви той.  „Беше много тежък мач срещу Лудогорец, важното е да се фокусираме върху следващия двубой от първенството. Готов съм на 100% за игра, тренирам здраво всеки ден. Феновете на Левски за фантастични и многобройни, ние се нуждаем от тях.”, допълни новото попълнение на \"Герена\". Интервюто за клубния сайт на Левски завърши с популярния рефрен: „Само Левски.”", "date": "2019.03.14", "title": "Унтонджи: \"Готов съм за игра\""}
{"url": "https://standartnews.com/sport/dermendzhiev-razlikata-s-ludogorets-ne-e-tolkova-golyama-387240.html", "text": "Георги Дерменджиев даде брифинг преди предстоящата среща с Верея от Първа лига. Наставникът на Левски заяви, че разликата между \"сините\" и Лудогорец е по-малка от това, което се е видяло на терена през миналия уикенд. Той разкри, че е говорил с Нуно Рейш и Живко Миланов след реакциите им след поражението от \"орлите\". \"Валери Божинов е на път да се оправи, може да влезе в сметките за мача с Верея. Седрик Унтонджи? Имах възможността, макар и на видео, да го наблюдавам. Мисля, че има данни да играе в Левски. Физически е готов, тестван е, но е необходима, макар и кратка, адаптация.  \r\nМачът с Лудогорец ли? Винаги, когато си по-спокоен, виждаш какво е направено и как е бил мачът. Направихме много грешки, ние си ги направихме, и с това помогнахме на Лудогорец. Всички мачове са непредсказуеми. Дали Верея ще играе затворено? Имаме подготовка за такъв начин на игра, готвим се. Верея е непредсказуем отбор, с тези нови футболисти, които непрекъснато идват. Готови сме за този мач. Има готов човек за заместник на Кали Тиам, имаме план как да компенсираме отсъствието му. Ще има разговори с тримата, на които им изтичат договорите. Ще има разговори, казвам. Тяхното оставане зависи от много работи.\", сподели той. \r\n\"Много коментираме мача с Лудогорец, защото очакванията бяха много големи, но аз казах в началото, че има реалности. Направихме задълбочен анализ, правим за всеки мач такъв, искам отборът да се подобрява, дори със загубите. Такава загуба трябва да ни подобри, казах го и на футболистите. С новото ръководство имаме постоянно разговори, имаме политика, за която ще направим всичко, за да я спазваме.\", продължи Дерменджиев. \r\n\"За един мач има много предпоставки, дори да си го загубил. Има разлика между нас и Лудогорец, всички го виждат. Не е толкова голяма тя според мен. Играчите не показаха максималните си възможности заради психолическия натиск, който беше върху тях.\", обясни Дерменджиев. \r\n\"Защо има само един от Левски в националния отбор? Не мога да се меся в селекцията на националния треньор. Петър Хубчев така е преценил за момента, такова решение е взел. Клубът има много точна и ясна политика, казано е и от ръководството - оздравяване на клуба. Има бюджет, с който трябва да се съобразим и съответно да направим отбора конкурентен. Отговорността тежи на играчите, защото това е наслоено с времето. За толкова години загубиха три финала за Купата на България, класирания разни, вече отговорността, която е върху тях, им тежи. С времето обаче те трябва да свикнат с това нещо, това не бива да им е оправдание. Нека не си говорим измислици и да не вкарваме думи и реакции! Говорих пред всички с Нуно Рейш за неговата реакция - не е от смяната, защото ако е от смяната, ще му отиде и заплата, и всичко. Той каза, че е реагирал така, защото самият той сам се е представил слабо и не е бил доволен от това нещо, точно това му бяха думите. Преобръщате малко нещата. С Живко Миланов също имах разговор за това негово говорене. Не може по такъв начин един играч да говори как било, що не било и какво трябвало да бъде. Няма как той да иска да изглежда добре в очите на някои.\", разкри той \"Искаме да изградим един отбор, колко време ще ми дадат, е друго нещо. Говоря с играчите като равен с равен. Футболистите трябва да мислят за играта вече, защото в клуба всичко е спокойно. Не трябва след един мач да сме на другия полюс, отборът трябва да се капсулова. И аз исках да се случат нещата по друг начин, но има реалности, с които трябва да се съобразяваме. Има неща напред във времето, не може да прескочим и да кажем: \"Хоп, всичко е готово\". Има неща в перспектива\", каза Дерменджиев пред журналистите.", "date": "2019.03.14", "title": "Дерменджиев: \"Разликата с Лудогорец не е толкова голяма\""}
{"url": "https://www.standartnews.com/sport/levski-ofitsialno-s-novo-poplnenie-387228.html", "text": "Седрик Унтонджи подписа официално договор с Левски до края на сезона, като контрактът е с опция за удължаване, съобщиха от клуба. Както е известно френският бранител изкара пробен период при \"сините\", а преди два дни стана ясно, че Георги Дерменджиев ще разчита на него. 25-годишният защитник започва кариерата си във френския Рен. След това е преотстъпван в Шатору, Оксер и Аячо. За последно е носил екипа на Ню Йорк Сити, където записва едва два мача. В края на януари 2019 г. напуска американския тим и става свободен агент, а от днес вече официално е играч на Левски.", "date": "2019.03.14", "title": "Левски официално с ново попълнение"}
{"url": "https://standartnews.com/sport/berbatov-shche-otkriva-novoto-bizhu-na-totnm-387230.html", "text": "Дългото чакане за феновете на Тотнъм е на път да приключи. Скоро ще бъде открит новият стадион на клуба.  На 24 март ще бъде двубоят при юношите до 18-години между Тотнъм и Саутхамптън, като за него капацитетът на съоръжението ще бъде 30 хил. места. След това на 30 март предстои далеч по-грандиозното събитие - мач с участието на легенди на “Шпорите”, който ще бъде пред 45 хил. зрители. \r\nОт клуба разкриха, че участие във въпросния мач на легендите ще вземат играчи като, Роби Кийн, Рафаел ван дер Ваарт, Алан Нилсен, Стивън Кар, Дейвид Хоуелс, Ерик Торствед, Дарън Андертън, както и Димитър Бербатов. Мениджър на отбора ще е бившият капитан на тима Гари Мабът. \r\n“За мен ще е голяма чест да взема участие в този двубой. Тотнъм завинаги остава в сърцето ми и имам страхотни спомени тук през годините. Новият стадион е страхотен. Невероятно е, че ще бъда един от първите, които ще стъпят на него. Вече нямам търпение”, заяви Роби Кийн, който игра за “Шпорите” близо десет години.", "date": "2019.03.14", "title": "Бербатов ще открива новото бижу на Тотнъм"}
{"url": "https://standartnews.com/sport/dembele-aut-za-okolo-mesets-387237.html", "text": "Крилото на Барселона Усман Дембеле вгорчи настроенито на треньорският щаб на тима.  Снощи каталунците победиха с 5:1 Лион, но загубиха Дембеле за около месец.  Той е получил разтежение на бедрен мускул, като травмата е същата, която го мъчеше преди дни и се е задълбочила по време на двубоя. Французинът се появи при 2:1 и вкара едно от петте попадения във вратата на сънародниците си. Очаква се Дембеле да не играе между 3 и 4 седмици. По всяка вероятност това означава, че няма да е на линия за дербито с Атлетико (Мадрид) на 6 април и вероятно първия 1/4-финал от Шампионската лига на 9/10 април.", "date": "2019.03.14", "title": "Дембеле аут за около месец"}
{"url": "https://standartnews.com/sport/levski-ofitsialno-s-novo-poplnenie-387228.html", "text": "Седрик Унтонджи подписа официално договор с Левски до края на сезона, като контрактът е с опция за удължаване, съобщиха от клуба. Както е известно френският бранител изкара пробен период при \"сините\", а преди два дни стана ясно, че Георги Дерменджиев ще разчита на него. 25-годишният защитник започва кариерата си във френския Рен. След това е преотстъпван в Шатору, Оксер и Аячо. За последно е носил екипа на Ню Йорк Сити, където записва едва два мача. В края на януари 2019 г. напуска американския тим и става свободен агент, а от днес вече официално е играч на Левски.", "date": "2019.03.14", "title": "Левски официално с ново попълнение"}
{"url": "https://www.standartnews.com/sport/berbatov-shche-otkriva-novoto-bizhu-na-totnm-387230.html", "text": "Дългото чакане за феновете на Тотнъм е на път да приключи. Скоро ще бъде открит новият стадион на клуба.  На 24 март ще бъде двубоят при юношите до 18-години между Тотнъм и Саутхамптън, като за него капацитетът на съоръжението ще бъде 30 хил. места. След това на 30 март предстои далеч по-грандиозното събитие - мач с участието на легенди на “Шпорите”, който ще бъде пред 45 хил. зрители. \r\nОт клуба разкриха, че участие във въпросния мач на легендите ще вземат играчи като, Роби Кийн, Рафаел ван дер Ваарт, Алан Нилсен, Стивън Кар, Дейвид Хоуелс, Ерик Торствед, Дарън Андертън, както и Димитър Бербатов. Мениджър на отбора ще е бившият капитан на тима Гари Мабът. \r\n“За мен ще е голяма чест да взема участие в този двубой. Тотнъм завинаги остава в сърцето ми и имам страхотни спомени тук през годините. Новият стадион е страхотен. Невероятно е, че ще бъда един от първите, които ще стъпят на него. Вече нямам търпение”, заяви Роби Кийн, който игра за “Шпорите” близо десет години.", "date": "2019.03.14", "title": "Бербатов ще открива новото бижу на Тотнъм"}
{"url": "https://www.standartnews.com/sport/dembele-aut-za-okolo-mesets-387237.html", "text": "Крилото на Барселона Усман Дембеле вгорчи настроенито на треньорският щаб на тима.  Снощи каталунците победиха с 5:1 Лион, но загубиха Дембеле за около месец.  Той е получил разтежение на бедрен мускул, като травмата е същата, която го мъчеше преди дни и се е задълбочила по време на двубоя. Французинът се появи при 2:1 и вкара едно от петте попадения във вратата на сънародниците си. Очаква се Дембеле да не играе между 3 и 4 седмици. По всяка вероятност това означава, че няма да е на линия за дербито с Атлетико (Мадрид) на 6 април и вероятно първия 1/4-финал от Шампионската лига на 9/10 април.", "date": "2019.03.14", "title": "Дембеле аут за около месец"}
{"url": "https://www.standartnews.com/sport/untondzhi-gotov-sm-za-igra-387234.html", "text": "Новото попълнение на Левски Седрик Унтонджи заяви, че е готов за игра. Той подписа със „сините” до края на сезона с опция за удължаване. Защитникът сподели и първите си впечатления от престоя си в София. „Чувствам се добре, всичко е наред и съм готов за игра. Започнах да играя за Франция, за последно защитавах цветовете на Ню Йорк Сити. В момента съм играч на Левски. Играя като централен защитник. Обожавам футбола и се надявам да постигна много с Левски”, сподели Унтонджи. „От 10 дни съм тук, тренирах здраво с отбора, обстановката е прекрасна, чувствам се като у дома си, съотборниците ме приеха.”, заяви той.  „Беше много тежък мач срещу Лудогорец, важното е да се фокусираме върху следващия двубой от първенството. Готов съм на 100% за игра, тренирам здраво всеки ден. Феновете на Левски за фантастични и многобройни, ние се нуждаем от тях.”, допълни новото попълнение на \"Герена\". Интервюто за клубния сайт на Левски завърши с популярния рефрен: „Само Левски.”", "date": "2019.03.14", "title": "Унтонджи: \"Готов съм за игра\""}
{"url": "https://standartnews.com/kultura/plovdiv-i-shumen-v-teatr-azaryan-387210.html", "text": "„Наемателят“ на пловдивскската трупа  гостува на 16 март в Театър Азарян. Номинация за „Икар” в категория „авторска музика“ е сред активите на спектакъла, режисиран от Александра Петрова, позната с „Хамелин“, „Вихрушка“ и „Хензел и Гретел“, които тя постави успешно за краткото време от дипломирането си през 2016 досега. Композитор е Милен Апостолов, диригент и автор на десетки произведения за съвременна и класическа музика за кино, телевизия, театър, танци. Той фигурира в класацията за влиятелни млади личности в сферата на културата и изкуството на Forbes България „30 под 30“. Той споделя: „Беше вълнуващ процес - пътешествие из човешката психика. Предизвикателстовото беше голямо, но ми позволи да открия нови кътчета в композиционния си език.“ Александра Петрова добавя: „Минахме през отделни варианти, докато открием най-точния. Музиката в този спектакъл не е контрапункт или илюстрация за подсилване на емоциите, а е част от действието. Тя деликатно, но в същото време категорично развива линията на скритите пластове в нагласата на персонажите (съквартирантите) един към друг, които са като бомба със закъснител.“ „Наемателят“ от съвременния словенски автор Матяж Зупанчич.е вълнуваща история за трудно уловимата граница между реда и тиранията, любовта и репресията, между „нормалното“ и екстремното. В апартамент, нает от трима приятели, идва още един съквартирант за свободната стая - тайнственият Владимир, чието минало е загадка. Те го приемат и оттук започват истинските им срещи. Прилагайки стратегията „разделяй и владей”, Владимир ще направи всичко необходимо в този дом да „владее мир”. В главните роли са Тодор Дърлянов (Тео от „Седем часа разлика“), Радина Думанян („Откраднат живот“), Димитър Банчев, Добрин Досев („Пазачът на мъртвите“, „Сива зона“, „Спартак“, „Хайка за вълци“, „Забранена любов\"). Трикрактно номинираният за „Икар“ спектакъл на Шумен „Нирвана“ влиза в Театър Азарян на 19 март - в категория  „дебют“ за Ирина Митева, Максима Боева за режисура, Борис Далчев за сценография. Яворов и Лора прекарват последната си нощ заедно - Мъжът и Жената, притиснати от кризата на една любов, която се е превърнала в кошмар. Маниакално вкопчени един в друг, те се задушават в тясното пространство на кабинет, в който отдавна не се пише поезия. Сякаш разговарят, но не се чуват и колкото повече търсят другия, толкова повече се изгубват. Цикълът на кошмара става все по-ужасяващ, кабинетът все по-задушаващ, а те не искат да се пуснат. Как може човек да бъде едновременно “знойно жаден” и “блажен”? Каква е тази нирвана? В ролята на Яворов е Александър Евгениев.", "date": "2019.03.14", "title": "Пловдив и Шумен в Театър Азарян"}
{"url": "https://www.standartnews.com/sport/meledzhe-podpisa-s-beroe-387241.html", "text": "Берое подписа официално с Меледже Омнибес (Яя Меледже), който е привлечен като свободен агент. За последно полузащитника игра в столичния „Септември“. Договорът на футболиста е до края на сезона, с опция за удължаване. Той вече се присъедини към отбора и следобед ще направи първата си тренировка с отбора, съобщава сайтът на тима на Стара Загора. Всички от ПФК „Берое“ пожелават на Меледже много успехи и победи с екипа на любимия отбор! ЯЯ Меледже е на 21 г. и е от Кот д’Ивоар. Играе като полузащитник. Меледже пристига в България през 2016 г. и е играл в отборите на Ботев (Пловдив) и Септември.", "date": "2019.03.14", "title": "Меледже подписа с Берое"}
{"url": "https://standartnews.com/sport/real-se-pokhvali-s-novo-poplnenie-387242.html", "text": "Реал Мадрид взе първото си ново попълнение след назначението на Зинедин Зидан. Едер Милитао ще се присъедини към кралския клуб след края на сезона. Той е собственост на Порто, а двата клуба вече са си стиснали ръцете. Това съобщиха на официалния си сайт испанците. Предполага се, че \"белите\" ще платят за бразилеца 50 милиона евро, колкото е освобождаваща клауза в неговия контракт. Той ще подпише за срок от шест години.  \r\nБразилският национал се присъедини към Порто през миналото лято, като много бързо привлече погледите върху себе си. Пет месеца поред той бе избиран за най-добър бранител на португалското първенство. До момента Милитао е записал 34 мача с екипа на Порто, в които реализира три гола, в това число и един в Шампионската лига.", "date": "2019.03.14", "title": "Реал се похвали с ново попълнение"}
{"url": "https://standartnews.com/sport/slaviya-s-novo-poplnenie-387245.html", "text": "Славия привлече кипърски халф, информират колегите от Sportal.bg. Става въпрос за Лука Сполярич, който е на 23 години. Той е подписал за 2,5 години с \"белите\". Сполярич е роден на 13 септември 1995 година в Лимасол. Футболистът е играл за последно в гръцката втора дивизия с екипа на Аполон Понту, който е на пето място в класирането. Лука играе като дефанзивен полузащитник, а в юношеските си години се е развивал в Италия в тимовете на Рома и Дженоа. Професионалната му кариера започва в третото ниво на италианския футбол с екипа на Сантарканжело.", "date": "2019.03.14", "title": "Славия с ново попълнение"}
{"url": "https://standartnews.com/sport/meledzhe-podpisa-s-beroe-387241.html", "text": "Берое подписа официално с Меледже Омнибес (Яя Меледже), който е привлечен като свободен агент. За последно полузащитника игра в столичния „Септември“. Договорът на футболиста е до края на сезона, с опция за удължаване. Той вече се присъедини към отбора и следобед ще направи първата си тренировка с отбора, съобщава сайтът на тима на Стара Загора. Всички от ПФК „Берое“ пожелават на Меледже много успехи и победи с екипа на любимия отбор! ЯЯ Меледже е на 21 г. и е от Кот д’Ивоар. Играе като полузащитник. Меледже пристига в България през 2016 г. и е играл в отборите на Ботев (Пловдив) и Септември.", "date": "2019.03.14", "title": "Меледже подписа с Берое"}
{"url": "https://www.standartnews.com/sport/dermendzhiev-razlikata-s-ludogorets-ne-e-tolkova-golyama-387240.html", "text": "Георги Дерменджиев даде брифинг преди предстоящата среща с Верея от Първа лига. Наставникът на Левски заяви, че разликата между \"сините\" и Лудогорец е по-малка от това, което се е видяло на терена през миналия уикенд. Той разкри, че е говорил с Нуно Рейш и Живко Миланов след реакциите им след поражението от \"орлите\". \"Валери Божинов е на път да се оправи, може да влезе в сметките за мача с Верея. Седрик Унтонджи? Имах възможността, макар и на видео, да го наблюдавам. Мисля, че има данни да играе в Левски. Физически е готов, тестван е, но е необходима, макар и кратка, адаптация.  \r\nМачът с Лудогорец ли? Винаги, когато си по-спокоен, виждаш какво е направено и как е бил мачът. Направихме много грешки, ние си ги направихме, и с това помогнахме на Лудогорец. Всички мачове са непредсказуеми. Дали Верея ще играе затворено? Имаме подготовка за такъв начин на игра, готвим се. Верея е непредсказуем отбор, с тези нови футболисти, които непрекъснато идват. Готови сме за този мач. Има готов човек за заместник на Кали Тиам, имаме план как да компенсираме отсъствието му. Ще има разговори с тримата, на които им изтичат договорите. Ще има разговори, казвам. Тяхното оставане зависи от много работи.\", сподели той. \r\n\"Много коментираме мача с Лудогорец, защото очакванията бяха много големи, но аз казах в началото, че има реалности. Направихме задълбочен анализ, правим за всеки мач такъв, искам отборът да се подобрява, дори със загубите. Такава загуба трябва да ни подобри, казах го и на футболистите. С новото ръководство имаме постоянно разговори, имаме политика, за която ще направим всичко, за да я спазваме.\", продължи Дерменджиев. \r\n\"За един мач има много предпоставки, дори да си го загубил. Има разлика между нас и Лудогорец, всички го виждат. Не е толкова голяма тя според мен. Играчите не показаха максималните си възможности заради психолическия натиск, който беше върху тях.\", обясни Дерменджиев. \r\n\"Защо има само един от Левски в националния отбор? Не мога да се меся в селекцията на националния треньор. Петър Хубчев така е преценил за момента, такова решение е взел. Клубът има много точна и ясна политика, казано е и от ръководството - оздравяване на клуба. Има бюджет, с който трябва да се съобразим и съответно да направим отбора конкурентен. Отговорността тежи на играчите, защото това е наслоено с времето. За толкова години загубиха три финала за Купата на България, класирания разни, вече отговорността, която е върху тях, им тежи. С времето обаче те трябва да свикнат с това нещо, това не бива да им е оправдание. Нека не си говорим измислици и да не вкарваме думи и реакции! Говорих пред всички с Нуно Рейш за неговата реакция - не е от смяната, защото ако е от смяната, ще му отиде и заплата, и всичко. Той каза, че е реагирал така, защото самият той сам се е представил слабо и не е бил доволен от това нещо, точно това му бяха думите. Преобръщате малко нещата. С Живко Миланов също имах разговор за това негово говорене. Не може по такъв начин един играч да говори как било, що не било и какво трябвало да бъде. Няма как той да иска да изглежда добре в очите на някои.\", разкри той \"Искаме да изградим един отбор, колко време ще ми дадат, е друго нещо. Говоря с играчите като равен с равен. Футболистите трябва да мислят за играта вече, защото в клуба всичко е спокойно. Не трябва след един мач да сме на другия полюс, отборът трябва да се капсулова. И аз исках да се случат нещата по друг начин, но има реалности, с които трябва да се съобразяваме. Има неща напред във времето, не може да прескочим и да кажем: \"Хоп, всичко е готово\". Има неща в перспектива\", каза Дерменджиев пред журналистите.", "date": "2019.03.14", "title": "Дерменджиев: \"Разликата с Лудогорец не е толкова голяма\""}
{"url": "https://www.standartnews.com/sport/real-se-pokhvali-s-novo-poplnenie-387242.html", "text": "Реал Мадрид взе първото си ново попълнение след назначението на Зинедин Зидан. Едер Милитао ще се присъедини към кралския клуб след края на сезона. Той е собственост на Порто, а двата клуба вече са си стиснали ръцете. Това съобщиха на официалния си сайт испанците. Предполага се, че \"белите\" ще платят за бразилеца 50 милиона евро, колкото е освобождаваща клауза в неговия контракт. Той ще подпише за срок от шест години.  \r\nБразилският национал се присъедини към Порто през миналото лято, като много бързо привлече погледите върху себе си. Пет месеца поред той бе избиран за най-добър бранител на португалското първенство. До момента Милитао е записал 34 мача с екипа на Порто, в които реализира три гола, в това число и един в Шампионската лига.", "date": "2019.03.14", "title": "Реал се похвали с ново попълнение"}
{"url": "https://standartnews.com/kultura/khyu-dzhakman-prodava-nay-dobre-387212.html", "text": "Международната федерация на звукозаписната индустрия обяви  оригиналния саундтрак на филма „Най-великият шоумен“ за най-добре продаван албум в световен мащаб през 2018-а. Издаден паралелно с екранния дебют на филма, албумът The Greatest Showman (OST) има световен успех и оглавява класациите в много страни, включително Австралия, Япония, Обединеното кралство и САЩ. Достига до  N 1 в iTunes в над 60 държави. Водещият сингъл на албума - This is Me, влиза в Топ 5 на Великобритания, както и в Топ 10 на много места по света. Макс Лузада, главен изпълнителен директор на Recorded music от групата Warner music, коментира: “Във времена, когато глобалните възможности за разпространение на музиката изглеждат безгранични, съвсем нормално е най-продаваният албум да опровергае стереотипните очаквания и да изненада индустрията. Този феноменален успех бе породен от уникалните гласове и майсторски написаните песни, а после доразвит от уменията на нашите изключителни маркетинг специалисти и енергията на супер вдъхновените фенове.” Според експертите саундтракът на The Greatest Showman е перлата в короната за 2018 – година, която напомня за могъщата способност на музиката да свързва публиката с любимите й филми. Междувременно стана ясно, че Хю Джакман се завръща на „Бродуей“. На театралната улица в Ню Йорк отново ще го аплодират в „The Music Man“ на Мередит Уилсън от 1957-а. Премиерата на новата версия на ретро мюзикъла е през октомври 2020-а, режисьор е Джери Закс. Южнокорейската момчешка банда BTS заема второто и третото място в класацията на IFPI със своите албуми „Обичай себе си – Отговор“ и „Обичай себе си – Сълза“,  излезли съответно през май и август на 2018-а. Класацията „Global аlbum сhart“ комбинира данните от физическите и дигиталните продажби на албумите в глобален мащаб, за да определи най-добре продавания сред тях за съответната година.", "date": "2019.03.14", "title": "Хю Джакман продава най-добре"}
{"url": "https://www.standartnews.com/sport/slaviya-s-novo-poplnenie-387245.html", "text": "Славия привлече кипърски халф, информират колегите от Sportal.bg. Става въпрос за Лука Сполярич, който е на 23 години. Той е подписал за 2,5 години с \"белите\". Сполярич е роден на 13 септември 1995 година в Лимасол. Футболистът е играл за последно в гръцката втора дивизия с екипа на Аполон Понту, който е на пето място в класирането. Лука играе като дефанзивен полузащитник, а в юношеските си години се е развивал в Италия в тимовете на Рома и Дженоа. Професионалната му кариера започва в третото ниво на италианския футбол с екипа на Сантарканжело.", "date": "2019.03.14", "title": "Славия с ново попълнение"}
{"url": "https://standartnews.com/kultura/frenski-rezhisor-razkazva-za-napoleon-387208.html", "text": "Жорж Мурие, който пристигна у нас по покана на Френския институт, изнася лекция на 14 март от 18 и 30 часа в зала „Славейков“ от афиша на „София филм фест“. Режисьорът и изследовател ще говори за реставрацията на легендарната продукция „Наполеон“ на Абел Ганс (1927.). Входът е свободен. „Лекцията на Жорж Мурие е много специално събитие, защото за първи път пред българска публика ще бъде представена работата по реставрацията на екранния епос.  През 1927 година само ограничен брой зрители са имали шанса да гледат неговата дългометражната версия и са придобили представа за този за мегаломански проект“, споделя Пиер Гийме, аташе по културата. Мурие ще представи на зрителите първата сцена, резултат от комплексната реставрация, която все още не е приключила. Тази сцена с продължителност 9 минути е под наслов „Сенките на Конвента“. Жорж Мурие, експерт в творчеството на Абел Ганс, започва да пише за него още като студент по филмография. Той е бил  личен приятел на Кларис Ганс, дъщеря на режисьора, и на Клод Лафай, верен приятел на Ганс през последните 15 години от живота му. „Наполеон“ е от шедьоврите в историята на киното. Той е с продължителност шест часа и половина и историята около неговото заснемане е не по-малко вълнуваща – за 2 години 200 техници, 40 звезди и хиляди статисти „поглъщат“ астрономически бюджет. Резултатът са оперни сцени, изпълнени със специални ефекти в шест епизода, от които някои пасажи са заснети на три екрана. „Наполеон“ е единственият френски ням филм, познат днес в САЩ - равностоен на „Раждането на една нация“ на Д. У. Грифит. До 24 март Френският институт е домакин на „София филм фест“, в него се провежда и международният  конкурс за документално кино от програмата на форума.", "date": "2019.03.14", "title": "Френски режисьор разказва за Наполеон"}
{"url": "https://standartnews.com/kultura/evropeyskiyat-muzikalen-festival-pochita-pancho-vladigerov-387213.html", "text": "„Европейски музикален фестивал“ открива деветнадесетото си издание с концерт и изложба, посветени на Панчо Владигеров. Форумът, организиран от „Кантус фирмус“, ще представи 13 събития в София до юни. Три от тях са посветени на 120-тата годишнина от рождението на патриарха на българската музика. Началото е на 21 март, а концертът е от 90-ия юбилеен сезон на Софийската филхармония. „Владигеров превръща в музика всичко, до което се допре. Няма симфоничен оркестър, няма прославен диригент, който да не се е почувствал изкусен да включи в своя репертоар композиции на Панчо Владигеров“, казва поетът Николай Лилиев. Великият музикант, роден на 13 март преди 120 години, е оставил огромно творческо наследство в различни жанрове. Три от неговите композиции ще бъдат изпълнени на 21 март в зала „България“ – емблематичните „Еврейска поема“, „Дивертименто“ за голям симфоничен оркестър и виртуозният Концерт за цигулка и оркестър №1 със солист – именитият наш цигулар Марио Хосен. На пулта ще застане маестро Георги Димитров. „Владигеров в европейския музикален калейдоскоп на 20-ти век – посоки, връзки, отражения“ – така е озаглавена изложбата, която подготвя Къща музей „Панчо Владигеров“ в София за откриването на „Европейски музикален фестивал“ 2019.  Експозицията е опит да се представи твореца в контекста на музикалното изкуство и традиции на миналия век, в обкръжението на най-ярките имена от европейската и световна музикална култура – Рихард Щраус, Бела Барток, Дмитрий Шостакович, Бруно Валтер, Херберт фон Караян, Евгений Светланов, Алексис Вайсенберг, Бронислав Хуберман, Давид Ойстрах. Посетителите в зала „България“ могат да я разгледат до 31 март. На годишнината на Панчо Владигеров, патрон на Националната музикална академия, е посветен и концертът на 15 май. В залата на Академията талантливи студенти ще изпълнят камерна вокална и инструментална музика на Владигеров. „Европейски музикален фестивал“ от март до юни ще представи събития с участието на над 500 български и чуждестранни изпълнители – от камерна музика и барок до съвременни творби.  Като солисти на Оркестъра на Класик ФМ радио гостуват  Антон Бараховски, концертмайстор на Баварското радио, феноменалната пианистка Пламена Мангова, виолончелистът Кирил Злотников и Мила Георгиева, концертмайстор на Радио Щутгарт.  Фестивалът ще отбележи 40-годишния юбилей на детски хор „Пим-Пам“ с любимите на няколко поколения песни на Борис Карадимчев - „Хора и улици“, „Бяла тишина“, „Богатство“, „Робинзон Крузо“... На 19 април в зала „България“ деца от столичните училища ще се срещнат с голямото семейство на ударните инструменти в приказката „Музикално пътешествие“ на Добри Палиев.  Изпълнители са ученици от „Любомир Пипков“. На 8 май „Бахово общество в България“ ще представи Хенделовата оратория „Месия“ в аулата на Софийския университет  в интерпретацията на диригента Йосиф Герджиков, водещи български солисти и австрийския тенор Виргил Хартингер. На 22 май на „Ларгото“ ще танцуват изгряващи артисти от  Националния дворец на децата, ансамблите „Здравец“ и „Средец“ и от балетната школа на Маша Илиева. С ретроспективната изложба „Музика в обектива“ фотографът Василка Балевска ще отбележи 50 години творческа дейност. Уникални нейни снимки, запечатали образите на  прочути музиканти, свирили в зала „България“, ще украсят фоайето на залата. Престижната награда „Златно перо“ тази година ще бъде връчена за 25-ти път. Отново ще бъдат почетени 24-ма именити творци с принос към българската култура. Сред акцентите в програмата е първото гостуване у нас на сръбския цигулар Неманя Радулович, ексклузивен артист на водещата звукозаписна компания Дойче грамофон, който ще изнесе концерт със своя оркестър Double sense на 23 юни в зала 1 на НДК.", "date": "2019.03.14", "title": "Европейският музикален фестивал почита Панчо Владигеров"}
{"url": "https://standartnews.com/svyat/shvedska-uchenichka-nominirana-za-nobelova-nagrada-387194.html", "text": "Шведска ученичка номинирана за Нобелова награда Шведската ученичка Грета Турнберг бе номинирана за Нобелова награда за мир за своя принос в борбата срещу глобалното затопляне, съобщава изданието Aftonbladet. Инициативата е на Йенс Холм и Хакан Свенълинг, представляващи лявата партия в шведския парламент, както и на някои норвежки политици. \"Голяма чест е и е много вълнуващо за мен да бъда номинирана за такава важна награда. Това е невероятно и малко странно,\" казва 16-годишната Грета в интервю за Aftonbladet. Турнберг привлече вниманието на медиите през август 2018 г., когато започна „училищна стачка“ пред сградата на парламента в Стокхолм. Тогава момичето заяви, че няма да посещава училище, докато шведските власти не започнат да спазват условията на Парижкия договор за съкращаване на емисиите на вредните вещества. Така тя вдъхнови хиляди тийнейджъри из цяла Европа да излязат по улиците и да привлекат вниманието към проблема с изменението на климата. Освен това Грета Турнберг е била поканена да говори на конференция на ООН за климата и на Световния икономически форум в Давос.", "date": "2019.03.14", "title": "Шведска ученичка номинирана за Нобелова награда"}
{"url": "https://standartnews.com/svyat/koy-udari-facebook-387185.html", "text": "Причините за все още не са публично известни. Вчера социалната мрежа беше на практика неизползваема, не работеха няколко от основните ѝ приложения. \r\nИ до момента няма официално потвърждение, че . На места дейността на популярните приложения е възстановена. \r\n  \r\nПо непотвърдена информация  , известна като  . Целта е да се спре достъпа на потребителите до важна информация или до определен сайт. Мишената се атакува с огромен обем заявки, което забавя и дори спира работата на сървърите ѝ. \r\n  , за да съобщи, че са  . \"Знаем, че някои потребители в момента изпитват проблеми да ползват нашето семейство от приложения\", написаха от компанията. \r\nТова е най-сериозният проблем в работата на Facebook от 2008 г., отбелязва  . Тогава потребителите ѝ са били около 150 милиона. Днес те са близо 2,3 милиарда. Към 19.00 ч. българско време в сряда сайтове, следящи работата на социалните мрежи, получиха 11 000 сигнала за липса на достъп. След полунощ срещу четвъртък те все още бяха известявани от много държави, че", "date": "2019.03.14", "title": "Кой „удари“ Facebook?"}
{"url": "https://standartnews.com/balgariya-obshtestvo/premiert-na-chetiri-ochi-s-prezidenta-na-moldova-387220.html", "text": "Министър-председателят Бойко Борисов проведе среща с президента на Молдова Игор Додон в Азербайджан. Двамата разговаряха в рамките на Седмия глобален бакински форум. „Нашите икономически отношения с Молдова показват положителна тенденция. И в този смисъл, наистина има добър потенциал за по-нататъшно развитие на икономическите връзки. Това са заслугите на предприемачите, фирмите, както и на министерствата на икономиката на двете страни“, посочи премиерът Бойко Борисов. Той подчерта, че асортиментът от стоки, изнасяни на българския пазар е много разнообразен и прикани молдовските предприемачи да бъдат още по-активни. „Нашият пазар може да приеме дори по-широк спектър от стоки, особено в  хранително-вкусовата промишленост“, каза още премиерът Борисов. По време на срещата министър-председателят Бойко Борисов и президентът на Молдова Игор Додон обсъдиха и възможността съвместни предприятия в Молдова да спомогнат за по-ниска себестойност и по-ниски транспортни разходи за реализация на продукцията. „Нужно е прагматично отношение на всякакво ниво у нас към тази страна, която се променя пред очите ни“, посочи още българският премиер. Борисов и Додон подчертаха и важността на сътрудничеството между България и Молдова в сферата на туризма. Забележителен е молдовският туристически интерес към България. През 2015 г. той нараснал с около 29,3% спрямо 2014 г. През 2016 г. увеличението е с нови 10%, спрямо 2015 г. През 2017 г. нараства с още 16,8% и достига 209 000 туристи. Днес Република Молдова заема 10-11 място по брой чуждестранни туристи, посетили България. Българският премиер заяви, че българската диаспора в Молдова, която е втората по-големина след тази в Украйна, е мост в отношенията между двете държави. „Това допълнително  отваря възможностите за двустранни контакти и сътрудничество между страните ни“, посочи още министър-председателят Бойко Борисов.", "date": "2019.03.14", "title": "Премиерът на четири очи с президента на Молдова"}
{"url": "https://standartnews.com/biznes/donchev-mozhem-da-otdelyame-po-3-4-mlrd-lv-za-ikonomika-387200.html", "text": "Държавата може да си позволи да заделя през следващия програмен период по 3-4 млрд. лева в направления, свързани с икономика на знанието. Това смята вицепремиерът Томислав Дончев. Той изрази това мнение по време на бизнес форум. „През следващите няколко месеца ще има съществени промени за начина на разпределяне на отговорностите между Министерството на икономиката и Министерството на образованието, по начина на разпределяне на публичните ресурси”, допълни той. Според Дончев едно от направленията, по които ще се работи усилено, е дигитализацията по целия производствен процес – от производството през пласмента до крайния потребител. „Пред държавата стоят два пътя за подобряване на конкурентоспособността спрямо останалите страни в ЕС. Единият да произвеждаме повече и другият - правилно разпределяне на националното богатство”, подчерта Дончев.", "date": "2019.03.14", "title": "Дончев: Отделяме по 3-4 млрд. лв. за икономика"}
{"url": "https://standartnews.com/svyat/prodlzhavat-glasuvaniyata-okolo-brexit-387170.html", "text": "Поредицата от гласувания около Brexit в британския парламент продължава. Днес депутатите в Камарата на представителите ще трябва да се произнесат по предложение за отлагане на напускането. Постигнатата през ноември миналата година сделка вече беше отхвърлена два пъти от британските депутати. Тереза Мей обаче ще поиска сега още едно, трето гласуване. Снощи британският парламент подкрепи предложението да се изключи напълно варианта за Brexit без сделка.", "date": "2019.03.14", "title": "Продължават гласуванията около Brexit"}
{"url": "https://standartnews.com/svyat/borisov-na-tseremoniyata-na-sedmiya-globalen-bakinski-forum-387184.html", "text": "По-късно българският премиер Борисов ще изнесе реч пред участниците във форума с акцент върху опита и усилията на България за мира, стабилността и развитието на Балканите. В рамките на работното си посещение в Баку министър-председателят Бойко Борисов ще проведе и среща с президента на Азербайджан Илхам Алиев. Основната тема на разговорите ще бъде сътрудничеството в енергетиката и възможностите за участие на Азербайджан в европейския газов хъб \"Балкан“. Във водената от министър-председателя делегация е министърът на енергетиката Теменужка Петкова.", "date": "2019.03.14", "title": "Борисов при Алиев за газа"}
{"url": "https://standartnews.com/biznes/1435-mln-evro-preki-chuzhdestranni-investitsii-v-krdzhali-prez-2017-387216.html", "text": "143,5 млн. евро са преките чуждестранни инвестиции в предприятията от нефинансовия сектор в община Кърджали през 2017 г., съобщиха от Териториалното статистическо бюро в Кърджали. Спрямо предходната 2016 година те са нараснали с над 29 %. \r\nВ област Кърджали преките чуждестранни инвестиции през 2017 г. са 256, 2 млн. евро или с 67.3% повече в сравнение с 2016 година. По този показател регионът заема дванадесето място в страната. \r\nВ област Кърджали през 2017 г. най-голяма е стойността на направените чуждестранни преки инвестиции в промишлеността - добивна, преработваща и друга промишленост; доставяне на води; канализационни услуги, управление на отпадъци и възстановяване са близо 142 млн. eвро или над 55 % от всички инвестиции. В сектора на услугите - търговия, ремонт на автомобили и мотоциклети, транспорт, складиране и пощи, хотелиерство и ресторантьорство са инвестирани 4,7 млн. евро.  ", "date": "2019.03.14", "title": "143,5 млн. евро преки чуждестранни инвестиции в Кърджали през 2017"}
{"url": "https://standartnews.com/biznes/kitaytsi-iskat-da-vnasyat-blgarsko-olio-387232.html", "text": "Българско олио може да бъде предлагано в търговската мрежа на китайска компания, имаща 4000 търговски обекта в азиатската държава. Интересът бе заявен по време на среща на китайска делегация със заместник-министъра на икономиката Александър Манолев в София. Манолев подчерта, че страната ни може да предложи много високо качество на продукта на конкурентна цена. Договорено бе да се предостави повече информация за сектора и да се съдейства за установяване на контакти с български производители за продължаване на разговорите. Друга китайска компания има интерес за внос на вино от България, като предвижда да стартира с партида от 200 хил. бутилки. Целта им е обемите устойчиво да растат, а продуктът да става все по-познат на китайския пазар. Интерес бе заявен и към други сектори на българската икономика. Поради високия интерес на бизнеса от провинция Цзянси към страната ни, бе договорено да бъде подписан Меморандум за сътрудничество между Министерството на икономиката и провинция Дзянси. Вицегубернаторът У Джонцюн предложи това да стане още през м. май по време на най-голямото търговско изложение в Централен Китай, което провинцията ще домакинства и изрази надежда, че в него ще залегнат и първите конкретни проекти, които двете страни реализират. „През последните години диалогът между България и Китай е все по-активен и виждаме как добрите контакти на политическо ниво, довеждат и до много по-засилен интерес между представителите на частния сектор“, посочи зам.-министър Манолев. По думите му България изнася все повече продукти за Китай, а азиатската държава е близо до влизане в топ 10 на най-големите ни пазари. „Стоките, с които традиционно сме известни в Китай са от хранително-вкусовата промишленост и козметиката, но се надявам, че в бъдеще и повече продукти с висока добавена стойност ще намерят място на китайския пазар“, каза още Александър Манолев. Той подчерта, че подобни визити са много важни, а за повече конкретни резултати е от ключова важност активизирането на регионалното сътрудничество. „Без да се познаваме, няма как да имаме ръст в търговията и инвестициите“, подчерта Александър Манолев. Делегацията посети и Индустриална зона Божурище, където се запозна с предприятията, които оперират на място и добавената стойност при инвестиция в подобен стратегически обект. „Надявам се това да е основа както да проучим възможностите за създаване на съвместна подобна зона, така и за привличане на повече китайски инвеститори“, посочи Александър Манолев.  В срещата в Министерството на икономиката участие взе и заместник-областния управител на Софийска област Николай Николов.", "date": "2019.03.14", "title": "Китайци искат да внасят българско олио"}
{"url": "https://standartnews.com/biznes/investirat-7-mlrd-lv-v-ptishcha-v-severna-blgariya-387229.html", "text": "Близо 7 млрд. лв. ще се инвестират в пътната инфраструктура на Северна България през следващите години. Това съобщи председателят на Управителния съвет на Агенция „Пътна инфраструктура“ Георги Терзийски на форума „Приоритетна свързаност на Северна България“ в Русе, организиран от кмета на Община Русе Пламен Стоилов, в координация с Института за пътна безопасност. С цялостното доизграждане на автомагистрала „Хемус“, на проектите Русе - Велико Търново, Видин - Ботевград, обходният път на Габрово и тунелът под Шипка ще имаме пътни комуникации, с които ще се ускори развитието на Северна България и ще се осигури бърза и безопасна пътна връзка между София, Варна, Русе и Видин,  заяви председателят на УС на АПИ. Пред участниците във форума Терзийски подчерта, че се работи по подготовката и стартирането на строителството на 134-километровия участък от Боаза до връзката с пътя Русе - Велико Търново, за които правителството в края на м. г. осигури 1,3 млрд. лв. Графикът, който сме разработили предвижда до края на април да стартира изграждането на още два участъка от общо 6, на които е разделено цялото трасе. Това са отсечките - от Боаза до пътен възел „Дерманци“  и от пътен възел „Каленик“ до връзката с път II-35 Плевен - Ловеч. Техническото проектиране на участъци 4, 5 и 6, които са между пътя Плевен - Ловеч и Русе - Велико Търново, ще бъде изпълнено през 2019 г., а изграждането им ще започне през 2020 г. Целта е строителството на АМ „Хемус“ в участъка от Боаза до пресичането с пътя Русе - Велико Търново да приключи до 2023 г. През есента, с близо половин година по-рано от предвиденото по договор, ще завърши изграждането на 10-километровия участък от Ябланица до Боаза, съобщи още Терзийски. Председателят на УС на АПИ съобщи, че плановете на агенцията са успоредно с АМ „Хемус“ да се изпълнява и най-важният проект за област Русе - автомагистралата „Русе – Велико Търново“. С изграждането й ще облекчим трафика от Дунав мост и ще повишим пътната безопасност, тъй като първокласният път Русе - Бяла е една от най-натоварените и опасни отсечки в България с висока концентрация на тежки пътни инциденти. След построяването на магистралата броят на пътните инциденти по направлението ще намалеят, тъй като движението ще бъде разделено в две отделни пътни платна, заяви Терзийски. Председателят на УС на АПИ посочи, че проектът за магистралата „Русе - Велико Търново“, която ще бъде с дължина 133 км, все още е в плен на съдебните процедури. На 30 ноември м. г. ВАС отхвърли внесените жалби по решението за ОВОС, но на 30 януари постъпи касационна жалба, като в законоустановения срок АПИ депозира отговор пред 5-членния състав на ВАС. Очакваме решението на съда и в зависимост от решението имаме готовност тази година да стартираме търгове за 75 км от трасето на магистралата на индикативна стойност 670 млн. лв. без ДДС. Това са участъците Русе – Бяла и обходът на Бяла, съобщи Терзийски. Той заяви, че разработеният график предвижда, ако в следващите месеци стартират обществените поръчки за избор на изпълнители и няма обжалване на процедурите, които да блокират работата, в края на тази или началото на следващата година да има избрани изпълнители и реалното строителство на първите два участъка от Русе - Велико Търново да започне в края на 2020 г. или началото на 2021 г. Така първите 75 км от автомагистралата „Русе - Велико Търново“ ще са готови през 2023-2024 г., съобщи Терзийски. Пред участниците във форума „Приоритетна свързаност на Северна България“ председателят на УС на АПИ представи и останалите приоритетни пътни проекти  Видин - Ботевград, обходния път на Габрово и тунела под Шипка. Терзийски пожела на организаторите срещата да стане  традиционна и през следващите години в Русе да се представя напредъкът при изпълнението не само на пътните проекти, но и привлечените нови инвестиции в региона.", "date": "2019.03.14", "title": "Инвестират 7 млрд. лв. в пътища в Северна България"}
{"url": "https://standartnews.com/svyat/zadrzhakha-dvama-trafikanti-na-radioaktiven-uran-387186.html", "text": "Грузия съобщи вчера, че е задържала двама души, опитващи се да , който може да бъде използван за направа на , предаде Ройтерс. \r\nСъобщавайки за арестите в грузинския  , силите за сигурност не казват дали двамата, които според съобщението били част от престъпна група, са имали купувач за урана, нито откъде са се снабдили с него. \r\n\"Обектът, иззет след обиск на задържаните, бе подложен на експертиза, която установи, че тежестта му е 40,19 грама и съдържа \", съобщи пред журналисти следователят от службата за сигурност Савле Мотиашвили. Той добави, че иззетото вещество представлява заплаха за живота и за здравето. Двамата заподозрени ги грози затвор от 5 до 10 години, ако бъдат признати за виновни за трафик на радиоактивни материали. и съставлява над 99% от естествения уран. Той не може да се използва за предизвикване на верижна реакция, както изисква ядреното оръжие. За тази цел се използва уран-235, посочва Ройтерс.", "date": "2019.03.14", "title": "Задържаха двама трафиканти на радиоактивен уран"}
{"url": "https://standartnews.com/biznes/khasan-azis-se-sreshchna-s-investitori-ot-daniya-387239.html", "text": "Инвеститорски интерес и възможност за реализация на производството си на територията на Кърджали заявиха Улрик Палисхож и Ларс Нилсен, представители на датската фирма COMFYSOCKS от град Хенинг на среща с кмета на община Кърджали Хасан Азис. \r\nФирмата е семейна, а собствениците й, които разговаряха с кмета, заявиха, че идеята им е да изнесат производството си в България, като са се ориентирали към района на Кърджали. Фирмата работи в сферата на текстилния бранш и се занимава с производство на спортни чорапи. В момента датчаните търсят терен, между 10 и 12 декара, който да бъде подходящ за бъдещата им дейност в нашата страна. \r\nКметът на Кърджали представи възможностите на общината като място, в което през последните години са инвестирали големи фирми от Европа и САЩ. Като вариант за реализация на идеята на инвеститорите инж.Азис  представи проекта на общината, разработен по програма ФАР-ТГС, за нова Индустриална зона на Кърджали, както и другите обособили се вече в областния център производствени зони. По време на срещата бяха коментирани ситуацията на пазара на труда, възможностите за набиране на работна ръка и индустриалните перспективи на Кърджали. \r\nПо-късно Хасан Азис заедно с инвеститорите направиха оглед и на Индустриалните зони на града.  ", "date": "2019.03.14", "title": "Хасан Азис се срещна с инвеститори от Дания"}
{"url": "https://standartnews.com/biznes/teglim-zaem-za-remont-i-refinansirane-387255.html", "text": "Българинът тегли потребителски кредити най-често за ремонт и рефинансиране на задължения. Това показва анализ на портфейла на \"Райфайзенбанк\" в сегмента \"Граждани\". Според данните, през 2018 г. средният размер на потребителските кредити, които хората са изтеглили, възлиза на 16 700 лв. \r\n43% от клиентите са използвали финансирането за обновяване на дома, 33% - за рефинансиране на стари задължения, а 17 на сто - за обзавеждане и техника. Средният размер на месечната вноска, която хората плащат, е 245 лв., спрямо 225 лв. през 2017 г.  Според анализа на банката, през 2018 г.   Средната месечна вноска е 637 лв., а срокът за погасяване - 22 години. С финансиране от банката са се купували предимно апартаменти (89%), 11% са били за къща или вила, като делът на купените къщи и вили расте с 3 процентни пункта спрямо 2017 г. И през 2018 г. предпочитанията на клиентите към монолитното строителство се запазват – 73% от жилищата, купени с ипотечен кредит от банката.  Райфайзенбанк (България) ЕАД отчита ръст в кредитирането от 14.6%, като в , спрямо 4.36 млрд. лв. през 2017 г. През 2018 г. активите достигнаха 7.78 млрд. лв., което представлява ръст от 11% спрямо 2017 г. Печалбата след данъци е 131.5 млн. лв. „Продължаваме да се представяме много добре във всички ключови сегменти. Растем над средното за пазара в потребителското и фирменото кредитиране, а новите ни бизнес обеми са с отлично качество. В същото време допълнително намаля показателят необслужвани кредити – под 3%, което е едно много здравословно ниво“, каза  , по време на годишната закуска с медиите.  \r\n  \r\nТой коментира и макроикономическата среда в България: „Българската икономика достигна пика в развитието си. През 2018 г. ръстът на БВП продължи да се забавя в сравнение с предходните години, като възлезе на 3.1%. Прогнозата на Райфайзен Рисърч е, че тази тенденция ще продължи и през тази година българската икономика ще нарасне с 3.0%, в унисон със забавянето на глобалната икономика.“ През 2018 г. корпоративният кредитен портфейл на Райфайзенбанк надхвърли 2 млрд. лв. и възлезе на 2.23 млрд. лв. спрямо 1.9 млрд. лв. през 2017 г. \r\nПреглед на портфейла на банката към 31 декември 2018 г. показва, че основните сектори на икономиката, които са финансирани, са търговия (36%), производство (29%) и земеделие (10%). Средната сума, която фирмите теглят за инвестиционен кредит, е 367 745 евро, а при оборотното финансиране – 443 639 евро. Оборотните кредити в портфейла на Райфайзенбанк са 56% спрямо 44% за инвестиционните кредити. През 2018 г. със средства по европейски програми банката е финансирала над 1700 проекта на българския бизнес с повече от 255 млн. евро. През 2018 г. Райфайзенбанк отчита 15% ръст на кредитния си портфейл в сегмент „Граждани“, като към 31 декември 2018 г. той възлезе на 1.86 млрд. лв. Новите потребителски и ипотечни кредити нарастват с 25% спрямо 2017 г. с превес при ипотечното кредитиране. Кредитният портфейл при микрофирмите също отбелязва растеж – с 19% до 697.2 млн. лв.  \r\nСпоред данните на банката 91% от всички банкови преводи в Райфайзенбанк са наредени онлайн. От друга страна 34% от клиентите ползват онлайн или мобилно банкиране.    Третото издание на глобалния финтех акселератор на Райфайзен Elevator Lab започва през април, когато българските стартъпи ще могат да кандидатстват с иновативните си проекти на платформата на програмата. През лятото ще бъде определен българския победител, който ще може да се включи в глобалното предизвикателство в конкуренция със стартъпи от целия свят. \r\nРешения на финтех компании от предходното издание вече бяха въведени в Райфайзенбанк – онлайн кредитиране, биометрично оторизиране на трети страни, решение за сигурност, базирано на блокчейн в основната система на банката, както и платформа за измерване на клиентското преживяване в точките за контакт на клиентите с банката. \r\nВ рамките на инициативата си Think Tank Райфайзенбанк си сътрудничи със Софийския университет в областта на анализа на големи бази данни. Банката стимулира и предприемаческия дух у служителите с вътрешния акселератор Innovation Garden.     През 2018 г. Райфайзен Банк Интернешънъл (РБИ) постигна консолидирана печалба от 1,270 млн. евро. „Значително надвишихме отличните резултати от миналата година и сме много доволни от финансовата 2018 г. Подобрихме нашата капиталова база и намалихме допълнително нивото на необслужвани кредити. Това ни дава възможност да предложим на Годишното общо събрание на акционерите значително по-висок дивидент от миналогодишния“, заяви ", "date": "2019.03.14", "title": "Теглим заем за ремонт  и рефинансиране"}
{"url": "https://standartnews.com/biznes/karanikolov-blgarskata-ikonomika-belezhi-balansiran-rst-387198.html", "text": "\"За първите три месеца на годината държавата е издала сертификати на инвеститори за 130 млн. лева, които ще разкрият 1230 работни места. Съществена тенденция е, че спрямо миналата година е отчетен ръст на инвестициите в производството\". Това заяви на бизнес форум министърът на икономиката Емил Караниколов, предаде БГНЕС. \"Все повече инвеститори са се насочили към Северна България в района на Враца, Видин и Плевен\", отбеляза министърът. Караниколов отчете, че под формата на насърчителни мерки, 7 млн. лева са отпуснати на фирми за подобряване на инфраструктура, за погасяване на социални осигуровки, за обучение на кадри. \"Резултатите показват, че българската икономика бележи балансиран ръст спрямо останалите страни в ЕС. Проблем остават доходите на населението“, заяви Караниколов. Неговата препоръка занапред е бизнесът да не говори пред чужди инвеститори, че България е евтина работна ръка. Като предстоящ приоритет за управляващите министърът посочи връщането на повече ученици в училищата, той спомена и че продължава липсата на коректен диалог между работодателите и науката. В допълнение на казаното от Караниколов, финансовият министър Владислав Горанов каза, че стабилната фискална позиция е гарант за подобряване на конкурентоспособността. Данъчното облагане няма да се променя. Следващите месеци усилия ще бъдат насочени към работата в сътрудничеството с ЕЦБ и пътя на България към ERM II. ", "date": "2019.03.14", "title": "Караниколов: Икономиката ни бележи балансиран ръст"}
{"url": "https://standartnews.com/biznes/izvadikha-160-000-t-zlatna-ruda-ot-ada-tepe-387250.html", "text": "160 хиляди тона руда е добита досега от златното находище Ада тепе. Това съобщи д-р инж. Илия Гърков, вицепрезидент на международната фирма „Дънди прешъс металс“ и генерален мениджър на подразделението в Крумовград. \r\nОфициалното откриване на обогатителната фабрика на рудника край Крумовград се очаква да бъде през август 2019 г. Инж. Гърков уточни, че голяма част от дейностите по изграждане на фабриката са приключили, доставено е необходимото оборудване и през второто тримесечие на 2019 г. ще бъде произведен първият качествен концентрат. Годишният капацитет на фабриката е 780 000–850 000 тона, а  запасите на Ада тепе са за 8,5 години. В същото време продължават сондажите и за други златни находища в региона - на 40-42 км от Ада тепе. „Нашата цел е търсенето на златосъдържащи руди да удължи работата на обогатителната фабрика”, обясни инж. Гърков. По думите му, „Дъдни Прешъс Металс Крумовград” води преговори с пет фирми в България и чужбина за извличане на златото от концентрата.  Във фирмата вече са наети 238 души, от които 36 жени, а индиректно са ангажирани 171 човека. В Крумовград са наети и 66 жилища при среден месечен наем от 520 лева. \r\nИнж. Гърков подчерта доброто партньорство с община Крумовград, като припомни и сключеното споразумение за финансиране на различни общински проекти. Стана ясно, че предстои финализиране на процедурата по създаване на Специален фонд от 5 млн. лв. за подпомагане на местния бизнес.  \r\n ", "date": "2019.03.14", "title": "Извадиха 160 000 т златна руда от Ада тепе"}
