{"url": "https://www.standartnews.com/lifestyle/melaniya-i-trmp-ne-delyat-edna-spalnya-408228.html", "text": "Идва интересен факт от Белия дом, включен в предстоящата книга \"Free Melania\" на журналистката Кейт Бенет,. Тя предоставя информация и събития за последните три години от живота на Мелания Тръмп. В нова статия, базираща се на изданието, Бенет засяга няколко различни теми, а една от тях касае личните взаимоотношения между г-н и г-жа Тръмп. В нея става въпрос за договорката им относно нощния сън... От доста време се говори, че двамата не делят едно легло, но днес журналистката не само потвърждава тази информация, а и допълва, че те дори не споделят един и същ етаж. В публикацията пише, че Мелания предпочита да разполага с един от огромните апартаменти в резиденцията само за себе си. Въпреки че явно обича да страни от съпруга си, когато са под един покрив, тя много добре знае, че има задължения, които трябва да изпълнява. Ето защо стопанката на Белия дом е неотлъчно до мъжа си на всяка официална визита. Вчера тя придружи президента на Америка в Обединеното кралство за двудневната среща на върха на лидерите на НАТО, като, слизайки от самолета, примерно го хвана за ръка.", "date": "2019.12.03", "title": "Мелания и Тръмп не делят една спалня"}
{"url": "https://standartnews.com/kultura/tozi-dekemvri-e-vreme-za-shou-s-kotkite-408211.html", "text": "Дойде време световният феномен \"Котките\" да завладее и света на киното със спиращата дъха екранизация на режисьора, носител на „Оскар“, Том Хупър (Клетниците, Речта на краля), който майсторски изважда на повърхността най-ярките моменти от класическата история на поемата \"Old Possum’s Book of Practical Cats\" от Т. С. Елиът, която по-късно великият Андрю Лойд Уебър превръща в иконичен мюзикъл.  Новите кадри от най-дългоочакваната продукция въвличат зрителите напълно в духа и визията на \"Котките\", като разкриват ярки сцени и звездно присъствие. Картината се отличава с великолепие и пищност, а актьорите превръщат действието в истинска арена на таланта. Всички са в очакване на най-съдбовната вечер в живота им, когато „котката, която най-много заслужава, ще се прероди за нов живот“. Една непредсказуема тайнственост и сложни взаимовръзки, които ще превърнат събитието в най-епичното състезание за…ново начало. Но дали? Нотките на драматизъм се преплитат с хумор, а царственият дух се сблъсква с несправедливата реалност. Всички тези емоции ни представя един забележителен актьорски състав в лицето на Джуди Денч, Идрис Елба, Тейлър Суифт, Иън Маккелън, Дженифър Хъдсън, Рей Уинстоун, Джеймс Кордън, Джейсън Деруло и много други брилянтни артисти. Дебют на голям екран прави и талантливата балерина от английския Кралски балет Франческа Хейуърд. Освен режисьор Том Хупър е и сценарист на \"Котките\" заедно с Лий Хол (Боен кон, Довереникът на кралицата). Продуценти са Тим Беван, Ерик Фелнър, Том Хупър и Дебра Хейуърд, а изпълнителни продуценти на филма са Андрю Лойд Уебър, Анджела Морисън и Джо Бърн. Дали шоуто ще продължи? И какво всъщност се случва под светлината на прожекторите? Станете свидетели на най-грандиозния спектакъл на годината, който се случва на киносцените у нас от 27 декември.", "date": "2019.12.03", "title": "Този декември е време за шоу с \"Котките\""}
{"url": "https://standartnews.com/kultura/polozhikha-stefan-danailov-do-zhena-mu-mariya-408232.html", "text": "В тесен семеен кръг беше погребан актьорът Стефан Данаилов. Любимецът на няколко поколения българи е положен в частния гробищен парк в столичния квартал \"Бояна\" до съпругата си Мария, която почина преди 5 години. На поклонението в Народния театър в понеделник Данаилов беше изпратен от хиляди свои почитатели, колеги и ученици. Над 4 часа пред вратите на театъра се извиваше опашка от чакащи да кажат последно сбогом на легендата на киното и театъра. ", "date": "2019.12.03", "title": "Положиха Стефан Данаилов до жена му Мария"}
{"url": "https://standartnews.com/kultura/premiera-na-stikhosbirkata-ogrlitsa-ot-razlomeni-slova-408202.html", "text": "На 02 декември в зала “Силует” на хотел Marinela Sofia бе представена официално стихосбирката “Огърлица от разЛОМени слова”. Събитието бе организирано от домакините - хотел Marinela Sofia, Съюза на българските писатели, Агенцията на хора с увреждания в България, Община Лом и Дружество “Будители” в област Монтана. Литературният сборник “Огърлица от разЛОМени слова” е събрал творби от първия национален поетичен конкурс за хора с увреждания, който е създаден с цел да даде възможност за изява на хората с намалена работоспособност и \r\nтези, които ги подкрепят. Събитието бе открито от Милко Христов - създателят на конкурса и инициаторът на сборникът със стихове. Той  развълнувано благодари за финансовата подкрепа на спонсорите на стихосбирката - хотел Marinela и изрази желанието си конкурсът да се популяризира на международно ниво да има още повече участници. След него думата взе председателят на Дружество “Будители”, литературният критик Юлий Йорданов. Стефка Захариева -представител на Агенцията за хора с увреждания също поздрави създателите на сборника и изрази желание, заедно с колегите си, да се включат и да подкрепят следващия проект, свързан с \r\nнасърчаването на творчеството и поезията на хората с намалена работоспособност. Ангелина Ангелова, ПР мениджърът на хотел Marinela Sofia, емоционално благодари от свое име и от името на колежката си Радемила Немска - човекът от екипа на хотела, съдействал \r\nнай-много за финансирането и подкрепата на проекта. Тя прочете поздравителен адрес от зам. министъра на труда и социалната политика д-р Султанка Петрова, която поздрави всички присъстващи по повод реализирания творчески проект. Носителят на Европейска награда за литература, признатият поет и писател Калин Терзийски също изрази подкрепата си за проявеното творчество и заяви, че независимо от своите белези и различни неспособности - хората не бива да се делят и трябва да използват изкуството, за да се изразяват.  В края на официалната част, носителите на първите места в поетичния конкурс Маргарита Мартинова, Петя Хантова и водещата Анжела Борисова прочетоха свои стихове пред развълнуваната публика и обещаха да се съберат отново догодина - за представянето на втори поетичен сборник, a художниците Милко Тодоров и Десислава Тивчева, илюстрирали книгата, безвъзмездно дариха свои картини на домакините от хотел Marinela Sofia за благотворителност.", "date": "2019.12.03", "title": "Премиера на стихосбирката “Огърлица от разЛОМени слова”"}
{"url": "https://standartnews.com/sport/tsska-1948-s-furor-za-kupata-na-blgariya-408216.html", "text": "Втородивизионният футбоен ЦСКА 1948 поднесе огромна сензация в първи двубой от осминафиналната фаза на Купата на България, отстранявайки Берое след истинска голеада 3:4 в Стара Загора. Головете за фамозната победа на момчетата на Йордан Юруков бяха дело на Денислав Александров и Васил Шопов, и двамата с по две попадения. За домакините точни бяха Ибрахима Конте, Ерол Алкан и Педро Еуженио.  Старши треньорът на Берое Димитър Димитров-Херо не спести критиките към играчите си след отпадането на своя тим от турнира за Купата на България. Старозагорци допуснаха изненадващо поражение у дома от ЦСКА 1948 с 3:4 и напуснаха надпреварата. „Основната причина са нашите грешки. Безобразно поведение, обидно поведение в защита. Бяхме надиграни елементарно в елементарни ситуации. Вината е основно в нас, но имаше нюанси и в съдийстовото. Не е сериозно обаче да коментираме съдийството, при положение, че си допуснал 4 гола. Имаше дузпа за нас”, коментира Димитър Димитров. „Няма какво да се оправдаваме. Искам да се извиня на феновете от мое име и от името на отбора. Направил съм си нужните изводи и мисля, че през зимата ще реагирам. МИсля, че на някои футболисти липсва ниво и класа за Берое”, каза още той. „Мартин Камбуров ми сподели, че се чувства много изморен.Все пак той е на 39-40 години и не може да възстановява за два дни.  Помоли ме да не започне мача и затова започнах с Ненов на върха на атаката. Единственият по офанзивен футболист бе Ненов и затова започнах с него. Лошото е, че чужденците, които са тук,са перманентно контузени. Не знам какви са тези контузии. Затова се наложи в последните мачове да използвам централен защитник като централен нападател. Това не е в само днешния мач. Това са поредица от мачове. Исках да се запозная с футболистите, когато се работи с тях се вижда всичко. Някои от тях имат  не такова ниво, каквото отговаря на Берое. ще засилим конкуренцията през зимата. Берое трябва да играе не на такова ниво. Как да няма да имат мотивация в следващите мачове? Те са професионалисти, те трябва да се влагат във всеки един мач, аз ще бъде още по-взискателен към тях”, завърши Херо. Колегата му Йордан Юруков похвали футболистите на ЦСКА 1948 за успеха, постигнат с колективна игра. \r\n \r\n\"С много голямо себераздаване и желание за победата стигнахме до успеха. Искахме, дадохме всичко от себе си и постигнахме тази победа. Моите футболисти показаха за пореден мач, че имат голям характер. Получихме голове в невралгични моменти, но устояхме. Ключът беше в колективните взаимодействия във всички фази на играта. Това беше основното ни оръжие, което ни донесе успеха. Допуснахме три гола, но най-важното е, че съумяхме да вкараме един повече от противника и продължаваме напред\", коментира треньорът на втородивизионния тим. \"Играем мач за мач, всеки път за победа. Не разделяме двубоите за купа и за първенство. И днес показахме, че имаме място в Първа лига и вървим към заветната цел, която сме си поставили\", допълни Юруков. 3 декември, вторник, 17:30 часа \r\nСлавия - Ботев (Пловдив) 4 декември, сряда, 13:30 часа \r\nСептември (София) - Лудогорец 4 декември, сряда,15:00 часа \r\nБотев (Гълъбово) - Витоша (Бистрица) \r\n \r\n4 декември, сряда, 16:00 часа \r\nБотев (Враца) - Кариана (Ерден) 4 декември, сряда 17,30 часа Черно море - Левски (Сф) 5 декември, четвъртък, 13:30 часа \r\nАрда – ЦСКА София 5 декември, четвъртък, 17:30 часа \r\nЛокомотив (Пловдив) – Литекс. фото Иван Йочев, Спортал", "date": "2019.12.03", "title": "ЦСКА 1948 с фурор за Купата на България"}
{"url": "https://standartnews.com/kultura/top-dami-se-zavrshchat-v-otkradnat-zhivot-408206.html", "text": "След дълго отсъствие две от най-обичаните героини в „Откраднат живот“ – Наталия и Биляна, ще се завърнат за финала на сезона, който зрителите ще видят на 6 декември в ефира на Nova.  „Не мога да скрия, че ми е изключителни приятно! Наталия винаги е темпераментна и артистична – сега ще се опитам да я превърна в по-мъдра и спокойна, с една идея по-мислеща за другите“, разказва Дария в специален репортаж за \"Здравей, България\". Появата на Наталия ще се случи в изключително важен момент, в който Калин Генадиев за първи път разбира отговорностите и решенията в едно семейството. „Моят персонаж е щастлив, а аз като актьор също съм много радостен. Тук е като ретро парти - целият екип усеща емоцията. Присъствието на жената в живота на мъжа е много значимо – тя може да го издигне и да го смаже. От нея зависят много неща“, категоричен е Димо Алексиев.  По време на голямата развръзка феновете ще видят и Радина Думанян, която ще пристигне с неочаквани за семейството си новини. Завръщането й ще бъде изненада, която ще постави под въпрос отношенията й с близкото обкръжение.   Битки за „Света Анастасия“ и бъдещето на Евгения ще бъдат в центъра на сюжета във финалните епизоди на „Откраднат живот: Кръвни връзки“. Ще успеят ли лекарите да спасят болницата? Какво ще се случи със семейство Генадиеви и колко силни са кръвните връзки в житейските ситуации? – зрителите ще научат по време на финала на 6 декември от 20:00 часа по Nova.  ", "date": "2019.12.03", "title": "Топ дами се завръщат в \"Откраднат живот\""}
{"url": "https://www.standartnews.com/sport/ronaldo-ne-ostana-kapo-408198.html", "text": "Независимо, че не спечели шеста \"Златна топка\" Кристиано Роналдо не остана капо от към награди. Звездата на Ювентус и Португалия получи приза за №1 в италианската серия \"А\" на бляскавата гала на Асоциацията на италианските футболисти в Милано. Заради това награждаване Кристиано пропусна церемонията по връчването на “Златната топка” в Париж, където остана на трето място, за да бъде коронясан като №1 в калчото. “Ще се опитам да говоря на италиански. Горд съм с приза, който получих. Благодаря на съотборниците си и на футболистите, които са гласували за мен. След две години в Италия, мога да кажа, че местното първенство е много трудно. Още веднъж благодаря на всички и се надявам догодина отново да спечеля”, заяви Роналдо. Шампионът Ювентус изненадващо не беше избран за най-добър отбор на церемонията Призът беше даден на тима на Аталанта, който през миналия сезон финишира на трето място в Серия “А” и се класира за Шампионската лига. Наставникът на “бергамаските” Джан Пиеро Гасперини пък беше определен за най-добър на треньор на сезона. За най-добър млад футболист в Серия \"А\" беше избран Сандро Тонали от Бреша, а Мануела Джулиано от Рома е №1 при жените. Идеален отбор на сезона: \r\nСамир Ханданович (Интер); Жоао Кансело (Ювентус), Калиду Кулибали (Наполи) Джорджо Киелини (Ювентус), Александър Коларов (Рома); Миралем Пянич (Ювентус), Йосип Иличич (Аталанта), Николо Барела (Каляри); Фабио Куалярела (Сампдория), Кристиано Роналдо (Ювентус), Дуван Сапата (Аталанта).", "date": "2019.12.03", "title": "Роналдо не остана капо"}
{"url": "https://www.standartnews.com/sport/mesi-dogodina-vzimam-sedma-zlatna-topka-408160.html", "text": "Суперзвездата на Барселона Лионел Меси заплаши конкуренцията, че ще става още по-добър. Снощи аржентинецът грабна Златната топка за рекорден шести път и изпревари големия си конкурент през годините Кристиано Роналдо, който има пет отличия. \r\n\"Бих искал да благодаря на журналистите, които гласуваха за мен, позволявайки ми да се намирам тук. Също така искам да благодаря на моите съотборници в Барселона. Това е забележително. Толкова много ви благодаря\", заяви Лео. \r\n\"Преди години получих първата си Златна топка в Париж и тогава беше немислимо какво изживявам на момента. А сега имам цели шест Златни топки... Това е съвсем различен момент за мен.\" \r\n\"Благодаря за подкрепата на семейството и децата ми. Моята съпруга ми каза, че никога не трябва да спирам да мечтая, да работя, да се подобрявам и да се забавлявам. Искам да благодаря на Бог.\" \r\n\"Аз съм щастливец, че изживявам всичко това в личен и професионален план. Винаги се опитвам да ставам по-добър. И вярвам, че мога още повече. Тази награда е специална за мен, но по-важен винаги е бил колективният успех. Догодина ще играя още по-добре, за да спечеля седма \"Златна топка\". \r\n\"Сега съм на 32 години и нямам представа още колко време ще играя. Това зависи от физическото ми състояние. В момента се чувствам по-добър от всякога и затова се надявам, че ще играя още много дълго време\", добави Меси.", "date": "2019.12.03", "title": "Меси: Догодина взимам седма \"Златна топка\""}
{"url": "https://www.standartnews.com/sport/kemnits-osvobozhdava-blgarski-natsional-408197.html", "text": "Българският футболен национал Георги Сърмов по всяка вероятност ще напусне ФК Кемниц през зимата и ще се завърне в родината си, съобщава tag24.de, цитирано от bnr. \r\n34-годишният Сърмов не влиза в сметките на новия старши треньор на германския третодивизионен тим Патрик Гльокнер. \r\nДефанзивният халф беше привлечен в клуба със свободен трансфер от Етър Велико Търново през лятото от бившия наставник Давид Бергнер, който обаче беше уволнен през септември заради слаби резултати. \r\nСърмов постепенно загуби мястото си в състава и от два месеца не е играл за Кемниц. \r\nЛюбопитното е, че последният официален мач на полузащитника е за България при катастрофалната загуба с 0:6 от Англия в европейска квалификация в София на 14 октомври.", "date": "2019.12.03", "title": "Кемниц освобождава български национал"}
{"url": "https://www.standartnews.com/sport/stolichna-obshchina-nagradi-talantlivi-mladi-sportisti-408210.html", "text": "Столична община и Фондация „София – европейска столица на спорта“ връчиха днес наградите на талантливи млади спортисти по Програмата за закрила на деца с изявени дарби. 18 бъдещи звезди в света на състезанията бяха отличени за постиженията си през последната година. На церемонията в Информационния център „София – европейска столица на спорта“ призьорите бяха поздравени от доц. д-р Тодор Чобанов – зам.-кмет на Столична община по направление “Култура, образование, спорт и превенция на зависимости”, Татяна Георгиева – председател на Комисията за децата, младежта и спорта към СО и Анатоли Илиев – организационен секретар на Фондация „София – европейска столица на спорта“. Сред присъстващите бяха още д-р Ирена Димитрова – Директор Дирекция \r\nПревенция, интеграция, спорт и туризъм“ към Столична община, както и легендата Владимир Николов, доскорошен капитан на националния отбор по волейбол. \r\n \r\n„Талантливите деца трябва да бъдат поощрявани, както за да продължат да се развиват, така и за да служат за пример. Надяваме се всички вие да ни радвате и в бъдеще с международните си успехи. Спортът спомага за самоусъвършенстването на личността, за развитие на положителните качества у всеки, който е избрал активния и здравословен начин на живот,“ каза в краткото си приветствие зам.-кметът Чобанов. Татяна Георгиева подчерта, че спортът си остава един от основните приоритети в дейността на Столична община и че градската управа ще продължи да подпомага децата с изявени дарби в тази област. За дейността на Фондация „София – европейска столица на спорта“ говори Анатоли Илиев. \r\n \r\nУчениците, завоювали високи постижения на международни първенства бяха наградени с ваучер на стойност 300 лева, а класиралите се на първо място в държавни първенства – с ваучер за 180 лв. Всички получиха и раничка с бранда на „София – европейска столица на спорта“. \r\nВ края на церемонията отличените деца бяха щастливи да се снимат с един от най-добрите волейболисти в българската история, извел националния отбор до четвъртото място на олимпийските игри в Лондон 2012. \r\n \r\nЕто имената на всички наградени: \r\n \r\nУченици, завоювали високи постижения на международни първенства: \r\n \r\n1.      Кристина Николова, първо място на Европейско първенство по кик-бокс за девойки, старша възраст, дисциплина „Лайт контакт“, категория 50 кг. \r\n2.      Пресиана Сърбинова - първо място на Балканско първенство по таекуондо WT за кадети, дисциплина „Пумсе“ \r\n3.      Ая Митева – трето място на Европейско първенство по конен спорт, дисциплина прескачане на препятствия за деца \r\n4.      Теодор Пенчев - първо място на Балканско първенство по таекуондо WT, дисциплина „Пумсе“ \r\n5.      Петър Угрински - второ място на Балканско първенство по таекуондо WT, дисциплина „Пумсе“ \r\n6.      Лора Кацарова - трето място на Балканско първенство по таекуондо WT, категория до 37 кг. \r\n7.      Ванеса Маркова – пето място на европейско първенство по таекуондо WT за кадети до 21 години, категория до 46 кг. \r\nУченици, класирали се на първо място на държавни първенства: \r\n1.      Александър Стефанов – две трети места на многобой и висилка и две втори места на земя и успоредка на Държавно лично – отборно първенство по гимнастика, финал, юноши, младша възраст \r\n2.      Венеса Радева – индивидуална награда „Най-добър централен блокировач“ от завоювано трето място на държавно първенство по волейбол за момичета до 13 години \r\n3.      Симеон Николов – индивидуална награда „най – полезен състезател“ MVP от завоювано първо място в крайното класиране на държавно първенство по волейбол за момчета \r\n4.      Христо Димитров - първо място на държавно индивидуално първенство по шейни за момчета, старша възраст \r\n5.      Коце Любчов – първо място на държавно лично първенство по вдигане на тежести за кадети до 17 години, категория до 81 кг. \r\n6.      Бранимир Павлов – първо място на държавен лично – отборен шампионат по плуване за деца, дисциплина 100 м. гръб, 200 м. гръб \r\n7.      Роза Божкова – първо място на държавно индивидуално първенство по шейни за момичета \r\n8.      Тала Мустафа Мохд Хабас – първо място на държавен личен шампионат по бокс за девойки, категория до 60 кг. \r\n9.      Стилиян Игнатов – първо място на държавен личен шампионат по бокс за младежи, категория + 91 кг. \r\n10.     Божидар Джуров - първо място на държавен личен шампионат по бокс за младежи, категория до 60 кг. \r\n11.     Гергана Стоянова – първо място на държавен лично – отборен шампионат по свободна борба за момичета, категория 58 кг.", "date": "2019.12.03", "title": "Столична община награди талантливи млади спортисти"}
{"url": "https://standartnews.com/sport/stolichna-obshchina-nagradi-talantlivi-mladi-sportisti-408210.html", "text": "Столична община и Фондация „София – европейска столица на спорта“ връчиха днес наградите на талантливи млади спортисти по Програмата за закрила на деца с изявени дарби. 18 бъдещи звезди в света на състезанията бяха отличени за постиженията си през последната година. На церемонията в Информационния център „София – европейска столица на спорта“ призьорите бяха поздравени от доц. д-р Тодор Чобанов – зам.-кмет на Столична община по направление “Култура, образование, спорт и превенция на зависимости”, Татяна Георгиева – председател на Комисията за децата, младежта и спорта към СО и Анатоли Илиев – организационен секретар на Фондация „София – европейска столица на спорта“. Сред присъстващите бяха още д-р Ирена Димитрова – Директор Дирекция \r\nПревенция, интеграция, спорт и туризъм“ към Столична община, както и легендата Владимир Николов, доскорошен капитан на националния отбор по волейбол. \r\n \r\n„Талантливите деца трябва да бъдат поощрявани, както за да продължат да се развиват, така и за да служат за пример. Надяваме се всички вие да ни радвате и в бъдеще с международните си успехи. Спортът спомага за самоусъвършенстването на личността, за развитие на положителните качества у всеки, който е избрал активния и здравословен начин на живот,“ каза в краткото си приветствие зам.-кметът Чобанов. Татяна Георгиева подчерта, че спортът си остава един от основните приоритети в дейността на Столична община и че градската управа ще продължи да подпомага децата с изявени дарби в тази област. За дейността на Фондация „София – европейска столица на спорта“ говори Анатоли Илиев. \r\n \r\nУчениците, завоювали високи постижения на международни първенства бяха наградени с ваучер на стойност 300 лева, а класиралите се на първо място в държавни първенства – с ваучер за 180 лв. Всички получиха и раничка с бранда на „София – европейска столица на спорта“. \r\nВ края на церемонията отличените деца бяха щастливи да се снимат с един от най-добрите волейболисти в българската история, извел националния отбор до четвъртото място на олимпийските игри в Лондон 2012. \r\n \r\nЕто имената на всички наградени: \r\n \r\nУченици, завоювали високи постижения на международни първенства: \r\n \r\n1.      Кристина Николова, първо място на Европейско първенство по кик-бокс за девойки, старша възраст, дисциплина „Лайт контакт“, категория 50 кг. \r\n2.      Пресиана Сърбинова - първо място на Балканско първенство по таекуондо WT за кадети, дисциплина „Пумсе“ \r\n3.      Ая Митева – трето място на Европейско първенство по конен спорт, дисциплина прескачане на препятствия за деца \r\n4.      Теодор Пенчев - първо място на Балканско първенство по таекуондо WT, дисциплина „Пумсе“ \r\n5.      Петър Угрински - второ място на Балканско първенство по таекуондо WT, дисциплина „Пумсе“ \r\n6.      Лора Кацарова - трето място на Балканско първенство по таекуондо WT, категория до 37 кг. \r\n7.      Ванеса Маркова – пето място на европейско първенство по таекуондо WT за кадети до 21 години, категория до 46 кг. \r\nУченици, класирали се на първо място на държавни първенства: \r\n1.      Александър Стефанов – две трети места на многобой и висилка и две втори места на земя и успоредка на Държавно лично – отборно първенство по гимнастика, финал, юноши, младша възраст \r\n2.      Венеса Радева – индивидуална награда „Най-добър централен блокировач“ от завоювано трето място на държавно първенство по волейбол за момичета до 13 години \r\n3.      Симеон Николов – индивидуална награда „най – полезен състезател“ MVP от завоювано първо място в крайното класиране на държавно първенство по волейбол за момчета \r\n4.      Христо Димитров - първо място на държавно индивидуално първенство по шейни за момчета, старша възраст \r\n5.      Коце Любчов – първо място на държавно лично първенство по вдигане на тежести за кадети до 17 години, категория до 81 кг. \r\n6.      Бранимир Павлов – първо място на държавен лично – отборен шампионат по плуване за деца, дисциплина 100 м. гръб, 200 м. гръб \r\n7.      Роза Божкова – първо място на държавно индивидуално първенство по шейни за момичета \r\n8.      Тала Мустафа Мохд Хабас – първо място на държавен личен шампионат по бокс за девойки, категория до 60 кг. \r\n9.      Стилиян Игнатов – първо място на държавен личен шампионат по бокс за младежи, категория + 91 кг. \r\n10.     Божидар Джуров - първо място на държавен личен шампионат по бокс за младежи, категория до 60 кг. \r\n11.     Гергана Стоянова – първо място на държавен лично – отборен шампионат по свободна борба за момичета, категория 58 кг.", "date": "2019.12.03", "title": "Столична община награди талантливи млади спортисти"}
{"url": "https://standartnews.com/sport/ronaldo-ne-ostana-kapo-408198.html", "text": "Независимо, че не спечели шеста \"Златна топка\" Кристиано Роналдо не остана капо от към награди. Звездата на Ювентус и Португалия получи приза за №1 в италианската серия \"А\" на бляскавата гала на Асоциацията на италианските футболисти в Милано. Заради това награждаване Кристиано пропусна церемонията по връчването на “Златната топка” в Париж, където остана на трето място, за да бъде коронясан като №1 в калчото. “Ще се опитам да говоря на италиански. Горд съм с приза, който получих. Благодаря на съотборниците си и на футболистите, които са гласували за мен. След две години в Италия, мога да кажа, че местното първенство е много трудно. Още веднъж благодаря на всички и се надявам догодина отново да спечеля”, заяви Роналдо. Шампионът Ювентус изненадващо не беше избран за най-добър отбор на церемонията Призът беше даден на тима на Аталанта, който през миналия сезон финишира на трето място в Серия “А” и се класира за Шампионската лига. Наставникът на “бергамаските” Джан Пиеро Гасперини пък беше определен за най-добър на треньор на сезона. За най-добър млад футболист в Серия \"А\" беше избран Сандро Тонали от Бреша, а Мануела Джулиано от Рома е №1 при жените. Идеален отбор на сезона: \r\nСамир Ханданович (Интер); Жоао Кансело (Ювентус), Калиду Кулибали (Наполи) Джорджо Киелини (Ювентус), Александър Коларов (Рома); Миралем Пянич (Ювентус), Йосип Иличич (Аталанта), Николо Барела (Каляри); Фабио Куалярела (Сампдория), Кристиано Роналдо (Ювентус), Дуван Сапата (Аталанта).", "date": "2019.12.03", "title": "Роналдо не остана капо"}
{"url": "https://www.standartnews.com/sport/tsska-1948-s-furor-za-kupata-na-blgariya-408216.html", "text": "Втородивизионният футбоен ЦСКА 1948 поднесе огромна сензация в първи двубой от осминафиналната фаза на Купата на България, отстранявайки Берое след истинска голеада 3:4 в Стара Загора. Головете за фамозната победа на момчетата на Йордан Юруков бяха дело на Денислав Александров и Васил Шопов, и двамата с по две попадения. За домакините точни бяха Ибрахима Конте, Ерол Алкан и Педро Еуженио.  Старши треньорът на Берое Димитър Димитров-Херо не спести критиките към играчите си след отпадането на своя тим от турнира за Купата на България. Старозагорци допуснаха изненадващо поражение у дома от ЦСКА 1948 с 3:4 и напуснаха надпреварата. „Основната причина са нашите грешки. Безобразно поведение, обидно поведение в защита. Бяхме надиграни елементарно в елементарни ситуации. Вината е основно в нас, но имаше нюанси и в съдийстовото. Не е сериозно обаче да коментираме съдийството, при положение, че си допуснал 4 гола. Имаше дузпа за нас”, коментира Димитър Димитров. „Няма какво да се оправдаваме. Искам да се извиня на феновете от мое име и от името на отбора. Направил съм си нужните изводи и мисля, че през зимата ще реагирам. МИсля, че на някои футболисти липсва ниво и класа за Берое”, каза още той. „Мартин Камбуров ми сподели, че се чувства много изморен.Все пак той е на 39-40 години и не може да възстановява за два дни.  Помоли ме да не започне мача и затова започнах с Ненов на върха на атаката. Единственият по офанзивен футболист бе Ненов и затова започнах с него. Лошото е, че чужденците, които са тук,са перманентно контузени. Не знам какви са тези контузии. Затова се наложи в последните мачове да използвам централен защитник като централен нападател. Това не е в само днешния мач. Това са поредица от мачове. Исках да се запозная с футболистите, когато се работи с тях се вижда всичко. Някои от тях имат  не такова ниво, каквото отговаря на Берое. ще засилим конкуренцията през зимата. Берое трябва да играе не на такова ниво. Как да няма да имат мотивация в следващите мачове? Те са професионалисти, те трябва да се влагат във всеки един мач, аз ще бъде още по-взискателен към тях”, завърши Херо. Колегата му Йордан Юруков похвали футболистите на ЦСКА 1948 за успеха, постигнат с колективна игра. \r\n \r\n\"С много голямо себераздаване и желание за победата стигнахме до успеха. Искахме, дадохме всичко от себе си и постигнахме тази победа. Моите футболисти показаха за пореден мач, че имат голям характер. Получихме голове в невралгични моменти, но устояхме. Ключът беше в колективните взаимодействия във всички фази на играта. Това беше основното ни оръжие, което ни донесе успеха. Допуснахме три гола, но най-важното е, че съумяхме да вкараме един повече от противника и продължаваме напред\", коментира треньорът на втородивизионния тим. \"Играем мач за мач, всеки път за победа. Не разделяме двубоите за купа и за първенство. И днес показахме, че имаме място в Първа лига и вървим към заветната цел, която сме си поставили\", допълни Юруков. 3 декември, вторник, 17:30 часа \r\nСлавия - Ботев (Пловдив) 4 декември, сряда, 13:30 часа \r\nСептември (София) - Лудогорец 4 декември, сряда,15:00 часа \r\nБотев (Гълъбово) - Витоша (Бистрица) \r\n \r\n4 декември, сряда, 16:00 часа \r\nБотев (Враца) - Кариана (Ерден) 4 декември, сряда 17,30 часа Черно море - Левски (Сф) 5 декември, четвъртък, 13:30 часа \r\nАрда – ЦСКА София 5 декември, четвъртък, 17:30 часа \r\nЛокомотив (Пловдив) – Литекс. фото Иван Йочев, Спортал", "date": "2019.12.03", "title": "ЦСКА 1948 с фурор за Купата на България"}
{"url": "https://standartnews.com/regionalni/vv-vratsa-i-kozloduy-shche-uchat-na-edna-smyana-408215.html", "text": "Областният управител на Враца Малина Николова проведе днес работна среща с кметовете на общини и териториалните структури на изпълнителната власт. Целта на срещата бе да се координират дейностите в образователната система на кметовете на общини и съгласуване на общите действия с ръководителите на териториалните звена по актуални въпроси. \"Днес трябва да отчетем каква е ефективността от санкциите за родителите при спирането на социалните помощи, какво показва практиката и какво предложение даваме в тази насока на министъра на образованието. Тенденциите и предизвикателствата пред осигуряването на педагогически кадри е другият въпрос, който изисква спешни мерки от страна на общините, защото през следващите три години на територията на нашата област ще се пенсионират 168 учители. Резултатите от НВО и ДЗИ и как да бъдат повишени в следващите години във всяко училище на областта е темата, която засяга всички нас. Предстоят промени в мрежата от училища в общините Враца и Козлодуй, за да бъде въведен едносменен режим на обучение, а във всички общини в кратки срокове предстоят дейности по организиране  на училищния, държавния и допълнителния държавен план-прием за предстоящата учебна година. Наложително е да предприемем стъпки за преустановяване на образователната миграция в други области и държави. Въпросите, които чакат нови решения са привеждане на транспортните схеми за учениците, безопасността и сигурността на средата и по пътя до нея“, каза Малина Николова. Началникът на Регионалното управление на образованието Галина Евденова отчете предизвикателствата, пред които са изправени екипите по обхват, като набеляза основните мерки и тенденции за преодоляване на броя на отпадналите ученици. „Имаме немалко успехи, които се дължат на добрата координация между институциите и родителите. Важно е тук да отбележа, че ученикът е във фокуса на повече системи -  образователната, социалната, държавната и местна власт. Съществен фактор за реализацията на Механизма са и финансови и човешки ресурси в подкрепа на училищата по национални програми и европейски проекти. Всички тези мерки допринасят за общия ни успех да върнем учениците в клас и да постигнем добри целеви стойности за учебната 2019/2020 година“, каза Галина Евденова. Тя отбеляза също, че от утре предстои провеждането на работни срещи във всяка една община за реализирането на предстоящия училищен план-прием в първи и пети клас, държавния план-прием в осми клас и допълнителния държавен план-прием в 11 клас. \r\n„Заедно с кметовете на общини  ще направим срещи с представители на бизнеса за обвързване на държавния план-прием с пазара на труда, предстоят също информационни и комуникационни кампании, както и представяне на становища на местната власт, съобразени с общинските програми и стратегии, политиките на Министерството на образованието и науката и методиката за съгласуване на план-приема. Сигурна съм, че с представителите на местната власт и експертите от общинските администрации ще намерим механизъм за оптимизиране на транспортните схеми, за да може учениците да имат пълноценен учебен процес. Остават нерешени проблемите с разпространението на наркотични вещества в районите на училищата, където се забелязва тенденция, че това се случва вече и в малките населени места. Съвместно с РЗИ и РЗОК трябва да разработим механизъм за контрол на медицинските бележки, които се издават на ученици неоснователно“, отбеляза в презентацията си Галина Евденова. Решаващата роля на общините за преодоляване на проблемите припомни в края на срещата областният управител.", "date": "2019.12.03", "title": "Във Враца и Козлодуй ще учат на една смяна"}
{"url": "https://standartnews.com/regionalni/izlozhba-postroenotonepostroenoto-predstavyat-vv-vidin-408189.html", "text": "За мен е удоволствие да присъствам на авторската юбилейна изложба „Построеното/непостроеното“ на арх. Станчо Веков, посветена на 45–годишната му архитектурна дейност. Използвам възможността да поздравя арх. Веков от името на областния управител Албена Георгиева и по повод скорошното честване на 70-годишния му юбилей, каза зам.-областният управител Анжело Методиев в своето приветствие. „Архитект Веков, Вашето име е известно в професионалните среди на архитекти, конструктори, проектанти. Ние, видинчани, Ви познаваме като местен архитект, оставил следа със своите проекти на знакови сгради в Белоградчик, Брегово, Кула, Чупрене - в цялата област, а 30 години от творческата Ви биография е преминала в нашия град”, каза още заместник областният управител на Видин. „Днес всички ние ще бъдем свидетели на даряването на личен фонд от арх. Веков на Държавен архив – Видин. Този благороден жест е най-яркия израз на гражданска позиция и на отговорност към опазването на националната памет, жест на родолюбие и локален патриотизъм, както и дълбоко осъзнаване на необходимостта да бъде съхранена и предавана на поколенията архитектурната памет, белязала индивидуалния почерк, запечатан в сградите на нашия старопрестолен град“, отбеляза Методиев. Събитието се проведе в Държавен архив – Видин. На него присъстваха още  заместник-кметът на община Видин Борислава Борисова, председателят на видинската камара на архитектите арх. Галя Антова, представители на държавни и културни институции и много гости. Началникът на отдел Държавен архив – Видин Светлана Кръстева запозна присъстващите с биографията на автора. В изложбата „Построеното/непостроеното“ са включени 43 табла, представящи фотографски и графични изображения, макети и 3D-визии. При представянето на юбилейната изложба, доц. д-р арх. Станчо Веков посочи, че се е стремил да обхване широк спектър от архитектурната типология на сградите. Архитект Веков отбеляза, че е отделено специално внимание на интериора, дизайна и синтеза на архитектурата с другите пластични изкуства и работата по проекти в екип с художници, скулптори, дизайнери и др. Предмет на изложбата е професионалната дейност на автора, за период от 45 години (1974 – 2018). Показани бяха обекти, определящи творческия път на видинския архитект преди и след демократичния преход.  ", "date": "2019.12.03", "title": "Изложба \"Построеното/непостроеното\" представят във Видин"}
{"url": "https://standartnews.com/biznes/iskame-danchni-oblekcheniya-za-detsa-do-kraya-na-mesetsa-408195.html", "text": "Родителите могат да информират работодателя си, че искат да използват данъчно облекчение за деца до края на месец декември, припомнят от Националната агенция за приходите. То може да бъде използвано само от единия родител, без декларация за отказ от другия. Ако не се възползва от правото си облекчението да бъде изчислено при авансово удържане на данъка върху доходите за последното тримесечие, родителят може да го упражни и чрез подаване на данъчна декларация догодина. За едно дете облекчението е 20 лева, а за две - 40 лева.  ", "date": "2019.12.03", "title": "НАП със съобщение до родителите"}
{"url": "https://standartnews.com/biznes/familiya-anieli-kupi-golyama-vestnikarska-grupa-408229.html", "text": "Италианската индустриална фамилия Аниели, която е основател на автомобилната империя Фиат (Fiat), разшири медийните си активи с придобиването на водеща вестникарска група в Италия, предаде ДПА и БТА. ЕКСОР (EXOR), холдинговата компания на Аниели, е купила от Чи И Ере (CIR - Compagnie Industriali Riunite) 44 процента от медийната група ДЖЕДИ (GEDI) за 102,5 милиона евро. Освен в. \"Република\", който е втори по тираж в Италия, ДЖЕДИ включва \"Стампа\" и \"Секоло XIX\", няколко местни издания и три радиостанции. ЕКСОР вече е водещ акционер в групата, издаваща сп. \"Икономист\". Холдингът има контролни дялове и във Фиат-Крайслер (Fiat-Chrysler), Ферари (Ferrari), футболния клуб Ювентус (Juventus) и застрахователната компания ПартнерРе (PartnerRe), припомня ДПА.", "date": "2019.12.03", "title": "Фамилия Аниели купи голяма вестникарска група"}
{"url": "https://standartnews.com/biznes/a1-puska-koledni-oferti-za-tabletiot-1-lev-v-broy-408203.html", "text": "Специално за Коледа А1 пуска 8-инчовия таблет   за 1 лев в брой с план A1 Surf L, и 7-инчовия  , който може да се закупи на същата цена с план A1 Surf S. Промоционалните условия са валидни до края на 2019 година в магазините на компанията и онлайн на  .  осигурява чудесно мултимедийно изживяване, стилен дизайн и спецификации от висок клас. Елегантният дизайн на Lenovo Tab 4 8” го прави подходящ избор за цялото семейство. Таблетът е с дебелина 8,3 мм и тежи 320 грама. Устройството е с четириядрен 1,4 GHz процесор, екран с висока HD резолюция и работи с операционна система Android. 5 MP основна камера и 2 MP селфи камера и Dolby Atmos аудио. Таблетът разполага с 16 GB вградена памет и 2 GB RAM. е стилен, компактен, базиран на операционната система Android 4G таблет. Четириядреният 1 GHz процесор предоставя възможности за извършване на много дейности едновременно, както и спестяване на енергия. 7-инчовият IPS екран осигурява ярка картина. Потребителите могат да го използват за мултиплейър игри, както и за бързо сърфиране в интернет. Потребителите могат да избират между разнообразие от цветове – черно, червено, зелено и жълто. Абонаментният план  включва 13 GB мобилен интернет на максимална скорост (6500 МВ от тях са промоционални), както и 4332 МВ мобилен интернет в роуминг в ЕС. Клиентите могат да се възползват от бонус 500 МВ на максимална скорост при извършване на онлайн плащане на месечната фактура. Включена е и екстра „Нощно сърфиране“ на максимална скорост, която е валидна в часовия диапазон от 23:00 до 07:00ч., с промоционален период от 6 мес. Потребителите могат да използват и 100 GB облачно пространство за съхранение на данни в Disk.bg. Достъп до телевизионните канали на A1 Max Sport 1, 2, 3, 4, както и Diema и Edge. Промоционалната месечна цена за първите 6 месeца от 2-годишния абонамент е 22,99 лева на месец.  предлага 5 GB мобилен интернет, от които 2,5 са промоционални, както и екстрата „Нощно сърфиране“. При този абонаментен план има предвиден бонус от 500 МВ мобилен интернет на максимална скорост при извършване на онлайн плащане на месечната фактура. Потребителите ще могат да съхраняват важните си файлове и снимки на 100 GB дисково пространство в облака. Промоционалната такса за първите 6 месеца на абонамента е 15,99 лева на месец.", "date": "2019.12.03", "title": "A1 пуска коледни оферти за таблети от 1 лев в брой"}
{"url": "https://standartnews.com/svyat/sashch-slaga-mita-za-24-mlrd-na-frenski-stoki-408166.html", "text": "Съединените щати подготвят мита на стойност около 2 милиарда и 400 млн. долара за десетки френски стоки. Това е ответна мярка след като Франция обяви през юли данък върху дигиталните услуги. Според Вашингтон така се дискриминират американските компании. Новите мита в размер до 100% ще засягат емблематични за Франция стоки като сирене, шампанско и козметични продукти. Предложената ответна мярка се поставя за обществено обсъждане до началото на януари, когато ще започнат изслушванията по нея. Съединените щати проучват дали да започнат разследване във връзка с данъците на Австрия, Италия и Турция върху дигиталните услуги.  ", "date": "2019.12.03", "title": "САЩ слага мита за $2,4 млрд. на френски стоки"}
{"url": "https://standartnews.com/svyat/kim-chen-un-otkri-grad-v-sveshchenata-planina-408170.html", "text": "Лидерът на Северна Корея откри тържествено нов модерен град в подножието на свещен връх, от който започва династията Ким, пише БГНЕС. Държавните медии нарекоха новото място „въплъщение на модерната цивилизация”. В града под връх Пектусан се състоя тържество с музика и фойерверки. Градът носи името Самджийон и е представян в Северна Корея като „социалистическа утопия” с нови апартаменти, хотели, ски курорт, търговски, културни и медицински обекти. Според държавната телевизия Самджийон може да приеме 4000 жители. Градът е една от най-големите икономически инициативи на Ким Чен-ун, като част от стремежа на страната към икономическа, военна и културна независимост. Строежът на Самджийон беше забавян от недостиг на строителни материали и работна ръка, в резултат от тежките икономически санкции срещу Пхенян. Това накара Ким Чен-ун да разпореди в строежа да се включат младежки бригади, в които участваха дисиденти и бегълци от режима, описвани като „роби”. Трудът на участниците в бригадите не се заплащал, а храната била лоша. Хората са принуждавани да работят над 12 часа на денонощие, в продължение на 10 години. Като награда обаче те имат шанса да влязат в университет или да бъдат приети в управляващата Работническа партия.", "date": "2019.12.03", "title": "Ким Чен-ун откри град в свещената планина"}
{"url": "https://standartnews.com/svyat/vreden-dim-pokri-sidni-408165.html", "text": "Пушек от горските пожари край Сидни отново покри многомилионния град, пише Ройтерс. Известната опера и големият мост над залива на града бяха погълнати от дима. \r\nПожарите, които опустошиха 1 милион хектара обработваема земя и гори в източната част на Австралия, продължават да бушуват. Поне 500 къщи изгоряха от началото на бедствието. \r\n \r\nМестните телевизионни канали съобщиха, че въздуха в най-големия град в Австралия е поне 3 пъти по мръсен от най-високата стойност на замърсяване, отчетена през последните 5 годни. Пожарната служба каза, че поне 100 пожара с различна големина горят на територията на щат Нов Южен Уелс. Пожарът в планинския масив Блу маунтинс е този, който замърсява въздуха в Сидни.", "date": "2019.12.03", "title": "Вреден дим покри Сидни"}
{"url": "https://standartnews.com/svyat/arestuvakha-dyado-podal-24-khilyadi-oplakvaniya-408173.html", "text": "71-годишен пенсионер от Япония беше арестуван за телефонен тероризъм, пише АФП. Възрастният мъж направил 24 хиляди обаждания, за да се оплаче от телефонна компания. Акитоши Окамото непрекъснато звънял на безплатната линия за препоръки, оплаквания и похвали на телефонния оператор KDDI. Той смятал, че компанията е нарушила условията по договора му с нея и настоявал да дойдат да му се извинят. \"Веднага след като кажел оплакването си, затварял телефона.\", каза говорител на полицията. Официалната причина за ареста му е \"мошеническо възпрепятстване на бизнес\". Япония е изправена пред нарастващ проблем с нелогично или опасно поведение на застаряващото население. Възрастни шофьори често предизвикват тежки катастрофи, а служителите на железниците подават все повече оплаквания за агресия срещу тях от недоволни пенсионери.", "date": "2019.12.03", "title": "Арестуваха дядо подал 24 хиляди оплаквания"}
{"url": "https://standartnews.com/svyat/krgla-masa-za-zapadnite-balkani-v-bryuksel-408174.html", "text": "Евродепутати и членове на националните парламенти на държавите от Западните Балкани ще разговарят днес в Брюксел за процеса на евроинтеграция и политиката за разширяване на ЕС, съобщава МИА. Депутати от Албания, Босна и Херцеговина, Черна гора, Северна Македония и Сърбия, както и лидери на политически и парламентарни групи ще споделят своите виждания за предизвикателствата и перспективите на политиката за разширяване. Кръглата маса ще бъде открита от председателя на Европейския парламент Давид Сасоли и еврокомисарят по разширяването Оливер Верхели. Очаква се обръщение към участниците да направи новоназначения докладчик на Европейския парламент за Западните Балкани Тонино Пицула. ", "date": "2019.12.03", "title": "Кръгла маса за Западните Балкани в Брюксел"}
{"url": "https://standartnews.com/svyat/spetsialni-iziskvaniya-za-smartfonite-v-rusiya-408183.html", "text": "Русия забранява продажбата на смартфони и на компютри без предварително инсталирани конкретни руски софтуери и приложения. Законът, подписан от Владимир Путин, влиза в сила на 1 януари и има за цел да насърчи руските технологични компании. Правителството ще изготви списък на засегнатите от закона устройства, както и списък на приложенията, които трябва да бъдат предварително инсталирани от производителя. Наскоро влезе в сила спорен закон, с който се създава суверенен руски аналог на интернет. Тези мерки са част от затягането на контрола в последните години върху онлайн съдържанието. ", "date": "2019.12.03", "title": "Специални изисквания за смартфоните в Русия"}
{"url": "https://standartnews.com/svyat/vizhte-kuchentse-na-18-000-godini-otkrito-v-sibir-408186.html", "text": "Руски учени  показаха фосили на праисторическо кученце, за което се смята, че е живяло преди 18 000 години, предаде БТА. Те са били открити във вечния лед в руския Далечен изток. \r\n \r\nСпециалистите се натъкнали на тях миналата година в замръзнала земя близо до Якутск. Останките от животинката, включително козината, зъбите, мустачките и миглите, са съхранени много добре. \"Това кученце има крачета, козина и дори мустачки. Нослето му е видимо. Съхранени са и зъбите му\", каза експертът Николай Андросов по време на представянето на фосилите в Музея за мамути в Якутск. Тъй като вечният лед там се топи вследствие на климатичните промени, се откриват все повече останки от вълнисти мамути, кучета и други животни. Често на находките попадат търсачи на мамутски бивни.", "date": "2019.12.03", "title": "Вижте кученце на 18 000 години, открито в Сибир"}
{"url": "https://standartnews.com/svyat/kipr-s-nov-finansov-ministr-408193.html", "text": "След като успя да стабилизира страната си след тежка финансова и икономическа криза, финансовият министър на Кипър Харис Георгиадис напуска поста си. Неговият наследник Константинос Петридис и още трима нови министри днес полагат клетва и встъпват в длъжност в кабинета на президента Никос Анастасиадис. Преструктурирането на правителството беше предизвикано от обявеното още през март решение на финансовия министър Харис Георгиадис да напусне министерството в края на годината, след приключване на бюджетната процедура, съобщава БНР. Президентът Анастасиадис използва възможността заедно с този ход да смени още двама министри – на образованието и на транспорта, които не са показали положителни резултати. Финансовият министър Харис Георгиадис се разделя с поста си след 7 години в двете правителства на Никос Анастасиадис, като изнесе с работата си най-тежката финансова и икономическа криза за страната. На своя наследник той оставя най-големия излишък, регистриран някога в публичните финанси в историята на Кипър. Новият финансист номер едно на Кипър е досегашният вътрешен министър Константинос Петридис, отговорен за започващата трудна административна реформа на общините и местното самоуправление.  ", "date": "2019.12.03", "title": "Кипър с нов финансов министър"}
{"url": "https://standartnews.com/svyat/naprezhenie-mezhdu-sashch-i-frantsiya-za-nato-i-mita-408207.html", "text": "Американският президент Доналд Тръмп закачи днес Франция като каза, че коментарите на френския му колега Еманюел Макрон за \"мозъчната смърт\" на НАТО са \"много отвратителни и обидни\" за другите членове на Алианса. Говорейки преди среща с генералния секретар на НАТО Йенс Столтенберг в Лондон, Тръмп допълни, че твърденията на Макрон са особено \"опасни\", защото \"никой не се нуждае от НАТО повече от Франция\" и че САЩ помагат на Европа чрез военния алианс. \"Това е едно много, много злобно изявление по адрес на 28-те държави-членки на НАТО\", каза Тръмп. Той заяви, че бил много изненадан от тези думи на Макрон и ги намира за много опасни за Франция. От друга страна, американският президент определи като \"интересна\" забележката на турския президент Реджеп Ердоган, че самият Макрон се намира в \"мозъчна смърт\". Размяната на реплики за НАТО обаче не е единственият актуален проблем между Вашингтон и Париж. В понеделник късно вечерта правителството на САЩ заяви, че може да наложи наказателни мита в размер до 100% върху вноса за 2,4 млрд. долара от Франция, включително за шампанско, чанти, сирене и други продукти, след като заключи, че новият френски цифров данък ще навреди на американските технологични компании. Франция и Европейският съюз са готови да се противопоставят на най-новите американски тарифни заплахи за френските продукти, заяви във вторник френският министър на финансовите Бруно льо Мер. Бруно льо Мер определи предложенията на САЩ като \"неприемливи\". \"В случай на нови американски санкции Европейският съюз би бил готов да отговори на удара\", заяви той пред френското радио \"Класик\", съобщава Ройтерс. Френският министър на икономиката Агнес Пание-Рунаше пък заяви пред Sud Radio, че Франция ще бъде \"нападателна\" в отношенията си със САЩ по този спорен въпрос и че Франция няма да отстъпи от плановете за въвеждане на цифров данък. По-рано тази есен Франция одобрен данък от 3% върху приходите от цифрови услуги, спечелени от фирми с френски приходи над 25 милиона евро и световни приходи над 750 милиона евро. От Службата на търговския представител на САЩ обаче заявиха снощи, че проведено разследване е установило, че френският данък е \"несъвместим с преобладаващите принципи на международната данъчна политика\" и че френското данъчно предложение е \"необичайно обременяващо за засегнатите американски компании\", включително Google, Alphabet Inc, Google, Facebook Inc, Apple Inc и Amazon.com Inc. Предложените от САЩ до 100%-ни мита върху вноса на стоки от Франция за 2,4 млрд. евро включват и луксозни стоки на \"Луи Вюитон Моет Хенеси\" (LVMH - Louis Vuitton Moet Hennessy) и на производител на козметика Л'Ореал (L'Oreal), което доведе до рязко понижение на акциите на компании за луксозни стоки ри старта на днешната европейска търговия. Акциите на LVMH поевтиняват с 1,6%, на L'Oreal - с 0,25%, на Kering - с 1,1% и на Hermes - с 1,75%. \"Прекалено рисковано е да навлизате в луксозния сектор. Секторът бе ударен преди всичко от протестите в Хонконг, а сега може да бъде засегнат още по-силно\", отбелязаха от инвестиционния фонд Clairinvest.", "date": "2019.12.03", "title": "Напрежение между САЩ и Франция за НАТО и мита"}
{"url": "https://standartnews.com/balgariya-obshtestvo/radev-v-london-za-sreshchata-na-vrkha-na-nato-408175.html", "text": "Президентът Румен Радев ще ръководи българската делегация за участие в срещата на държавните и правителствените ръководители на страните-членки на НАТО, която ще се състои на 3 и 4 декември в Лондон. На срещата на върха ще бъде отбелязана 70-годишнината от създаването на Алианса. В 11 часа президентът ще даде изявление пред българските медии на летище Софиия. Министър-председателят Бойко Борисов ще участва в Срещата на върха между държавните и правителствени ръководители на страните-членки от НАТО, която ще се проведе на 3 и 4 декември 2019 г. в Лондон, съобщиха тази сутрин от правителствена информационна служба. Присъствието на премиера на срещата на върха в Лондон е изненада, тъй като той беше обявил, че двамата с Радев са се разбрали президентът да представлява България на форума. По време на разговара си с Тръмп в Овалния кабинет обаче Борисов е получил от него покана за обяда, който дава американският президент в рамките на срещата на НАТО, научи Епицентър. бг. Борисов е заявил, че в Лондон ще бъде Радев и поканата е отишла при президента. Не е ясно каква е причината премиерът да ревизира решението си и да тръгне изненадващо и той за Лондон. После обаче от МС изпратиха опровержение на собствената си информация и заявиха, че само Радев  е определен да предстаавлява България на срещата на НАТО. \"Във връзка с появила се информация, че министър-председателят Бойко Борисов ще участва в Срещата на лидерите на страните - членки на НАТО, която ще се проведе на 3 и 4 декември 2019 г. в Лондон, ви уведомяваме, че тази информация е фактически невярна. Напомняме ви, че след разговор между премиера Бойко Борисов и президента Румен Радев на 31 октомври, бе решено държавният глава да представлява България на форума в Обединеното кралство.  С протоколно решение от 27 ноември 2019 година Министерският съвет определи състава на българската делегация и одобри рамковите позиции за участие във форума. Съгласно правителственото решение за ръководител на българската делегация е предложен Президентът на Република България. В състава на делегацията влизат още заместник министър-председателят по правосъдната реформа и министър на външните работи Екатерина Захариева и заместник министър-председателят по обществения ред и сигурността и министър на отбраната Красимир Каракачанов\", написаха от МС.. Изграждането на съвременни отбранителни способности, финансовите средства, отделяни за отбрана от държавите-членки, засилването на ролята на Алианса в борбата с тероризма, стратегическите приоритети в областта на кибер отбраната, както и политиката на отворени врати на НАТО, ще бъдат сред темите, обсъждани на срещата на върха. В рамките на посещението в Лондон държавният глава Румен Радев и съпругата му Десислава Радева ще участват в прием, даван от Нейно Величество Елизабет II – кралица на Обединеното кралство Великобритания и Северна Ирландия, в чест на държавните и правителствени ръководители на страните-членки на НАТО и техните съпруги. В рамките на различни формати българският президент ще разговоря с министър-председателя на Великобритания Борис Джонсън, както и с президента на САЩ Доналд Тръмп. Радев ще участва и на специалния обяд, даван от президента Тръмп. Очаква се по време на форума президентът Румен Радев да проведе и двустранни срещи. След края на Студената война страните членки намалиха бюджетите си за отбрана, но след руската анексия на Крим, съюзниците се съгласиха да спрат с бюджетните съкращения и да увеличат средствата за отбрана. Целта е до 2024 г. те да достигнат 2 процента от БВП на всяка страна членка. За девет страни се прогнозира, че ще изпълнят целта тази година и това са САЩ, Гърция, Великобритания, България, Естония, Литва, Латвия, Полша и Румъния. Според нови данни, публикувани в петък, европейските съюзници и Канада ще отпуснат освен това допълнителни 130 милиарда долара за бюджетите си за отбрана до края на 2020 г., като 20 процента от това увеличение ще се пада на Германия, критикувана от Тръмп, че не харчи достатъчно за отбрана. Очаква се до 2024 г. да бъдат добавени допълнителни 400 милиарда долара. Освен националните бюджети НАТО има и малък бюджет от 2 милиарда долара за поддържане на работата на централата си в Брюксел и финансиране за военни операции по света. Миналия четвъртък генералният секретар на алианса Йенс Столтенберг каза, че САЩ ще плащат по-малко за този бюджет, а Германия ще помогне да се запълни разликата, като двете страни ще плащат по около по 16 процента. Досега САЩ плащаха 22 процента от тази сума. Други европейски съюзници също са се съгласили да плащат повече, без Франция, която отказа. \r\n \r\nВ навечерието на срещата на върха съюзниците са разединени по редица въпроси, сред които Афганистан и Сирия. Месец преди форума в Лондон френският президент Еманюел Макрон заяви, че НАТО е в мозъчна смърт и поиска алиансът да започне разговори накъде върви организацията, кои са нейните истински противници, как да се справи тя с тероризма и какво да прави с непредсказуеми съюзници като Турция, а също и как да се подобрят отношенията с Русия. \r\n \r\nБроени дни преди срещата напрежението ескалира и между Макрон и Турция. Турция обвини френския президент, че подкрепя тероризма заради това, че се е съгласил да разговаря със сирийски кюрдски политик, за когото Анкара твърди, че е част от екстремистка група. А в отговор на критиките на Макрон срещу турската операция в Северна Сирия Ердоган препоръча на френския президент да провери дали той самият не се намира в състояние на мозъчна смърт.", "date": "2019.12.03", "title": "Радев в Лондон за срещата на върха на НАТО"}
{"url": "https://standartnews.com/balgariya/da-na-blgarskata-khrana-408221.html", "text": "На 5 декември От 11 часа Зала Витоша, Хотел Маринела  Безопасността на храните е най-важното им качество. Нека я подобрим заедно.  Утвърждаването на българския вкус в Европа и стимули за износителите  - заместник-министър на икономиката  - заместник-министър на земеделието  - председател на Българската агенция за безопасност на храните  - изпълнителен директор на Българската агенция за експортно застраховане  - изпълнителен директор на Изпълнителната агенция по лозята и виното  - председател на Комисията за защита на потребителите В дискусията ще вземат участие и представители на парламентарната комисия по земеделие.  ", "date": "2019.12.03", "title": "Да на българската храна!"}
{"url": "https://standartnews.com/svyat/poshchadzhii-butnakha-finlandskiya-premier-ot-posta-408212.html", "text": "Президентът на Финландия Саули Нинистьо прие днес оставката на премиера Анти Рине. Рине встъпи в длъжност през юни, но през последните няколко дни беше подложен на критики заради реакцията на правителството на кризата с националната пощенска служба, чиито служители стачкуваха две седмици миналия месец. Решението на Рине води до оставка на кабинета, съставен от Финландската социалдемократическа партия (ФСДП), партията \"Финландски център\" (ФЦ), Съюза на Зелените (СЗ), Съюза на левицата (СЛ) и Шведската народна партия (ШНП). Управляващата коалиция поиска от премиера да обясни изявленията и действията на правителството. Партията \"Финландски център\" обаче определи обясненията като неприемливи и вчера оттегли доверието си от Рине, принуждавайки го или да подаде оставка, или да се изправи пред вот на недоверие в парламента. \"Всички партии от правителството продължават да държат на основите (на коалицията) и на правителствената програма. Ако фактът, че аз съм премиер излага тази програма на опасност, е по-добре да се оттегля\", подчерта Рине, цитиран от Франс прес. Финландският президент помоли премиера да остане на поста до съставянето на ново правителство. Очаква се парламентът да избере нов премиер, но това може да отнеме дни или дори седмици. Нинистьо подчерта, че през краткото управление на Рине е имало \"много моменти на добро сътрудничество\".", "date": "2019.12.03", "title": "Пощаджии бутнаха финландския премиер от поста"}
{"url": "https://standartnews.com/svyat/yasni-sa-finalistite-za-kola-na-godinata-v-evropa-408218.html", "text": "Журито на конкурса Автомобил на годината разпространи своя списък със 7-те финалиста след първото гласуване по азбучен ред.  Това са BMW 1-Series,Ford Puma,PEUGEOT 208,Porsche Taycan,Renault Clio,Tesla Model 3,Toyota Corolla. Журито на конкурса се състои от 60 журналисти - автомобилни експерти, от 23 европейски държави. Наградата Автомобил на годината е учредена през 1964 г. и е най-желаната в бранша. PEUGEOT има спечелени общо пет награди Автомобил на годината в Европа и присъства в списъка на финалистите за втори път в рамките на две години. От по-бюджетните марки прави впечатление много успешното налагане на пазара на новото Renault Clio който е един от най-караните автомобили през годината и у нас. \r\n ", "date": "2019.12.03", "title": "Ясни са финалистите за Кола на годината в Европа"}
{"url": "https://standartnews.com/svyat/greta-tunberg-ptuva-s-ekoyakhta-ot-sashch-do-evropa-408219.html", "text": "Шведската тийнейджърка и активистка за действия срещу климатичните промени Грета Тунберг пристигна днес в Европа. с екояхта. От португалската столица Тунберг ще продължи към съседна Испания, за да участва в климатичната конференция на ООН в Мадрид. Пристигането й съвпадна с публикуването на нов научен доклад, според който има все повече доказателства, че светът става все по-топъл. През сегашното десетилетие вероятно ще бъде регистриран нов температурен рекорд, отбелязва АП. Тунберг пристигна от САЩ, пътувайки на 15-метровата яхта \"Ла Вагабонде\" на австралийско семейство. Плавателният съд се движи с възобновяема енергия, използвайки слънчеви батерии и хидрогенератори. \"Хората подценяват силата на гневните деца. Те са гневни и фрустрирани\", каза 16-годишната Тунберг в Лисабон пред събрали се свои поддръжници и представители на медиите.", "date": "2019.12.03", "title": "Грета Тунберг пътува с екояхта от САЩ до Европа"}
{"url": "https://standartnews.com/svyat/pet-raketi-padnakha-v-baza-v-irak-408230.html", "text": "Пет ракети паднаха във военновъздушната база \"Айн ал Асад  в Ирак, където има американски сили, се казва в съобщение на иракската армия, предаде \"Ройтерс\". За щастие, нама пострадали. Базата се намира в провинция Анбар в Западен Ирак. Американският генерал Марк Мили посети Ирак миналия вторник на фона на антиправителствените протести в страната. В Ирак има повече от 5000 американски войници.", "date": "2019.12.03", "title": "Пет ракети паднаха в база в Ирак"}
{"url": "https://standartnews.com/svyat/makron-uporit-ne-se-otricha-ot-dumite-si-za-nato-408222.html", "text": "Президентът на Франция Еманюел Макрон въобще не се трогна от нападките за резките си думи за състоянието на НАТО. Той обяви, че застава зад коментарите си, че НАТО е в състояние на \"мозъчна смърт\" и че трансатлантическият съюз за сигурност трябвало да бъде ясен за това каква е основната му цел, съобщава \"Ройтерс\". Говорейки на пресконференция заедно с американския си колега Доналд Тръмп в кулоарите на срещата на високо равнище на НАТО, Макрон изтъкна, че западният военен алианс дори не може да постигне съгласие за съвременно определение на тероризма. Френският държавен глава също така разкритикува Анкара за закупуването на противоракетната система С-400 от Русия, изтъквайки, че Анкара, като член на НАТО, технически не може да придобива противовъздушните системи.  ", "date": "2019.12.03", "title": "Макрон упорит - не се отрича от думите си за НАТО"}
{"url": "https://standartnews.com/sport/kemnits-osvobozhdava-blgarski-natsional-408197.html", "text": "Българският футболен национал Георги Сърмов по всяка вероятност ще напусне ФК Кемниц през зимата и ще се завърне в родината си, съобщава tag24.de, цитирано от bnr. \r\n34-годишният Сърмов не влиза в сметките на новия старши треньор на германския третодивизионен тим Патрик Гльокнер. \r\nДефанзивният халф беше привлечен в клуба със свободен трансфер от Етър Велико Търново през лятото от бившия наставник Давид Бергнер, който обаче беше уволнен през септември заради слаби резултати. \r\nСърмов постепенно загуби мястото си в състава и от два месеца не е играл за Кемниц. \r\nЛюбопитното е, че последният официален мач на полузащитника е за България при катастрофалната загуба с 0:6 от Англия в европейска квалификация в София на 14 октомври.", "date": "2019.12.03", "title": "Кемниц освобождава български национал"}
{"url": "https://standartnews.com/sport/mesi-dogodina-vzimam-sedma-zlatna-topka-408160.html", "text": "Суперзвездата на Барселона Лионел Меси заплаши конкуренцията, че ще става още по-добър. Снощи аржентинецът грабна Златната топка за рекорден шести път и изпревари големия си конкурент през годините Кристиано Роналдо, който има пет отличия. \r\n\"Бих искал да благодаря на журналистите, които гласуваха за мен, позволявайки ми да се намирам тук. Също така искам да благодаря на моите съотборници в Барселона. Това е забележително. Толкова много ви благодаря\", заяви Лео. \r\n\"Преди години получих първата си Златна топка в Париж и тогава беше немислимо какво изживявам на момента. А сега имам цели шест Златни топки... Това е съвсем различен момент за мен.\" \r\n\"Благодаря за подкрепата на семейството и децата ми. Моята съпруга ми каза, че никога не трябва да спирам да мечтая, да работя, да се подобрявам и да се забавлявам. Искам да благодаря на Бог.\" \r\n\"Аз съм щастливец, че изживявам всичко това в личен и професионален план. Винаги се опитвам да ставам по-добър. И вярвам, че мога още повече. Тази награда е специална за мен, но по-важен винаги е бил колективният успех. Догодина ще играя още по-добре, за да спечеля седма \"Златна топка\". \r\n\"Сега съм на 32 години и нямам представа още колко време ще играя. Това зависи от физическото ми състояние. В момента се чувствам по-добър от всякога и затова се надявам, че ще играя още много дълго време\", добави Меси.", "date": "2019.12.03", "title": "Меси: Догодина взимам седма \"Златна топка\""}
{"url": "https://standartnews.com/regionalni/szdavat-indikativen-spisk-na-vazhnite-proekti-v-oblast-vratsa-408265.html", "text": "На редовното заседание на областния съвет за развитие на област Враца беше представен актуализираният състав на Съвета и бяха определени представители за членове на Регионалния съвет за развитие на Северозападен район. Заседанието председателства областният управител Малина Николова, която запозна членовете с новите моменти в Проекта на Закон за изменение и допълнение на Закона за регионалното развитие, а заедно с представители на общините бяха дебатирани идеите за интегрирани проекти на територията на област Враца в новия програмен период 2021-2027 г. В състава на Областния съвет са включени кметовете на общините в областта, по един представител на общинския съвет на всяка община, делегирани представители на областните структури на представителните организации на работодателите и на работниците и служителите на национално равнище. Проведените през месец октомври избори за местна власт наложи поименна актуализация на Съвета. По предложение на членовете на Областния съвет за развитие на област Враца, като представители в Регионалния съвет за развитие на Северозападен район са включени кметът на Община Враца Калин Каменов и кметът на Община Козлодуй Маринела Николова. Заседанието на Регионалния съвет за развитие ще се проведе на 6 декември в гр. Ловеч под председателството на областния управител на област Ловеч Ваня Събчева. „Важна промяна, засягаща дейността на кметовете и общинските администрации е създаването на индикативен списък на важни за общината проектни идеи, с проектобюджети и оптимален график на изпълнение с обща оценка на необходимите ресурси за реализация на плана, разбита по години съобразно оптималния график за изпълнение на важните за общината проектни идеи, както и разработване на Програма за реализиране на плана за интегрирано развитие на общината, заедно с необходими действия и индикатори за наблюдение и оценка на изпълнението му“, акцентира Малина Николова. Според така предложения на обсъждане Закон за изменение и допълнение на  Закона за регионалното развитие, одобреният план за интегрирано развитие на община се представя от кмета на общината за информация пред съответния регионален съвет за развитие в срок до три месеца от неговото приемане от съответния общински съвет. Промените в закона засягат състава и разширяват обхвата от правомощия на Регионалния съвет за развитие, като са обособени управленско и експертно ниво. \r\nКметовете на общините дадоха предложения за интегрирани проекти на територията на област Враца в новия програмен период по Оперативната  програма за развитие на регионите в България 2021-2027 г. След проведените дебати, бяха определени теми за съвместно сътрудничество в областта на инвеститорския интерес и развитие на бизнеса, туризма и културното наследство, земеделието и инфраструктурата.", "date": "2019.12.03", "title": "Създават индикативен списък на важните проекти в област Враца"}
