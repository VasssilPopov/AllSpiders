{"url": "https://standartnews.com/regionalni/panika-v-slivenski-kvartal-zaradi-obgazyavane-ot-neizvesten-iztochni-384568.html", "text": "Паника владее сливенския квартал \"Клуцохор\" трети ден заради обгазяване от неизвестен източник. Първите признаци на обгазяване със задушлива миризма жителите на квартала усетили в сряда вечерта „Влезе през канализациите, определено миришеше на пропан-бутан. Започнахме да си звъним със съседите, няколко къщи си проверихме  газовите бутилки, колите, които са на газ, всички излязохме на улицата, видяхме, че мирише от там\", разказа пред Sliven.net Пламена Минова. \r\n  Към полунощ от пожарната извикали спешно собственикът на ветеринарен магазин на същата улица, откъдето подозирали че идва миризмата, но и тази версия се оказала невярна. От пожарната си тръгнали, а хората изкарали безсънна нощ. \" Не искам да разкажа какво преживяхме, не можеше да се диша – в двора миришеше, вътре в къщите, невероятна миризма. Ние се притеснихме да не стане някакъв взрив”, казва Пламена Минова. \r\nВ четвъртък ситуацията била същата и съседите панически започнали да звънят на всички институции. И днес институциите в Града не стоте войводи недоумяват откъде идва обгазяването. \r\n „Не е пропан-бутан, не е някакъв взривоопасен газ, но още нямаме информация какъв е. Замерихме и не е такъв газ. Отваряме съседни къщи, ходим по улиците, замерваме, но засега нищо”, посочи безизходицата на властите инсп. Александър Ташев от регионалната дирекция по пожарна безопасност  и защита на населението от аварии и бедствия в Сливен. \r\n ", "date": "2019.02.08", "title": "Паника в сливенски квартал  заради обгазяване от неизвестен източни"}
{"url": "https://standartnews.com/mneniya/skopie-ni-e-dlzhnik-che-e-na-krachka-ot-nato-384556.html", "text": "-------------------------- - Първо, бих казал, че беше извървян много дълъг път, защото Македония отдавна подаде молба за членство. Между другото, тук следва да се отбележи едно обстоятелство, където България изигра много сериозна роля. След постигането на споразумението за името на държавата, на Република Македония не й се наложи отново да кандидатства за членство в НАТО, да измине цялата процедура. Това до голяма степен се дължи на факта, че преди вече повече от 10 г., когато на срещата на върха на НАТО в Букурещ бяха приети Хърватия и Албания,а кандидатстващата заедно с тях Република Македония беше отложена, по българско настояване в текста на заключителния документ беше вписано, че след решаването на въпроса за името следва автоматично техническата процедура, а не ново кандидатстване. Това е една от причините директно да се върви към това. Иначе значението и за Република Македония, и за региона е достатъчно сериозно. Първо защото това стабилизира самата държава. Всички тези държави на полуострова, които след разпадането на бивша Югославия се сдобиха с първата си модерна държавност имат сериозни проблеми с утвърждаването на тази държавност. Говоря изцяло за консолидация на обществото, изграждане на цялата държава и т.н. Не е тайна, че част от албанското население на Република Македония виждаше в присъединяването към НАТО и отварянето на процеса за членство в ЕС един от основните си мотиви за консолидиране на държавността на самата държава. Иначе там също имаше сериозни вътрешни етнически проблеми. Второто е, че по този начин се стабилизира самият полуостров и Западните Балкани. - Това членство първо премахва едно допълнително напрежение, което съществуваше между Република Македония и Гърция и второ, то определено стабилизира държавата и във външен план от намесата на външни фактори, включително и на държави членки на НАТО. Да не забравяме, че основният спор досега беше с Гърция – държава от алианса. Много сериозно вътрешно напрежение предизвикват връзките с Албания. Така че това определено стабилизира държавата. От друга страна то не решава всички проблеми, но отваря и процеса за присъединяване към ЕС. Сега Република Македония вече очаква дата за начало на преговорите. Тук обаче има една двойственост в позицията на Европейския съюз. ЕС е разтревожен за ситуацията на Западните Балкани през призмата на сигурността, включително и собствената си и не е толкова ентусиазиран от гледна точка на разширяването си и присъединяването на тези 6 държави. Тук има и една доста парадоксална ситуация, когато на определен етап едва ли не в локомотив за разширяването на Западните Балкани се превърнаха Русия, Китай, Турция и Саудитска Арабия. Тук действа стремеж да се ограничи тяхното евентуално присъствие в този регион. Във всеки случай само разтварянето на всички натрупани исторически, етнически, национални, културни и всякакви други конфликти и противоречия в региона в една по-широка общност, каквато е ЕС, би могло да стабилизира самия регион. - Премахва напрежението до голяма степен между двете страни. Тук си струва да се кажат няколко думи за българската позиция, която невинаги за съжаление е била достатъчно последователна. Предложението за този договор беше българска инициатива и неговият проект беше предаден на Македония още през 2008 г. След това имаше един период, когато един български външен министър заяви, че една хартия не може да реши проблемите на двустранните отношения и България се дистанцира от идеята. В последствие отново прие тази инициатива. За мен позитивното е, че тя приключи успешно. Но, когато говорим за двустранните отношения, ключово е това в България да престанем да мислим за Македония като за територия, а като за хора. Всеки български гражданин да се чувства като у дома си в Скопие и всеки македонски гражданин да се чувства като у дома си в България. Македонизмът се възползва от скандалите и когато ние реагираме първосигнално на всяка една провокация, ние изграждаме стени. А изградят ли се стени между хората, това на практика работи изцяло за разделянето. Македонизмът разделя. Нашата стратегия, нашата политика би следвало да бъде да се премахват бариерите.", "date": "2019.02.08", "title": "Скопие ни е длъжник, че  е на крачка от НАТО"}
{"url": "https://standartnews.com/regionalni/avtobusnite-spirki-v-plovdiv-s-novi-tabeli-384576.html", "text": "На всички автобусни спирки по бул. „Цар Борис III Обединител“ са монтирани нови сини табели с информация за преминаващите рейсове по линиите на масовия вътрешноградски транспорт. \r\nРаботата се извършва от ОП „Организация и контрол на транспорта“, като поетапно табели ще бъдат поставени на всички 500 спирки в града. Освен че са с подобрен дизайн, е актуализирана и информацията в съответствие с настъпилите през последните години промени в маршрутите на градските автобуси, посочиха от общинското предприятие.", "date": "2019.02.08", "title": "Автобусните спирки в Пловдив с нови табели"}
{"url": "https://standartnews.com/sport/tsitsipas-zagubi-ot-monfis-na-sofia-open-384615.html", "text": "Гаел Монфис (Фр) зае последното място за полуфиналите на тенис турнира Sofia Open 2019 ATP 250 след победа с 6:4 и 7:6 (5) над Стефанос Циципас от Гърция. Двубоят в „Арена Армеец“ бе гледан от повече от 5000 хиляди зрители на живо и предложи тенис от най-високо ниво.", "date": "2019.02.08", "title": "Циципас загуби от Монфис на Sofia Open"}
{"url": "https://standartnews.com/regionalni/spetsializiran-bus-za-tsentra-za-spetsialni-potrebnosti-v-khaskovo-384572.html", "text": "Специализиран бус получи Центърът за специални потребности „Д-р Петър Берон” в Хасково. Кметът Добри Беливанов връчи ключа на директора на центъра Кристина Куличева. \r\nБусът е оборудван с рампа за инвалидни колички и е закупен със средства от бюджета на кметството. \r\nКристина Куличева заяви, че бусът ще облекчи много работата на колегите й, както и родителите. По думите й, в центъра в момента има 82 деца, над 40 от тях се извозват.", "date": "2019.02.08", "title": "Специализиран бус за Центъра за специални потребности в Хасково"}
{"url": "https://standartnews.com/kultura/yubiley-za-angliyskiyat-ssed-384587.html", "text": "Абсолютният хит на Михаил Вешим „Английският съсед” отпразнува 10-годишен юбилей. Първият роман на писателя сатирик събра почитатели на интелигентния хумор в зала „Миракъл” на Военния театър. Звездите на Народния Биляна Петринска и Николай Урумов, които изиграха ролите на игривата барманка и кмета на село Плодородно в едноименния сериал на БНТ по книгата, си спомниха за интересни моменти от снимачната площадка. Михаил Вешим разказа повече за историята на творението си и за познанството си с Лесли Грантъм – актьорът, който се изяви като английския съсед Джон в тв поредицата на Дочо Боджаков. Урумов и Вешим пък назоваха няколко действителни английски съседи, които познават лично. За финал Петринска прочете „Английският сюжет – десет години по-късно” – или какво се случва с Джон и компания в ерата на Брекзит според Михаил Вешим.За 10-годишния си юбилей „Английският съсед” /“Сиела“/ излезе в луксозна версия с твърди корици и черно-бели илюстрации на Дамян Дамянов. Интересно допълнение към актуалния и днес сюжет са текстовете,  в които Вешим описва историята на първия си роман – от това как се е зародила идеята за него до появата на малкия екран,  както и коментарите за живота на героите десет години по-късно.", "date": "2019.02.08", "title": "Юбилей за „Английският съсед”"}
{"url": "https://standartnews.com/regionalni/su-kuzman-shapkarev-se-vklyuchi-v-konkursa-zhivey-zdravoslovno-384602.html", "text": "Ученици от 1 до 4 клас от СУ „Кузман Шапкарев“ в Благоевград участваха в спортни предизвикателства, част от междуучилищния конкурс „ЖИВей ЗДРАВословно“. Общо 495 ученика се надпреварваха в спортната инициатива, която е по проект „Заедно сме по-силни и можем да бъдем добри“. \r\nСпортните предизвикателства включваха провеждане на стационна комбинация от упражнения с естествено-приложен характер. Учениците изпълняваха определени мисии, обединени от благородни каузи,като оказване на помощ и подкрепа на бедстващи туристи, сръчни строители, събиране на реколта и други игри. \r\nПроектът „Заедно сме по-силни и можем да бъдем добри“ има за цел да мотивира учениците да спортуват като средство за справяне с гнева и агресията, за изграждане на умения за отборност, дисциплина и социално отговорно поведение, формиране на непримиримост към насилието и тормоза, за подобряване на взаимоотношенията в училище. \r\nЗа поредна година конкурсът се организира от Комисията за борба с противообществените прояви на малолетните и непълнолетните в Благоевград и Регионалната здравна инспекция в града.", "date": "2019.02.08", "title": "СУ \"Кузман Шапкарев“ се включи в конкурса  \"Живей Здравословно\""}
{"url": "https://standartnews.com/svyat/nato-progovarya-i-na-makedonski-384609.html", "text": "НАТО ще проговори и на македонски. Северноатлантическият алианс ще започне да използва термина \"македонски език\" след пълното завършване по процедурите, изисквани от Преспанския договор, съобщава Македонската информационна агенция, цитирана от Канал 3. Това отговорили официални лица от Алианса на запитване на македонски журналисти защо по време на излъчването на подписването на протокола по присъединяване на Македония от 29-те страни-членки другите езици са били изписани, а вместо \"македонски\" имало картинка на знамето на страната. От НАТО обяснили, че въпросът е чисто технически и когато завършат всички административни стъпки по влизането в сила на Преспанския договор, на сайта на НАТО ще пише \"македонски език\". Неофициално, обаче, имало натиск от Гърция да не се използва този термин, защото бил \"деликатен\", а в гръцкия парламент все още предстои ратифицирането на протокола по присъединяването. От НАТО не искали остри реакции, които биха могли да застрашат процеса за присъединяване на Македония, твърдят от МИА.", "date": "2019.02.08", "title": "НАТО проговаря и на македонски"}
{"url": "https://standartnews.com/regionalni/rabotilnitsa-za-martenitsi-shche-zaraboti-v-muzeya-v-razlog-384584.html", "text": "Наближава Баба Марта, а с нея и един от най-обичаните празници от малки и големи. На 1 март всички подаряваме мартеници за здраве и късмет. \r\nЗа поредна година Историческият музей в Разлог организира работилница за изработване на традиционни мартеници. \r\nРаботилницата ще отвори врати на 20 февруари в 10 часа с изложба на ръчно изработени и дарени на музея мартеници от Диана Йовкина. Всеки делничен ден до края на февруари за времето от 10 до 12 часа всеки, който желае, може собственоръчно да изработи красиви мартеници. Материалите за направата им са осигурени от общината в Разлог. Работилницата ще се помещава в лекционната зала на музея. Децата ще имат възможност да се запознаят отблизо и с някои български традиции, както и да научат интересни легенди за мартеничките. \r\nЖелаещите да се запишат могат да позвънят на тел. 0878/920530.", "date": "2019.02.08", "title": "Работилница за мартеници ще заработи в музея в Разлог"}
{"url": "https://www.standartnews.com/sport/otkrikha-tyaloto-na-emiliano-sala-384537.html", "text": "Идентифицираха тялото, извадено от катастрофиралия преди две седмици над Ламанша самолет, съобщава БГНЕС. Според британската полиция останките са на футболиста на \"Кардиф\" Емилиано Сала. Машината се разби на 21 януари при превозването на Сала от Франция към Англия. След неколкодневна спасителна операция Великобритания се отказа от търсенето. То все пак продължи със средства, събрани от семейството и приятели на футболиста. Така на 3 февруари частно издирване откри на дъното на морето останките от самолета.", "date": "2019.02.08", "title": "Откриха тялото на Емилиано Сала"}
{"url": "https://standartnews.com/regionalni/nad-140-poluchavat-sotsialni-uslugi-v-domashna-sreda-v-blagoevgrad-384596.html", "text": "В община Благоевград продължава предоставянето на социални услуги в домашна среда - „Личен асистент“, „Социален асистент“ и „Домашен помощник“. \r\nСлед подписано споразумение с Агенция за социално подпомагане и Община Благоевград и тази година хора в неравностойно положение ще получават необходимите грижи. \r\nУслугата е насочена към хора с увреждания и лица над 65 години с ограничение и невъзможност за самообслужване. \r\nЦелта е да бъде оказана помощ на хората в нужда и да бъдат избегнати рискове от социално изключване.", "date": "2019.02.08", "title": "Над 140 получават социални услуги в домашна среда в Благоевград"}
{"url": "https://www.standartnews.com/sport/lyubo-penev-e-noviya-trenor-na-tsska-sofiya-384574.html", "text": "Любослав Пенев беше представен официално на пресконференция днес като старши треньор на ЦСКА-София от спортния директор Пламен Марков. \"\"ЦСКА е моят любим отбор. Решението го взех много бързо. Аз съм си у нас, не идвам на гости. Поемането на поста носи своите рискове. Обичам предизвикателствата и затова приех предложението на ръководството\", заяви Пенев. Той обяви, че ще работи с помощници Пабло Караско, Даниел Моралес и Добри Митов. \"Четирите точки, които ни делят от първото място не са трудни за наваксване. Има още много мачове да се изиграят\", допълни бившият национален селекционер. Любо Пенев подписа за година и половина и замени начело на \"червените\" Нестор ел Маестро. \"Причината за раздялата с Ел Маестро е липса на достатъчно добри резултати, които да удовлетворяват ръководството и феновете. Треньори се сменят по такива причини. Треньорската промяна е приоритет на собствениците. Защо в този момент? На подготовката имаше резултати, които не са удовлетворили собствениците\", разясни Пламен Марков. \"Ред, дисциплина и организация. Няма да караме никого на сила да идва на тренировки и да играе за ЦСКА. Но ако стъпи вътре, трябва да дава всичко от себе си. Работим по въпроса за привличане на футболисти на различни постове. Ударите под кръста не са спирали от години и вие знаете какви са причините. Трябва да има равни начала за всички отбори\", коментира още Пенев.", "date": "2019.02.08", "title": "Любо Пенев е новият треньор на ЦСКА - София"}
{"url": "https://standartnews.com/regionalni/remontirat-ekoptekata-v-zhdreloto-na-reka-erma-384600.html", "text": "Община Трън е заложила в бюджета си 98 000 лв. за ремонт на екопътеката в Ждрелото на река Ерма. Това съобщи Евгения Такова - директор на дирекция в общинската администрация. Средствата са одобрени от общинския съвет. Трънската екопътека в сегашния й вид е изградена през 2002г. Належащо е да се направи ремонт на голяма част от съоръженията, а също и укрепване на пътеките в опасните зони. Значително са провиснали два моста, където се налага подмяна на 80 на сто от парапетите и 10 процента от дъските. Необходимо е и да се реконструират стъпалата по трасетата и др. \r\nЕкопътеката е с дължина 13,2 км. Тя преминава през врязани в скалата тунели,водопади и водни прагове. Маршрутът е кръгов - тръгва от трънската махала \"Богоина\", достига до с. Банкя, красивото Ябланишко ждрело, отново се връща в с. Банкя, върви до местността \"Китка\" и едноименния връх и завършва край Трън. Над 60 пейки със сенници, информационни табла и указателни табели улесняват придвижването по трасето. Четири заслона приютяват туристите. Екопътеката продължава в Сърбия край атрактивните скали на Гребен планина.  ", "date": "2019.02.08", "title": "Ремонтират екопътеката в Ждрелото на река Ерма"}
{"url": "https://standartnews.com/sport/otkrikha-tyaloto-na-emiliano-sala-384537.html", "text": "Идентифицираха тялото, извадено от катастрофиралия преди две седмици над Ламанша самолет, съобщава БГНЕС. Според британската полиция останките са на футболиста на \"Кардиф\" Емилиано Сала. Машината се разби на 21 януари при превозването на Сала от Франция към Англия. След неколкодневна спасителна операция Великобритания се отказа от търсенето. То все пак продължи със средства, събрани от семейството и приятели на футболиста. Така на 3 февруари частно издирване откри на дъното на морето останките от самолета.", "date": "2019.02.08", "title": "Откриха тялото на Емилиано Сала"}
{"url": "https://standartnews.com/regionalni/dareniya-za-dve-otdeleniya-v-montanskata-bolnitsa-384586.html", "text": "Българо-швейцарската търговска камара дари 2540 лева на детското отделение в многопрофилната болница в Монтана. Средствата са събрани на благотворителен бал на организацията. \r\nДнес нейните представители Катя Табакова и Диляна Желязкова от фирма АМЕДА се срещнаха с кмета Златко Живков. Те обявиха, че правят още едно дарение и това е електронож за хирургичното отделение в Монтана. \r\nНабирането на средства за педиатричното отделение е организирано по инициатива на Мария Шуманска – секретар на местната комисия за борба с противообществените прояви на малолетни и непълнолетни. \r\nОще една IT фирма ще направи парично дарение за отделението - уточни Шуманска. Със средствата, които ще бъдат между 1500 и 2000 лева, ще бъде закупен апарат за проследяване на венозната система на децата. \r\nКметът Живков благодари на представителите на Българо-швейцарската камара и уточни, че в началото на следващата седмица посланикът на Конфедерация Швейцария в България Мюриел Берсе Коен ще посети Монтана. Със съдействието на българо-швейцарската програма за сътрудничество в града бе изпълнен един от най-значимите проекти в областта на ромската интеграция. Чрез него бе изградена нова детска градина в квартал „Кошарник”, обновени бяха кабинетите на здравните медиатори и изпълнени редица дейности за подобряване на социалната, здравна и културна интеграция на малцинството.", "date": "2019.02.08", "title": "Дарения за две отделения в Монтанската болница"}
{"url": "https://standartnews.com/regionalni/56-ekrana-na-myastoto-na-bronzovata-kshcha-384592.html", "text": "56 LED екрана, разположени върху 12-метрова инсталация, ще греят в София на мястото на ужасно гро зната Бронзова къща. Високотехнологична интерактивна инсталация ще смени странното творение на Пламен Деянофф, което цъфна на мястото на бившия мавзолей с огромно закъснение като подарък на Австрия за българското председателство на ЕС. Вместо в началото на БГ мандата, Деянофф сколаса да я сглоби металното си чудо за края на председателството. Новата инсталация е озаглавена \"Един човек\" и представлява 12-метрова стоманена конструкция, на която ще бъдат поставени 56 LED екрана, съобщиха от Столичната община. \r\nНа тях ще се показват кадри от ежедневието на площад „Александър Батенберг“ и данни за София. Изображенията, които ще се генерират от компютърен алгоритъм ще представят отражение на града в реално време. Автор на „Един човек“ е художникът и сценограф Венелин Шурелов. Неговото предложение е първото избрано по общинската програма „Навън“, която ще финансира временни инсталации от сферата на съвременното изкуство, които да се показват на мястото на някогашния мавзолей на Георги Димитров.  ", "date": "2019.02.08", "title": "56 екрана на мястото на Бронзовата къща"}
{"url": "https://www.standartnews.com/sport/finlandets-otkaza-da-se-bie-s-kobrata-prez-mart-384549.html", "text": "Пропадна очакваният с голям интерес боксов мач на Кубрат Пулев с Роберт Хелениус. По програма срещата между носителят на интерконтиненталната титла на Световната боксова асоциация (WBA) в тежка категория и официален претендент за световната титла на Международната боксова федерация (IBF) Пулев (26 победи, 13 нокаута) и финландецът с шведски паспорт Хелениус (28 победи, 17 нокаута) бе насрочена за 23 март в Лос Анджелис. Съперникът на Кобрата обаче е отказал да се качи на ринга. Това се разбра от публикация в профила на Пулев във Фейсбук.Кубрат продължава усилена подготовка на Белмекен и очаква името на новия си съперник за боксовата гала на 23 март в 18-хилядната зала “Форум” в Лос Анджелис. На нея ще участва и Тервел Пулев, който от преди Нова година тренира в Лас Вега.", "date": "2019.02.08", "title": "Финландец отказа да се бие с Кобрата през март"}
{"url": "https://www.standartnews.com/balgariya-obshtestvo/vzrazhdat-uchilishcheto-na-yordanka-khristova-384557.html", "text": "Мечтите се сбъдват, стига да го искаш. С този принцип кметът на район \"Илинден\" в София Иван Божилов се е заел да сбъдне мечтата на хиляди столичани, едно старо и разрушено училище отново да посрещне ученици. Става дума за известното в цяла София 43 ОУ \"Христо Смирненски\". Постройката на бул. \"Сливница\" е на 110 години, като през времето е била училище, военно окръжие, а от 2004 година е занемарена. Старата сграда на 43-о основно училище е част от проекта за цялостна реконструкция и модернизация на 26 училища и детски градини, който се финансира по ОП \"Региони в растеж\". Построена е в началото на XX век от македонската общност, която живее в тази част на София, обясниха кметовете Йорданка Фандъкова и Иван Божилов по време на проверката на строително-монтажните дейности.  Арх. Димчо Тилев е проектант на възстановяването на сградата. Той обясни, че постройката е била в аварийно състояние, била е разграбена и е имало реална опасност да се самосрути. Любопитен факт е, че сградата е построена във време, когато не е бил измислен циментът и бетонът, обясни арх. Тилев и допълни, че желанието на администрацията на район \"Илинден\" е било, сградата да се възстанови максимално до автентичния й вид. Арката над централния вход на сградата ще бъде възстановена изцяло, както и фасадата откъм бул. \"Сливница\". От община \"Илинден\" ще поискат на сградата да бъде даден статут на паметник на културата. Реконструкцията и възстановяването й са на стойност 3.3 млн. лева. В нея ще има шест нови класни стаи, библиотека и физкултурен салон.  Повече от 100 години 43 ОУ „Христо Смирненски“ е едно проспериращо училище, добре известно с успехите на своите ученици. От 1908 г. до 1937 г. то функционира като 4-то класно училище „Трайко Китанчев“ с 6, 8, а по-късно и с 12 паралелки. През учебната 1927/28 г. в училището се открива една група полудневна детска градина, която в последствие се разраства в две. През 1937 г. 4-то класно училище се развива в пълно основно училище под името 22-ро софийско народно основно училище „Трайчо Китанчев“ с 11 паралелки начален курс и 6 паралелки среден курс. През септември 1951 г. училището е преименувано в „Христо Смирненски“. През 1955 г. е променен номера на училището и то вече е 43 ОУ „Христо Смирненски\". Основано през 1908 г. като 4-то класно училище „Трайко Китанчев“ и днес 43 ОУ продължава да е водещо основно училище, в което учат повече от 450 деца от 1-ви до 7-ми клас. Училището има репутация на сериозно учебно заведение, което поставя акцент върху академичния напредък, творчеството и дисциплината. Възпитаници на 43 ОУ имат многобройни успехи в областта на науката, изкуството и спорта. Училището е ориентирано и към съвременните технологии. Двата компютърни кабинета дават възможност на учениците да възприемат света около себе си и да получават допълнителна информация чрез \r\nИнтернет. Учителите и учениците свято пазят и предават от поколение на поколение традициите на училището. Няма откриване на учебната година без водосвет. На 1 ноември - Денят на народните будители се освещават училищните знамена. Венците над входовете окичват училището всяка година на 24 май. И все пак, каквито и да са постиженията и наградите на училището, критерият за пълноценното му функциониране е реализацията на учениците. В стаите на 43 ОУ „Христо Смирненски“ са направили първите си стъпки редица достойни хора, между които певицата Йорданка Христова, писателят и сценарист Станислав Стратиев, поетесата Евгения Гешева, писателят Румен Леонидов и много други.  \r\n43 ОУ „Христо Смирненски“ е базово училище за СУ „Свети Климент Охридски“. Студентите от специалност „Педагогика на изобразителното изкуство“ и „Начална училищна педагогика“ с възторг говорят за контактите си с учителите и учениците от училището. 43 ОУ е училище, което работи за съхраняването на българската култура и идентичност, като възпитава личности, които да бъдат достойни българи и граждани на Европа и Света. Негови възпитаници са не една и две известни личности като поета и писталет Румен Леонидов, голяма звезда Йорданка Христова, Мая Нешкова, Весела, Йоана и Кирил Икономови.  Директорът на училището Сергей Богачев разказа, че първата сграда на училището е създадена през 1908 г. с даренията на родолюбиви българи. Така е останала и една от малкото запазени постройки на София, които дават облика на столицата наред с \"Св. Александър Невски\", Народното събрание, Централна баня и Халите.  Очаква се на есен в първата сграда на училището прага да прекрачат десетки първокласници. ", "date": "2019.02.08", "title": "Възраждат училището на Йорданка Христова"}
{"url": "https://standartnews.com/sport/izprashchame-16-sportisti-na-olimpiyskiya-festival-v-saraevo-384547.html", "text": "Шестнайсет наши състезатели тръгват са 14-то издание на Европейския младежки олимпийски зимен фестивал в Сараево и Източно Сараево. Надпреварата ще е от 9 до 16 февруари. България ще бъде представена от 5 вида спорт - биатлон, ски-алпийски дисциплини, ски бягане, шорттрек и фигурно пързаляне. Като треньори в официалната  делегация са включени най-титулуваната ни състезателка в шорттрека Евгения Раданова и един от успешните ни алпийци Стефан Георгиев, като и двамата са участници в първия зимен ЕМОФ в Аоста през 1993 година. \r\nВодач на делегацията ни ще бъде Белчо Горанов, генсек на БОК. Участието и постиженията на младите спортисти на възраст между 14 и 18 години в тези мулти спортни прояви, организирани по идея на Жак Рог и провеждани под егидата на Европейските олимпийски комитети, са гаранция за реализиране на успешна кариера от много спортисти от Европа. Безспорно доказателство за това са спечелените три олимпийски отличия от най-успешната ни състезателка в шорттрека Жени Раданова. Участничка в четири олимпийски игри (Лилехамер 1994, Нагано 1998) и носителка на сребърен медал в коронната й дисциплина 500м и бронзов на 1000м от игрите в Солт Лейк Сити 2002, както и сребърен медал на 500м от Торино 2006. Стефан Георгиев, дългогодишен национален състезател и шампион в ски алпийски дисциплини и участник също в 4 зимни олимпийски игри (Нагано 1998, Солт Лейк Сити 2002, Торино 2006 и Ванкувър 2010). С участие и първи успехи, звездния си път започва и шампионът ни в сноуборда Радослав Янков, спечелил златен медал в паралелния слалом от ЕМОФ Хака 2007. Носител на Кристалния глобус за 2017 и участник в две зимни олимпиади в Сочи 2014 и Пьонгчанг 2018. Носител на сребърен медал от зимен фестивал в Сласк Бескиди 2009 е и най-добрия ни ски скачач, Владимир Зографски. Участник в две зимни олимпийски игри в Сочи 2014 и Пьонгчанг 2018, като при последното си участие заема 14-то място. Най-доброто класиране на български скачач от такъв форум. С два сребърни медала в алпийските ски дисциплини от ЕМОФ Форалберг/Лихтенщайн 2015 е и младата ни звезда Алберт Попов, с когото са свързани надеждите ни за пробив в световния елит в тази дисциплина.  ", "date": "2019.02.08", "title": "Изпращаме 16 спортисти на олимпийския фестивал в Сараево"}
{"url": "https://standartnews.com/sport/finlandets-otkaza-da-se-bie-s-kobrata-prez-mart-384549.html", "text": "Пропадна очакваният с голям интерес боксов мач на Кубрат Пулев с Роберт Хелениус. По програма срещата между носителят на интерконтиненталната титла на Световната боксова асоциация (WBA) в тежка категория и официален претендент за световната титла на Международната боксова федерация (IBF) Пулев (26 победи, 13 нокаута) и финландецът с шведски паспорт Хелениус (28 победи, 17 нокаута) бе насрочена за 23 март в Лос Анджелис. Съперникът на Кобрата обаче е отказал да се качи на ринга. Това се разбра от публикация в профила на Пулев във Фейсбук.Кубрат продължава усилена подготовка на Белмекен и очаква името на новия си съперник за боксовата гала на 23 март в 18-хилядната зала “Форум” в Лос Анджелис. На нея ще участва и Тервел Пулев, който от преди Нова година тренира в Лас Вега.", "date": "2019.02.08", "title": "Финландец отказа да се бие с Кобрата през март"}
{"url": "https://standartnews.com/kultura/izgubeni-spomeni-s-premiera-na-sofiya-film-fest-384585.html", "text": "Златина Русева за седми пореден път ще представи на „София филм фест“ специален акцент от фестивала „Милениум”, който тя и продуцентът Любомир Георгиев организират успешно вече 11 години в Брюксел. В афиша на столичния форум е световната премиера на „Изгубени спомени”. На кораб, който пътува по Дунав, от делтата към изворите й в Германия, са се събрали певци и инструменталисти от различни страни. Те разказват историята на великата европейска река чрез музиката, на която са посветили живота си. Събуждат паметта на реката, а композициите рисуват картини на забравени събития, които са се случвали по бреговете на Дунав и по странен начин се свързват с днешната реалност. Златина Русева е изключителен майстор в композирането на документални разкази, които провокират въображението на зрителите. Тя работи дълги години с международната хуманитарна организация „Лекари без граници“, за която създава поредица от документални ленти за цял свят – от Африка до Якутия и Тайланд. Срещите й с интересни личности и  екстремни ситуации са усъвършенствали нейния усет за пресъздаване на действителността и образите във филмите й – пълнокръвни и достоверни до болка. „Смърт в Бали“, „Портрет на един човек на властта“, „На лов за вълци“, „Забравени от войната“, „Зелени портокали за Либерия“, „Виртуозите“, „Срещу течението“, „Севт безсмъртният – Тайните на един тракийски цар“ са награждавани с призове и овации на международни фестивали. Любомир Георгиев и Златина Русева основават през 1989 година културен център и продуцентска компания „Diogene“ и създават над 60 документални творби и анимационни поредици.  „Милениум“ е единственият световен кинофестивал, посветен на основните цели на ООН за хилядолетието, определени в специална Декларация, приета в Ню Йорк през 2000 година, и насочени към премахване на бедността, насърчаване на социалните промени и гарантиране на устойчиво спрямо околната среда развитие навсякъде по света.", "date": "2019.02.08", "title": "„Изгубени спомени“ с премиера на „София филм фест“"}
{"url": "https://standartnews.com/kultura/mariya-ilieva-vliza-v-kato-dve-kapki-voda-384561.html", "text": "Мария Илиева е първата обявена звезда в предстоящия сезон на уникалното шоу за преобразявания, което стартира на 25 февруари от 20 часа по Нова телевизия.  Изпълнителката на емблематичните за БГ сцената парчета „Лунен сън“, „Нищо“, „Видимо доволни“ и други хитови заглавия ще се впусне в нови предизвикателства със старта на седмото издание. Тя ще влезе в поредица световноизестни образи, които ще провокират и забавляват с уникално присъствие и характер. „Като две капки вода\" е голямо предизвикателство за всеки артист с утвърден стил и ще ми бъде много интересно да експериментирам извън своя в продължение на 13 седмици. Предстои ми незабравимо телевизионно приключение!“, споделя българската поп икона. В минал сезон на шоуто певицата обра овациите на публиката като специален гост с образа на своя колега Миро. „Мария е изключително дисциплинирана и мотивирана. Очакваме изключително оригинални образи от нея и невероятна битка между артисти по време на лайфовете“, коментират от екипа  на продукцията и издават, че новите 8 участника са бойци, готови да дадат най-доброто от себе си за публиката и журито на шоуто.", "date": "2019.02.08", "title": "Мария Илиева влиза в „Като две капки вода“"}
{"url": "https://www.standartnews.com/sport/leykrs-bi-bostn-s-kosh-ss-sirenata-384591.html", "text": "Кош със сирената на Рахон Рондо донесе победата на Лос Анджелис Лейкърс като гост на Бостън със 129:128 в мач от редовния сезон на НБА. Звездата на \"езерняците\" Леброн Джеймс записа \"трипъл-дабъл\". Джеймс вкара 28 точки, спечели 12 борби и направи 12 асистенции.   \r\nКайри Ървинг беше най-добър за Бостън с 24 точки и 8 асистенции. В друг мач от кръга Оклахома Сити победи Мемфис със 117:95.", "date": "2019.02.08", "title": "Лейкърс би Бостън с кош със сирената"}
{"url": "https://standartnews.com/sport/lyubo-penev-e-noviya-trenor-na-tsska-sofiya-384574.html", "text": "Любослав Пенев беше представен официално на пресконференция днес като старши треньор на ЦСКА-София от спортния директор Пламен Марков. \"\"ЦСКА е моят любим отбор. Решението го взех много бързо. Аз съм си у нас, не идвам на гости. Поемането на поста носи своите рискове. Обичам предизвикателствата и затова приех предложението на ръководството\", заяви Пенев. Той обяви, че ще работи с помощници Пабло Караско, Даниел Моралес и Добри Митов. \"Четирите точки, които ни делят от първото място не са трудни за наваксване. Има още много мачове да се изиграят\", допълни бившият национален селекционер. Любо Пенев подписа за година и половина и замени начело на \"червените\" Нестор ел Маестро. \"Причината за раздялата с Ел Маестро е липса на достатъчно добри резултати, които да удовлетворяват ръководството и феновете. Треньори се сменят по такива причини. Треньорската промяна е приоритет на собствениците. Защо в този момент? На подготовката имаше резултати, които не са удовлетворили собствениците\", разясни Пламен Марков. \"Ред, дисциплина и организация. Няма да караме никого на сила да идва на тренировки и да играе за ЦСКА. Но ако стъпи вътре, трябва да дава всичко от себе си. Работим по въпроса за привличане на футболисти на различни постове. Ударите под кръста не са спирали от години и вие знаете какви са причините. Трябва да има равни начала за всички отбори\", коментира още Пенев.", "date": "2019.02.08", "title": "Любо Пенев е новият треньор на ЦСКА - София"}
{"url": "https://www.standartnews.com/sport/khristo-stoichkov-na-53-video-384590.html", "text": "Честит Рожден Ден, Ицо! Днес своя 53-ри рожден ден празнува Христо Стоичков. Най-успешният български футболист за всички времена. Легендата завинаги ще бъде в сърцата на родните фенове. По време на \"лудото американско лято\" на 1994 година поведе националния ни отбор до четвъртото място в света. Спечели голмайсторския приз на надпреварата. Камата е и единственият роден футболист, печелил \"Златната топка\" и признанието за най-добър футболист на планетата. Известен е с поразяващия си ляв крак. Хладнокръвен от \"бялата точка\" и страхотен изпълнител на свободни удари. Уникален е Ицо, неповторим и вечен! \r\nИзвън терена, Стоичков винаги е духовит и държи на своето мнение. Често се изказва остро, с което дава повод на многото си критици да съскат. \"Който играй - пичели, който ни играй - ни пичели\", гласи познатия рефрен на Камата от тв реклама. През годините той придобива различни вариации. \"Айн, цу цвайн, цу драйн. Дрън!\", заявява легендата от басейн в Щатите на емблематичното лято '94. Може немският език да не му е на ниво, но световният шампион - Германия, е победен с 2:1 и изхвърлен от надпреварата. \"Ту партс\", съмтаймс люн, съмтаймс уин, соу, фърст дей релякс\", българинът на забавен английски след мач на южноафриканския Мамелоди Съндаунс през 2009. \"Бъркал съм много, но съм имал сили да се извиня, когато съм сгрешил. Каквото съм мислил, винаги съм го казвал. Не съм се крил като мишльо и не съм се страхувал да си кажа мнението. Дори и да е грешно\".  \"Българите сме голяма работа. И правия ток ще изкривим\". \"Усещам се, че когато дойде моментът да се реши някаква победа — изригвам. Независимо дали се боря с въдиците да хвана риба, дали съм на голф или съм на терена за мачле на малки вратички\". \"Ако и моите футболисти мислеха като Веско Топалов, работата щеше да е друга\". \"Който разбира от футбол - може да направи смени, който не разбира - да прави разбор след мача\". \"Стига сте ме снимали бе, ей! Ще ви дрънна най-накрая, да вземете да мирясате\". \"Който е крал, да продължава да краде. Всеки ще си получи заслуженото..\". \"Радвал съм обикновените хора и те са ме аплодирали, но през 1994 г сложих охрана на децата си, защото \"обикновени\" хора искаха да ги отвлекат. Миналата година пък ми рязаха спирачките на джипа. Не съм забравил това и няма да го забравя\". \"Разбрах, че още отсега шведите са се уплашили. Чувам, че не искали да идват на лагер в България, а щели да ходят в Кипър на топло. Явно се приготвят за жегата, която ги чака в София\". \"Разбрал съм също, че човек спре ли потен вода да пие, не го търси за голяма работа\". \"Познавам го. Люта пиперка, като мене е!\", казва Камата за Валери Божинов. \"Ще видим като дойде Конгреса. Може пък да му сменим прическата\", изригва Камата към Борислав Михайлов. \"Като не можем да тренираме в България, ще играем карти. Там поне нямаме загуба\". \"От всеки цървул трандафор не става\". \"Ако бяхме стигнали финала, може би щяхме да сме победители, но съдбата така отреди, че един французин разплака цяла България\". \"Първото ми правило във футбола е бий чужденеца, за да те уважава. Така си заслужих уважение в съблекалнята на Барса\". \"Как е възможно? Дори моята България победи Швеция, а вие сте по-силни. От години се вижда, че страдате. Вината е на чужденците. По мое време не бяха по 20 в отбор\", недоволства българинът след неуспеха на Италия да се класира за Мондиала в Русия. \"Испанците си правят каквото си искат и тая тръгнала да ми говори, че щяла да ме съди. Къде и за какво да ме съдиш, ма госпожо? Че хората видяха кръв?\", гневи се бившият футболист на испанския вицепремиер Сорая Саенс де Сантамария. Повод за това стана намесата на полиция по време на референдума в Каталуня.", "date": "2019.02.08", "title": "Христо Стоичков на 53! (ВИДЕО)"}
{"url": "https://www.standartnews.com/sport/kholdener-specheli-vtora-poredna-svetovna-titla-v-kombinatsiyata-384605.html", "text": "Швейцарката Уенди Холденер влезе в историята на алпийските ски след като днес спечели за втори пореден път световната титла в алпийската комбинация в Оре. Среброто остана за Петра Влъхова (Словакия) на 0,03 сек, а Рагинкхил Мовинкел (Норвегия) взе бронза изоставайки от първата на 0,45 сек. В Санкт Мориц преди 2 години Холденер спечели първото си злато в алпийската комбинация. Утре ако времето в Оре позволи ще се проведе мъжкото спускане, а в неделя е дамското.", "date": "2019.02.08", "title": "Холденер спечели втора поредна световна титла в комбинацията"}
{"url": "https://www.standartnews.com/sport/10-yunoshi-na-flamengo-zaginakha-pri-pozhar-384589.html", "text": "Пожар уби 10 души на тренировъчната база на бразилския футболен клуб Фламенго, съобщи Ройтерс. Жертвите са футболисти от школата на клуба, които са спели в общежитието до тренировъчното игрище \"Ниньо де Урубу\" в един от кварталите на Рио де Жанейро. Още трима души са с различни травми след избухналия пожар. Никоя от жертвите още не е идентифицирана, но в сградата са били настанени футболисти на възраст между 14 и 17 години. Все още не е ясна причината за пожара. Преди два месеца игрището и общежитието са били реновирани..", "date": "2019.02.08", "title": "10 юноши на Фламенго загинаха при пожар"}
{"url": "https://www.standartnews.com/sport/beretini-izkhvrli-i-verdasko-ot-sofia-open-384594.html", "text": "Италианецът Матео Беретини направи поредната сензация на Sofia Open, като победи №6 в схемаат Фернандо Вердаско (Исп) с 4:6, 7:5, 6:4. Преди това той отстрани и водача в схемата Карен Хачанов. Беретини, който е №53 ще срещне на ранния полуфинал утре Мартон Фучович (Унгария), който се класира без игра след отказа на Роберто Баутиста Агут.", "date": "2019.02.08", "title": "Беретини изхвърли и Вердаско от Sofia Open"}
{"url": "https://standartnews.com/biznes/fibank-ss-spetsialni-predlozheniya-za-sv-valentin-i-8-mi-mart-384593.html", "text": "Fibank (Първа инвестиционна банка) предлага на своите клиенти чрез своя онлайн магазин Gold & Silver нови неустоими предложения за предстоящите празници Св. Валентин и 8-ми март: сребърна цветна монета за влюбени „Св. Валентин”, сребърно сърце с холограма, златно кюлче-медальон – Фея и куп други предложения. Стандартната цена на сребърната монета за влюбени „Св. Валентин” е 125 лв., сребърното кюлче-медальон EMO JOY Kiss струва 100 лв., а сребърното сърце с холограма – 55 лв. В периода от 8-и февруари до 8-и март 2019 г. всички дванадесет продукта, включени в промоцията, ще се предлагат с 5% отстъпка. Сребърната монета „Св. Валентин” е с цветно изображение на две сърца, изработена от 1 тройунция сребро с най-висока проба 999/1000. Монетата е с диаметър от 40.7 мм и се продава в луксозна кутийка под формата на сърце, украсена с кристали „Сваровски”. За първи път в България – Първа инвестиционна банка продава кюлчета-медальони от серията EMO JOY. Авангардните талисмани са изработени в най-престижната швейцарска рафинерия ПАВП, чийто официален представител за България е Fibank. Повече информация за текущата промоция и всички продукти, които са включени в нея, можете да откриете и в сайта на банката: http://my.fibank.bg/GoldShop", "date": "2019.02.08", "title": "Fibank със специални предложения за Св. Валентин и 8-ми март"}
{"url": "https://standartnews.com/sport/virus-izvadi-ot-sofia-open-bautista-agut-384588.html", "text": "Вирусно заболяване стана причина първият победител в тенис турнира София Оупън през 2016 година Роберто Баутиста Агут да се откаже да продължи в турнира. Поставеният под №4 испанец победи на осминафиналите Матю Ебдън след обрат с 3:6, 6:2, 6:2, но още тогава си личеше, че не е напълно здрав. Така неговият днешен съперник Мартон Фучович се класира без игра на полуфиналите. Там негов опонент ще бъде Матео Беретини, който победи Фернандо Вердаско  4:6, 7:5, 6:4.", "date": "2019.02.08", "title": "Вирус извади от Sofia Open Баутиста Агут"}
{"url": "https://www.standartnews.com/sport/virus-izvadi-ot-sofia-open-bautista-agut-384588.html", "text": "Вирусно заболяване стана причина първият победител в тенис турнира София Оупън през 2016 година Роберто Баутиста Агут да се откаже да продължи в турнира. Поставеният под №4 испанец победи на осминафиналите Матю Ебдън след обрат с 3:6, 6:2, 6:2, но още тогава си личеше, че не е напълно здрав. Така неговият днешен съперник Мартон Фучович се класира без игра на полуфиналите. Там негов опонент ще бъде Матео Беретини, който победи Фернандо Вердаско  4:6, 7:5, 6:4.", "date": "2019.02.08", "title": "Вирус извади от Sofia Open Баутиста Агут"}
{"url": "https://www.standartnews.com/sport/kolev-trgvam-si-ot-levski-ako-bozhkov-ne-che-nyama-da-e-sobstvenik-384575.html", "text": "Изпълнителният директор на Левски Павел Колев даде ексклузивно интервю пред по повод последните бурни събития на \"Герена\". Както е известно, от вчера за собственици в Левски се спрягат Димитър Иванков, Христо Йовов и Даниел Боримиров. \"Аз съм назначен от Васил Божков на работа в клуба. Нямам информация, че акциите са прехвърлени на други хора. На този етап съм на работа в Левски. Ако Васил Божков ми каже, че няма да е собственик, тогава ще си тръгна. Това ще стори и целият управителен съвет на клуба, тъй като е напълно нормално. Нашата работа е да извършим одит в клуба и да начертаем стратегия за бъдещето на Левски. Нямам информация за прехвърлени акции, заяви Колев пред  .", "date": "2019.02.08", "title": "Колев: Тръгвам си, ако Божков каже, че няма да е собственик"}
{"url": "https://standartnews.com/sport/kolev-trgvam-si-ot-levski-ako-bozhkov-ne-che-nyama-da-e-sobstvenik-384575.html", "text": "Изпълнителният директор на Левски Павел Колев даде ексклузивно интервю пред по повод последните бурни събития на \"Герена\". Както е известно, от вчера за собственици в Левски се спрягат Димитър Иванков, Христо Йовов и Даниел Боримиров. \"Аз съм назначен от Васил Божков на работа в клуба. Нямам информация, че акциите са прехвърлени на други хора. На този етап съм на работа в Левски. Ако Васил Божков ми каже, че няма да е собственик, тогава ще си тръгна. Това ще стори и целият управителен съвет на клуба, тъй като е напълно нормално. Нашата работа е да извършим одит в клуба и да начертаем стратегия за бъдещето на Левски. Нямам информация за прехвърлени акции, заяви Колев пред  .", "date": "2019.02.08", "title": "Колев: Тръгвам си, ако Божков каже, че няма да е собственик"}
{"url": "https://standartnews.com/biznes/prodavat-na-trg-125-kg-nakiti-384551.html", "text": "Държавата  обяви публична продажба чрез търг с тайно наддаване на над 12.5 кг златни и сребърни пръстени, гривни, обици, медальони, синджири, колиета. Накитите са задържани при митнически проверки на МП Капитан Андреево. Търгът се провежда по реда на Данъчно-осигурителния процесуален кодекс /ДОПК/ за стоки, изоставени или отнети в полза на държавата по досъдебни и административнонаказателни производства, водени от ТД Южна морска, в чийто териториален обхват е МП Капитан Андреево. За предстоящия търг златните и сребърни бижута са обявени в 12 групи, а желаещите за участие следва да подадат заявление по образец за всяка група поотделно, както и ценово предложение. Заявленията се подават в деловодството на Териториална дирекция Южна морска в град Бургас на адрес: град Бургас, ул.\"Княз Александър Батенберг\"№1, в срок от 18.02.2019 г. до 20.02.2019 г. Купувачите на стоките е необходимо да притежават разрешение за извършване на сделки с благородни метали, съгласно чл.13 от Валутния закон. Условията за провеждане на търга, списък на стоките, продажната им цена и размера на депозита са на разположение в сградата на ТД Южна морска на адрес: Свиленград, ул.\"Асен Илиев\" №1, както и на интернет страницата на Агенция \"Митници\" http://www.customs.bg/, в секция \"Публични продажби\", под секция \"Публични продажби по ДОПК\".      ", "date": "2019.02.08", "title": "Продават на търг 12,5 кг  накити"}
{"url": "https://standartnews.com/biznes/moto-g7-modelite-na-motorola-v-magazinite-na-vivacom-384603.html", "text": "Дългоочакваните модели на Motorola от серията moto g7 – Power и Plus, вече са налични както в магазинната мрежа на VIVACOM, така и в сайта на телекома www.vivacom.bg.   притежава 6.2” Max Vision дисплей със съотношение на картината 19:9 и резолюция 720х1520. Процесорът му е Snapdragon 632 с 4GB RAM памет, а вграденото пространство за съхранение е 64GB с възможност за разширяване до 512GB. Смартфонът разполага с голяма 5,000mAh батерия, която издържа повече от 2 дена без презареждане. Устройството е снабдено с 12МР двойна задна камера и 8МР камера за селфита. За сигурността му отговарят четец за пръстови отпечатъци, разположен на гърба, както и опция за лицево разпознаване. Moto G7 Power може да бъде закупен за 9,98 лв. на месец с мобилен план SMART U.  А потребителите, които държат на оптималното представяне и параметри на своя смартфон, могат да заложат на  . Той също е с 6.2” Max Vision дисплей, но с Full HD+ резолюция 1080х2270. С по-мощен процесор Snapdragon 636 с 4GB RAM памет, вградено пространство за съхранение от 64GB и възможност за разширяване до 512GB. Батерията на смартфона е 3,000mAh, което стига за един пълен ден, но с 27W TurboPower зареждане само за 15 минути може да се набави енергия за цели 12 часа. Камерите на Moto G7 Plus са впечатляващи – двойна задна 16МР + 5МР с оптична стабилизация на изображението и вграден изкуствен интелект и 12МР предна. Сигурността и тук е гарантирана – четец за пръстови отпечатъци и функция за лицево разпознаване. Устройството се предлага на цена от 19,98 лв. на месец с план SMART U. \r\n ", "date": "2019.02.08", "title": "Мoto G7 моделите на Motorola в магазините на VIVACOM"}
{"url": "https://standartnews.com/sport/10-yunoshi-na-flamengo-zaginakha-pri-pozhar-384589.html", "text": "Пожар уби 10 души на тренировъчната база на бразилския футболен клуб Фламенго, съобщи Ройтерс. Жертвите са футболисти от школата на клуба, които са спели в общежитието до тренировъчното игрище \"Ниньо де Урубу\" в един от кварталите на Рио де Жанейро. Още трима души са с различни травми след избухналия пожар. Никоя от жертвите още не е идентифицирана, но в сградата са били настанени футболисти на възраст между 14 и 17 години. Все още не е ясна причината за пожара. Преди два месеца игрището и общежитието са били реновирани..", "date": "2019.02.08", "title": "10 юноши на Фламенго загинаха при пожар"}
{"url": "https://www.standartnews.com/sport/ludogorets-udari-loko-go-384606.html", "text": "Лудогорец победи Локомотив Горна Оряховица с 3:0 в последната си контрола преди старта на пролетния дял в първенството на Първа лига. Мачът се игра пред солидно количество фенове на клубната база в Разград. През първото полувреме Лудогорец имаше пълно превъзходство, като пропуски направиха Клаудио Кешеру и Вандерсон. Голът във вратата на Евгени Александров падна минута преди почивката, когато румънският нападател се разписа след асистенция на Вандерсон. В първите минути на втората част в игра за Лудогорец се появиха Адриан Попа и Драгош Григоре, които заеха местата съответно на Джоди Лукоки и Рафаел Форстър. В 54-ата минута шампионите стигнаха до втори гол. Моци намери Марселиньо в наказателното поле на Локомотив и бразилецът с български паспорт заби красиво попадение. Двамата бяха замесении при третия гол във вратата на гостите от Горна Оряховица в 85-ата минута. Моци стреля от воле, като заелият добра позиция в малкото наказателно поле Марселиньо отклони топката покрай вратаря Александров за крайното 3:0. Следващия петък Лудогорец гостува на Верея в мач от XXI кръг на Първа лига. Двубоят започва в 17:30 часа.", "date": "2019.02.08", "title": "Лудогорец удари Локо ГО"}
{"url": "https://www.standartnews.com/sport/manolev-napusna-armiyata-384607.html", "text": "Станислав Манолев вече не е футболист на ЦСКА. Опитният защитник и \"армейците\" се разделиха по взаимно съгласие преди малко. Пред поливалентният футболист има няколко оферти от чуждестранни тимове, които той ще разгледа в близките дни. Манолев бе един от твърдите титуляри при старши треньора Нестор Ел Маестро през есенния полусезон на Първа лига като записа 11 мача, в които вкара 1 гол и направи 1 асистенция. Юношата на Пирин е един от най-скъпите трансфери на български футболист зад граница, като през 2009 година холандският гранд ПСВ Айндховен плати за него на Литекс над 3 млн. евро. След това Манолев носи екипте на английския Фулъм и руските Кубан Краснодар и Динамо Москва.", "date": "2019.02.08", "title": "Манолев напусна \"Армията\""}
{"url": "https://www.standartnews.com/sport/izprashchame-16-sportisti-na-olimpiyskiya-festival-v-saraevo-384547.html", "text": "Шестнайсет наши състезатели тръгват са 14-то издание на Европейския младежки олимпийски зимен фестивал в Сараево и Източно Сараево. Надпреварата ще е от 9 до 16 февруари. България ще бъде представена от 5 вида спорт - биатлон, ски-алпийски дисциплини, ски бягане, шорттрек и фигурно пързаляне. Като треньори в официалната  делегация са включени най-титулуваната ни състезателка в шорттрека Евгения Раданова и един от успешните ни алпийци Стефан Георгиев, като и двамата са участници в първия зимен ЕМОФ в Аоста през 1993 година. \r\nВодач на делегацията ни ще бъде Белчо Горанов, генсек на БОК. Участието и постиженията на младите спортисти на възраст между 14 и 18 години в тези мулти спортни прояви, организирани по идея на Жак Рог и провеждани под егидата на Европейските олимпийски комитети, са гаранция за реализиране на успешна кариера от много спортисти от Европа. Безспорно доказателство за това са спечелените три олимпийски отличия от най-успешната ни състезателка в шорттрека Жени Раданова. Участничка в четири олимпийски игри (Лилехамер 1994, Нагано 1998) и носителка на сребърен медал в коронната й дисциплина 500м и бронзов на 1000м от игрите в Солт Лейк Сити 2002, както и сребърен медал на 500м от Торино 2006. Стефан Георгиев, дългогодишен национален състезател и шампион в ски алпийски дисциплини и участник също в 4 зимни олимпийски игри (Нагано 1998, Солт Лейк Сити 2002, Торино 2006 и Ванкувър 2010). С участие и първи успехи, звездния си път започва и шампионът ни в сноуборда Радослав Янков, спечелил златен медал в паралелния слалом от ЕМОФ Хака 2007. Носител на Кристалния глобус за 2017 и участник в две зимни олимпиади в Сочи 2014 и Пьонгчанг 2018. Носител на сребърен медал от зимен фестивал в Сласк Бескиди 2009 е и най-добрия ни ски скачач, Владимир Зографски. Участник в две зимни олимпийски игри в Сочи 2014 и Пьонгчанг 2018, като при последното си участие заема 14-то място. Най-доброто класиране на български скачач от такъв форум. С два сребърни медала в алпийските ски дисциплини от ЕМОФ Форалберг/Лихтенщайн 2015 е и младата ни звезда Алберт Попов, с когото са свързани надеждите ни за пробив в световния елит в тази дисциплина.  ", "date": "2019.02.08", "title": "Изпращаме 16 спортисти на олимпийския фестивал в Сараево"}
{"url": "https://standartnews.com/biznes/79-novi-milioneri-u-nas-za-godina-384611.html", "text": "79 нови депозити над 1 милион лева са открити в банките през 2018 г. С 9,5% се е увеличил броят на влоговете със седемцифрена сума спрямо предходната година. Ако през 2017 г. те са били 833 броя, то към края на миналата година вече са 912. Като стойност пък са нараснали с 10,4%, до 2,241 милиарда лева. Големите депозити се увеличават, докато малките се топят. Това сочат предварителните данни на БНБ към края на декември 2018 г. в сравнение със същия период на предходната година. Тенденцията показва, че богатите у нас стават все по-богати, а бедните обедняват още повече. Най-сериозно увеличение и като брой, и като стойност има на спестяванията над 500 хиляди до 1 милион лева. На годишна база те са нараснали с 20,3%, до 1668 броя, и с 20,8% като стойност, до общо 1,030 милиарда лева. Това показва, че парите не се инвестират като капитал в бизнес, а се държат в банките. В същото време има намаление на влоговете до 1000 лева, над 1000 до 2500 лева и над 2500 до 5000 лева. \r\nТези суми обикновено се заделят за покриване на неотложни нужни или ремонти, а дори и на различни задължения, за които заплатата не стига. Или пък за покупка на нови мебели, телевизори, телефони и др., за които е трябвало да се спестяват пари.  Като цяло депозитите на домакинствата към края на 2018 година намаляват като брой, но се увеличават като стойност. През четвъртото тримесечие те са общо 9,750 милиона броя и възлизат на над 51,5 милиарда лева. Като брой намаляват спрямо 2017 година с 2,6%, или с 264 хиляди, но като стойност са с 3,7 милиарда лева повече. От големите влогове най-сериозен дял имат тези в групата над 50 хиляди до 100 хиляди лева и над 100 хиляди до 200 хиляди лева. Първата група достига 8,283 милиарда лева към декември 2018 година, а втората - 7,106 милиарда лева. За същия период кредитите на домакинствата са се увеличили с 11,1%, или с 2,2 милиарда лева, до общо 21,829 милиарда лева. При заемите има по-осезаемо увеличение на тези за малки суми, както и на големите между 100 хиляди и 500 хиляди лева. Значителен е спадът обаче в групата над 500 хиляди лева. Данните сочат, че към края на миналата година кредитите до 1000 лева са с 13,7% повече като брой - до над 1,561 милиона, а като стойност са над 535 хиляди лева. Тези над 1000 и до 2500 лева растат с 12,3% като брой до 411 хиляди броя или до повече от 668 хиляди лева. В същото време с 22,6 на сто като брой и с 24,8 % като стойност са спаднали заемите над 500 до 1 милион лева. Към декември 2018 година те са общо 613 броя, или 416 милиона лева. Тези над 1 милион лева намаляват с 11,7% като брой и с 4,6% като стойност до общо 272 броя или 454 милиона лева. Това е още една тенденция, която показва отказ от инвестиране.  \r\n ", "date": "2019.02.08", "title": "79 нови милионери  у нас за година"}
{"url": "https://standartnews.com/sport/khristo-stoichkov-na-53-video-384590.html", "text": "Честит Рожден Ден, Ицо! Днес своя 53-ри рожден ден празнува Христо Стоичков. Най-успешният български футболист за всички времена. Легендата завинаги ще бъде в сърцата на родните фенове. По време на \"лудото американско лято\" на 1994 година поведе националния ни отбор до четвъртото място в света. Спечели голмайсторския приз на надпреварата. Камата е и единственият роден футболист, печелил \"Златната топка\" и признанието за най-добър футболист на планетата. Известен е с поразяващия си ляв крак. Хладнокръвен от \"бялата точка\" и страхотен изпълнител на свободни удари. Уникален е Ицо, неповторим и вечен! \r\nИзвън терена, Стоичков винаги е духовит и държи на своето мнение. Често се изказва остро, с което дава повод на многото си критици да съскат. \"Който играй - пичели, който ни играй - ни пичели\", гласи познатия рефрен на Камата от тв реклама. През годините той придобива различни вариации. \"Айн, цу цвайн, цу драйн. Дрън!\", заявява легендата от басейн в Щатите на емблематичното лято '94. Може немският език да не му е на ниво, но световният шампион - Германия, е победен с 2:1 и изхвърлен от надпреварата. \"Ту партс\", съмтаймс люн, съмтаймс уин, соу, фърст дей релякс\", българинът на забавен английски след мач на южноафриканския Мамелоди Съндаунс през 2009. \"Бъркал съм много, но съм имал сили да се извиня, когато съм сгрешил. Каквото съм мислил, винаги съм го казвал. Не съм се крил като мишльо и не съм се страхувал да си кажа мнението. Дори и да е грешно\".  \"Българите сме голяма работа. И правия ток ще изкривим\". \"Усещам се, че когато дойде моментът да се реши някаква победа — изригвам. Независимо дали се боря с въдиците да хвана риба, дали съм на голф или съм на терена за мачле на малки вратички\". \"Ако и моите футболисти мислеха като Веско Топалов, работата щеше да е друга\". \"Който разбира от футбол - може да направи смени, който не разбира - да прави разбор след мача\". \"Стига сте ме снимали бе, ей! Ще ви дрънна най-накрая, да вземете да мирясате\". \"Който е крал, да продължава да краде. Всеки ще си получи заслуженото..\". \"Радвал съм обикновените хора и те са ме аплодирали, но през 1994 г сложих охрана на децата си, защото \"обикновени\" хора искаха да ги отвлекат. Миналата година пък ми рязаха спирачките на джипа. Не съм забравил това и няма да го забравя\". \"Разбрах, че още отсега шведите са се уплашили. Чувам, че не искали да идват на лагер в България, а щели да ходят в Кипър на топло. Явно се приготвят за жегата, която ги чака в София\". \"Разбрал съм също, че човек спре ли потен вода да пие, не го търси за голяма работа\". \"Познавам го. Люта пиперка, като мене е!\", казва Камата за Валери Божинов. \"Ще видим като дойде Конгреса. Може пък да му сменим прическата\", изригва Камата към Борислав Михайлов. \"Като не можем да тренираме в България, ще играем карти. Там поне нямаме загуба\". \"От всеки цървул трандафор не става\". \"Ако бяхме стигнали финала, може би щяхме да сме победители, но съдбата така отреди, че един французин разплака цяла България\". \"Първото ми правило във футбола е бий чужденеца, за да те уважава. Така си заслужих уважение в съблекалнята на Барса\". \"Как е възможно? Дори моята България победи Швеция, а вие сте по-силни. От години се вижда, че страдате. Вината е на чужденците. По мое време не бяха по 20 в отбор\", недоволства българинът след неуспеха на Италия да се класира за Мондиала в Русия. \"Испанците си правят каквото си искат и тая тръгнала да ми говори, че щяла да ме съди. Къде и за какво да ме съдиш, ма госпожо? Че хората видяха кръв?\", гневи се бившият футболист на испанския вицепремиер Сорая Саенс де Сантамария. Повод за това стана намесата на полиция по време на референдума в Каталуня.", "date": "2019.02.08", "title": "Христо Стоичков на 53! (ВИДЕО)"}
{"url": "https://standartnews.com/sport/leykrs-bi-bostn-s-kosh-ss-sirenata-384591.html", "text": "Кош със сирената на Рахон Рондо донесе победата на Лос Анджелис Лейкърс като гост на Бостън със 129:128 в мач от редовния сезон на НБА. Звездата на \"езерняците\" Леброн Джеймс записа \"трипъл-дабъл\". Джеймс вкара 28 точки, спечели 12 борби и направи 12 асистенции.   \r\nКайри Ървинг беше най-добър за Бостън с 24 точки и 8 асистенции. В друг мач от кръга Оклахома Сити победи Мемфис със 117:95.", "date": "2019.02.08", "title": "Лейкърс би Бостън с кош със сирената"}
{"url": "https://standartnews.com/sport/kholdener-specheli-vtora-poredna-svetovna-titla-v-kombinatsiyata-384605.html", "text": "Швейцарката Уенди Холденер влезе в историята на алпийските ски след като днес спечели за втори пореден път световната титла в алпийската комбинация в Оре. Среброто остана за Петра Влъхова (Словакия) на 0,03 сек, а Рагинкхил Мовинкел (Норвегия) взе бронза изоставайки от първата на 0,45 сек. В Санкт Мориц преди 2 години Холденер спечели първото си злато в алпийската комбинация. Утре ако времето в Оре позволи ще се проведе мъжкото спускане, а в неделя е дамското.", "date": "2019.02.08", "title": "Холденер спечели втора поредна световна титла в комбинацията"}
{"url": "https://www.standartnews.com/sport/levski-zavrshi-khiks-ss-srbi-384614.html", "text": "Левски завърши 1:1 в последната си контрола от подготовката в Кипър срещу сръбския Чукарички. По този начин „сините“ записаха трето равенство и завършиха лагера си без постигнат успех. Голът за българския отбор реализира Давде Мариани в самото начало на мача. Проверката се игра при много тежки условия, тъй като теренът бе наводнен и това затрудни футболистите и на двата отбора. „Сините“ поведоха в резултата в 7-та минута. Жерсон Кабрал подаде на Давиде Мариани, който напредна, излезе сам срещу Неманя Стеванович, след което хладнокръвно реализира. Сръбският отбор изравни резултата в 33-та минута. Александър Джорджевич бе изведен сам срещу Николай Михайлов и сръбският футболист вкара за 1:1. ", "date": "2019.02.08", "title": "Левски завърши хикс със сърби"}
{"url": "https://standartnews.com/sport/ludogorets-udari-loko-go-384606.html", "text": "Лудогорец победи Локомотив Горна Оряховица с 3:0 в последната си контрола преди старта на пролетния дял в първенството на Първа лига. Мачът се игра пред солидно количество фенове на клубната база в Разград. През първото полувреме Лудогорец имаше пълно превъзходство, като пропуски направиха Клаудио Кешеру и Вандерсон. Голът във вратата на Евгени Александров падна минута преди почивката, когато румънският нападател се разписа след асистенция на Вандерсон. В първите минути на втората част в игра за Лудогорец се появиха Адриан Попа и Драгош Григоре, които заеха местата съответно на Джоди Лукоки и Рафаел Форстър. В 54-ата минута шампионите стигнаха до втори гол. Моци намери Марселиньо в наказателното поле на Локомотив и бразилецът с български паспорт заби красиво попадение. Двамата бяха замесении при третия гол във вратата на гостите от Горна Оряховица в 85-ата минута. Моци стреля от воле, като заелият добра позиция в малкото наказателно поле Марселиньо отклони топката покрай вратаря Александров за крайното 3:0. Следващия петък Лудогорец гостува на Верея в мач от XXI кръг на Първа лига. Двубоят започва в 17:30 часа.", "date": "2019.02.08", "title": "Лудогорец удари Локо ГО"}
{"url": "https://standartnews.com/sport/beretini-izkhvrli-i-verdasko-ot-sofia-open-384594.html", "text": "Италианецът Матео Беретини направи поредната сензация на Sofia Open, като победи №6 в схемаат Фернандо Вердаско (Исп) с 4:6, 7:5, 6:4. Преди това той отстрани и водача в схемата Карен Хачанов. Беретини, който е №53 ще срещне на ранния полуфинал утре Мартон Фучович (Унгария), който се класира без игра след отказа на Роберто Баутиста Агут.", "date": "2019.02.08", "title": "Беретини изхвърли и Вердаско от Sofia Open"}
{"url": "https://standartnews.com/sport/manolev-napusna-armiyata-384607.html", "text": "Станислав Манолев вече не е футболист на ЦСКА. Опитният защитник и \"армейците\" се разделиха по взаимно съгласие преди малко. Пред поливалентният футболист има няколко оферти от чуждестранни тимове, които той ще разгледа в близките дни. Манолев бе един от твърдите титуляри при старши треньора Нестор Ел Маестро през есенния полусезон на Първа лига като записа 11 мача, в които вкара 1 гол и направи 1 асистенция. Юношата на Пирин е един от най-скъпите трансфери на български футболист зад граница, като през 2009 година холандският гранд ПСВ Айндховен плати за него на Литекс над 3 млн. евро. След това Манолев носи екипте на английския Фулъм и руските Кубан Краснодар и Динамо Москва.", "date": "2019.02.08", "title": "Манолев напусна \"Армията\""}
{"url": "https://www.standartnews.com/sport/tsitsipas-zagubi-ot-monfis-na-sofia-open-384615.html", "text": "Гаел Монфис (Фр) зае последното място за полуфиналите на тенис турнира Sofia Open 2019 ATP 250 след победа с 6:4 и 7:6 (5) над Стефанос Циципас от Гърция. Двубоят в „Арена Армеец“ бе гледан от повече от 5000 хиляди зрители на живо и предложи тенис от най-високо ниво.", "date": "2019.02.08", "title": "Циципас загуби от Монфис на Sofia Open"}
{"url": "https://standartnews.com/sport/levski-zavrshi-khiks-ss-srbi-384614.html", "text": "Левски завърши 1:1 в последната си контрола от подготовката в Кипър срещу сръбския Чукарички. По този начин „сините“ записаха трето равенство и завършиха лагера си без постигнат успех. Голът за българския отбор реализира Давде Мариани в самото начало на мача. Проверката се игра при много тежки условия, тъй като теренът бе наводнен и това затрудни футболистите и на двата отбора. „Сините“ поведоха в резултата в 7-та минута. Жерсон Кабрал подаде на Давиде Мариани, който напредна, излезе сам срещу Неманя Стеванович, след което хладнокръвно реализира. Сръбският отбор изравни резултата в 33-та минута. Александър Джорджевич бе изведен сам срещу Николай Михайлов и сръбският футболист вкара за 1:1. ", "date": "2019.02.08", "title": "Левски завърши хикс със сърби"}
{"url": "https://standartnews.com/mneniya/kak-dyado-dobri-vleze-vv-feysbuk-ot-otvdnoto-384555.html", "text": ". От отвъдното. Съвети за здраве и дълголетие, картички от типа \"Лайкни и предай нататък\", както и последните новини. А, и реклами. Безсребърникът, който приживе бе еталон за морал и цял живот просеше, за да даде припечеленото на църквата, след смъртта си по ирония на съдбата бе превърнат от определени сайтове в оръжие, чрез което да трупат трафик към себе си. Ако човек отвори социалните мрежи, ще види няколко страници на Дядо Добри, който надали знаеше какво е Фейсбук. Някои от тях търсят спомоществователство за негови паметници, споделят книги и публикации за него. Една от тях обаче директно отвежда към информационен сайт, който споделя публикациите си от името на стареца от Байлово и обира лайковете, дадени за него. Като по всяка вероятност му приписва думи, които той нито е казвал, нито е помислял да каже. Ето какво ни казва например \"Дядо Добри\": \"Тръгни по пътя, който си избрал, останалото остави на Бог!\" Нещо като нищо, но споделено от 55 души, поне засега. Над друга негова снимка пък пише: \"Харесай и сподели, утре ще имаш голям късмет!\" И доверчивите вярващи хора, които искрено искат да имат някакъв морален стожер, пък и късмет с едно споделяне във Фейсбук, споделят на поразия. Някой доста нахално се опитва да спекулира с факта, че за хиляди хора старецът бе /и още е/ своеобразен кумир, който съхраняваше дори и в най-тежки моменти усещането за морал и съхранени ценности, за нещо, което е по-високо от нас и възприятието ни на света. Една така наречена \"стара българска благословия\" на тази страница е споделена от близо 3000 души. А, освен това \"Дядо Добри\" харесва и Асоциацията на хотелиерите и ресторантьорите от Русе, Националната асоциация на малкия и среден бизнес, честити рождения ден на Стоянка Мутафова, а на всички нас - Трифон Зарезан. С две думи - пуска всеядно всякакви послания и реклами с идеята, че в необятното море на интернет пребивават много немислещи хора, които ще реагират първосигнално и ще кликнат върху страницата, за да получат благословия и късмет, все едно ще изтъркат талонче. И превръща в бизнес един човек, който приживе не е имал нищо общо с бизнеса.  ", "date": "2019.02.08", "title": "Как Дядо Добри влезе  във Фейсбук от отвъдното"}
{"url": "https://standartnews.com/biznes/gigantt-teklas-stpva-i-vv-vratsa-384613.html", "text": "\"Теклас\" е дългоочакваният голям инвеститор, който стъпва във Враца. Компанията ще изгради в града шестия си завод на територията на България. \"Теклас\"  произвежда каучукови водни съединени и пластмасови изделия за най-големите в автомобилостроенето и е избрала Враца за най-новата си фабрика, става ясно от изявление на кмета на града Калин Каменов, пише money.bg. В началото компанията ще наеме 500 души, а на по-късен етап техният брой ще се удвои. На компанията вече са предложени няколко терена, предстои тя да избере къде ще вдигне завода си. Изграждането му ще продължи 6 месеца. \"Теклас България\" е собственост на турската Teklas Kauçuk Sanayi ve Ticaret. Българското подразделение  вече притежава четири завода в Кърджали и един в Крумовград. За \"Теклас\", която откри първата си дейност у нас през 2004 г., работят над 2 100 души. Във Враца ще бъде отворен и завод на \"МД Електроник\", като инвестицията в него е около €11 милиона. Във фабриката ще бъдат наети 1 000 души. Автомобилният сектор се превръща във все по-важен за България. По данни на Министерство на икономиката през 2018 година са направени инвестиции в размер на близо 200 милиона лева и са открити нови 3 200 работни места", "date": "2019.02.08", "title": "Гигантът \"Теклас\" стъпва и във Враца"}
{"url": "https://standartnews.com/svyat/putin-uvolni-devetima-generali-384608.html", "text": "Деветима руски генерали уволни президентът  Владимир Путин, предаде ТАСС. Военните са висши чинове от вътрешното министерство, Следствения комитет на Руската федерация, Федералната служба за изпълнение на наказанията и министерството на извътредните ситуации. Освободени от длъжност трима генерали от министерството на вътрешните работи - началникът на управлението за икономическа сигурност и противодействие на корупцията в Москва генерал-майор Сергей Солопов, зам.-министърът на вътрешните работи на Република Татарстан генерал-майор Рафаил Гилманов и зам.-началника на вътрешните работи на Красноярския край генерал-майор Александър Кузнецов, информира epicenter.bg. От министерството на извънредните ситуации са освободени: генерал-лейтенант Сергей Диденко - началник на Сибирския регионален отдел на федералното Министерство на извънредните ситуации, началникът на Южния регионален център генерал-полковник внутренней Игор Одер и началникът на Северозападния регионален център генерал-полковник Игор Панин. Освободени са още генерал-майор Ирина Зейберт – старши помощник на председателя на Следствения комитет в Москва, ръководителят на следственото управления в Реипублика Татарстан генерал-лейтенант Павел Николаев и генерал-майор Владимир Никитеев - началник на управлението на Федералната служба за изпълнение на наказанията в западната Кировска област.", "date": "2019.02.08", "title": "Путин уволни деветима генерали"}
{"url": "https://standartnews.com/svyat/mustafa-karaday-prisstva-na-molitvena-zakuska-pri-donald-trmp-384541.html", "text": "Председателят на ДПС Мустафа Карадайъ присъства на годишната молитвената закуска при президента на САЩ Доналд Тръмп, която се провежда за 67-ма поредна година и събира общественици и политици от повече от сто държави от цял свят в името на духовните и семейни ценности за работа в услуга на общността и добруването между хората от всички религии, етноси и националности. Националната молитвена закуска е международен форум, който се организира съвместно от Белия дом и Конгреса на САЩ. Провежда се ежегодно през първия четвъртък на февруари. На закуската, освен президентът на САЩ, традиционно присъстват и членове на правителството, Конгреса, дипломатическия корпус, висшата администрация, въоръжените сили на САЩ, както и дипломати, бизнесмени, политически, религиозни, научни, стопански и държавни лидери от различни държави. Преди мероприятието председателят на ДПС разговаря с посланика за международна религиозна свобода Сам Броунбек.", "date": "2019.02.08", "title": "Мустафа Карадайъ присъства на молитвена закуска при Доналд Тръмп"}
{"url": "https://standartnews.com/svyat/iznudvat-s-goli-snimki-nay-bogatiya-mzh-v-sveta-384552.html", "text": "Най-богатият човек в света - основателят на \"Амазон\" Джеф Безос, се оплака от изнудване с голи снимки. Милиардерът обвини \"Нешънъл Инкуаийърър\", че се е опитвал да го рекетира с негови голи снимки. Таблоидът поискал пари, за да не пуска пикантни фотоси на Безос, изпратени до бившата телевизионна звезда Лорън Санчез, с която милиардерът има връзка. Преди това изданието, чиито собственик е близък на президента Тръмп, публикува пикантни SMS-и, писани от Безос. Сега обаче е поискало милиардерът да направи публично изявление в тяхна полза, в което да каже, че Амазон няма никакви данни или основание са подозира, че отразяването от American Media е било политически мотивирано или повлияно от политически сили\". Джеф Безос и съпругата му се разведоха след 25 години брак. В деня, в който новината беше официално съобщена, \"Нешънъл Инкуайърър\" разкри връзката между милиардера и Лорин Санчес и се похвали, че има техни интимни текстови съобщения. Безос нае Гавин де Бекер, експерт по сигурността на връзките с обществеността, който да разследва как таблоидът се е сдобил с личната информация. Де Бекер докладва, че публикацията на таблоида е била политически мотивирана. А притежаваният от милиардера \"Вашингтон поуст\" продължава да разследва връзки на президента Тръмп с Русия.", "date": "2019.02.08", "title": "Изнудват с голи снимки най-богатия мъж в света"}
{"url": "https://standartnews.com/svyat/mzht-razstrelyan-ot-politsai-v-amsterdam-razmakhval-pistolet-384545.html", "text": "Той беше убит в сряда вечер край сградата на холандската централна сграда в центъра на Амстердам. Полицаите се отзоваха на сигнал за въоръжен мъж, който се разхожда на улицата. Той се приближил до пристигналите полицаи с \"оръжието\", при което бе застрелян. Според разкази на свидетели се чули около 20 изстрела, като до момента не бе известно дали и нарушителят е произвел такива. При стрелбата бе ранен и един случаен минувач. От прокуратурата в града съобщиха, че най-вероятно става дума за самоубийствен акт и жертвата е нарочно е предизвикал полицията да го убие. Подробности за самоличността и мотивите на жертвата не са известни.  ", "date": "2019.02.08", "title": "Мъжът, разстрелян от полицаи в Амстердам, размахвал пистолет"}
