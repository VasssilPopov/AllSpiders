{"url": "https://www.standartnews.com/lifestyle/nova-tekhnologiya-regenerira-kozhata-399185.html", "text": "Слънцето в комбинация със солената морска вода, стресът и другите външни фактори ускорява дехидратацията и руши защитната бариера на кожата. Резултатите - белезите на стареене се активират. Нанасянето на слънцезащитна козметика и приемът на по-големи количества вода са изключително важни, но не са достатъчни. Нужна е допълнителна специализирана грижа, която да спомогне овлажняването и регенерацията на кожата, да запази нейната еластичност, мекота и блясък. \r\nВсъщност как лъчите задействат процеса на стареене? “Слънцето излъчва два вида лъчи, които достигат до кожата – UVA и UVB. Първите са с по-широк спектър и проникват в по-дълбокия слой, дермата, изграден от колаген и еластинови влакна – и увреждат молекулите на колагена, а кожата губи еластичността си. Вторите достигат до епидермиса, външния слой на кожата, но с по-висок интензитет спрямо UVA и нанасят повече щети”, коментира експертът Анелия Генчева. Според науката, UVB лъчите, попаднали в епидермиса, оказват влияние върху ДНК кода ни. „Стимулират производството на меланин, което води до силно увеличение на тъмния пигмент в рамките на няколко дни. За щастие, кожата ни има свойството да се самовъзстановява, но този процес отнема време. Можем да подпомогнем авторегенерацията, като влеем директно в дермата витамини и ценни хранителни съставки. Dermalinfusion е първата и единствена система с моментален и дълготраен ефект - неинвазивната 3 в 1 технология регенерира и ремоделира кожата. Едновременно ексфолира, почиства в дълбочина порите, вливайки в кожата специално разработени, обогатени с мощни антиоксиданти, витамини и ценни хранителни съставки серуми. Подходяща е за всеки тип кожа без да е необходим възстановителен период. Препоръчва се дори на бременни жени и кърмачки. Терапията е отличен избор както за лице - включително деликатните зони на устните и очите, така и за увредената от слънцето кожа в областта на шията и деколтето. Подмладява и хидратира епидермиса на ръцете и краката“, разяснява Анелия Генчева. И добавя: “Тази усъвършенствана трифазова технология съчетава последно поколение дермабразио, което нежно и деликатно ексфолира, като отстранява мъртви клетки, бактерии и замърсявания. Всичко се случва едновременно – ексфолиране, екстракция и инфузия. Микроциркулацията е подобрена, кожата е почистена в дълбочина и точно в този момент се вливат ценни нутриградиенти”. Терапевтично процедурата повлиява дори резистентното акне и хипер пигментираната кожа. ", "date": "2019.08.12", "title": "Нова технология регенерира кожата"}
{"url": "https://standartnews.com/biznes/69-ot-blgarskite-kompanii-trsyat-rabotnitsi-399222.html", "text": "Повечето български компании нямат голям опит в наемането на чужденци. Тези, които са го правили, са доволни от служителите си. Това е един от изводите от скорошно проучване на Българската търговско-промишлена палата (БТПП) по проект ERIAS - План за действие за интеграция на бежанци, съобщиха от пресцентъра на работодателската организация.  \r\n \r\nНай-важните предпоставки за наемане на чужденец от трета страна са свързани с квалификацията, опита и познанията по български език, е друг извод от проучването на БТПП, според което има работа за чужденци от трети страни в секторите: строителство, монтажни дейности, машиностроене, транспорт и логистика, търговия, производство на мебели, дървообработване, текстилно производство и др.  \r\n \r\nОт работодателската организация отбелязват необходимостта от опростяване и ускоряване на процедурата за издаване на разрешение за достъп до българския пазар на труда за чужденци, както и по-широко информиране на българските фирми как да наемат чужденци. Ключов момент при наемане на работа на хора от трети страни е желанието да се интегрират, да работят и живеят в България, изтъкват още от БТПП.  \r\n \r\nБлизо 70 на сто (69%)от българските компании, участвали в проучването, твърдят, че имат нужда от допълнителни служители на постоянен трудов договор, а 14 на сто търсят сезонни работници. Една четвърт от запитаните работодатели нямат нужда от нови работници в момента. Само 14 на сто от участниците в проучването вече са наемали чужденци от трети страни (извън ЕС). Останалите 86 на сто нямат опит в това отношение.  \r\n \r\nНай-търсени са специалистите със средна квалификация - 62 на сто от фирмите се нуждаят от тях. 18 на сто търсят висококвалифицирани служители, а 20 на сто биха наели работници и без квалификация.  \r\n \r\nКомпаниите, които са имали работници от трети страни споделят, че това са били хора предимно от: Република Северна Македония, Молдова, Русия, Афганистан. Болшинството работодатели са останали с добри впечатления от работата им: те са отговорни и съвестни, имат желание да работят и да научат български език.  \r\n \r\n76 на сто от запитаните компании отговарят, че могат да наемат чужденци от трети страни, ако имат необходимата квалификация, опит и езикови познания. 15 на сто от работодателите в страната предпочитат да наемат българи. Останалите 9 на сто твърдят, че биха наели чужденци, ако имат някакъв български произход, или ако покажат готовност да учат и да се обучават.  \r\n \r\nНа въпроса дали имат информация за необходимите документи и процедури за наемане на гражданин на друга държава, пребиваващ в България, 21 на сто от представителите на бизнеса отговарят положително, 44 на сто нямат такава информация, 11 на сто разполагат с частична информация, а 11 на сто не са се интересували до сега.  \r\n \r\nПроучването показва, че българските фирми имат многобройни изисквания към граждани от трети страни, които да бъдат наети в страната.  \r\n \r\nСред тях са: професионални умения, да са отговорни и съвестни, да могат да работят в екип, да са готови да се обучават, да са в добро здравословно състояние, да имат желание да се интегрират в българското общество, да имат специфична квалификация според сектора, да имат минимум познания по български език и да имат желание да го учат, добри познания по друг чужд език (освен майчин език), да могат да докажат самоличност и ниво на образование - лични документи, дипломи, сертификати, да бъдат готови да останат по-дълго в една компания, да имат документи за пребиваване и работа в страната.", "date": "2019.08.12", "title": "69% от българските компании търсят работници"}
{"url": "https://standartnews.com/biznes/nsi-1260-leva-sredna-rabotna-zaplata-za-vtoroto-trimesechie-399215.html", "text": "Данни на Националния статистически институт сочат, че за второто тримесечие на тази година средната работна заплата в страната е 1260 лева. Това е повишение с 4,3 на сто в сравнение с първото тримесечие. Спрямо второто тримесечие на 2018 година средната заплата в обществения сектор е нараснала с 11,9 на сто, а в частния - с 12,4 на сто. Данните на националната статистика сочат още, че икономическите дейности с най-високо средно възнаграждение за второто тримесечие на тази година са: създаване и разпространение на информация и творчески продукти и далекосъобщения с 3053 лева, следвани от финансови и застрахователни дейности с 2174 лева. С най-ниско средно ниво на възнагражденията традиционно са хотелиерството и ресторантьорството със 783 лева средна заплата, както и строителството с 974 лева. Наетите лица към края на юни са 2,350 милиона души.", "date": "2019.08.12", "title": "НСИ: 1260 лева средна работна заплата за второто тримесечие"}
{"url": "https://standartnews.com/biznes/bulgargaz-sdi-toplofikatsiya-za-35-mln-lv-dlg-399151.html", "text": "\"Булгаргаз\" ще търси в съда от \"Топлофикация-София\" 35 милиона лева, като тази сума е само част от общия дълг от 120 милиона лева, който столичното дружество има към газовата компания. Това каза в интервю за БНР изпълнителният директор на \"Булгаргаз\" Николай Павлов. Тези задълженията са натрупани за една година, след като миналия август Българският енергиен холдинг изкупи изцяло дълга на топлофикацията. Сега \"Булгаргаз\" е завела съдебния иск, тъй като съществува риск да не може да плати синьото гориво на своя доставчик - руската компания \"Газпром Експорт\", посочи още Николай Павлов. \"Топлофикация София\" на практика е преустановила плащанията за доставен природен газ. Не може \"Булгаргаз\" и не бива \"Булгаргаз\" да покрива задължения за своя сметка на клиент, включително и на \"Топлофикация София\". Няма такава компания, която да покрие такъв огромен дълг, а същевременно да изпълнява своите задължения. „Мерките и действията, които предприемаме, са възможно най-меки и щадящи към \"Топлофикация София\", като единствената цел е топлофикационното дружество да изплати задълженията до края на август\", обясни шефът на газовата компания. Николай Павлов каза още, че разговорите с руснаците за промяна на условията по дългосрочния договор за доставка на газ продължават. Целта е до края на годината да се постигне споразумение в резултат на което от догодина цената на синьото гориво за българския пазар да бъде значително по-ниска.", "date": "2019.08.12", "title": "Булгаргаз съди Топлофикация за 35 млн. лв. дълг"}
{"url": "https://www.standartnews.com/lifestyle/igi-azaliya-za-malko-da-rukhna-399179.html", "text": "Номинираната за „Грами“ певица Иги Азалия призна, че е посещавала терапевт за две седмици. В интервю за „Cosmopolitan“ звездата сподели, че в началото на кариерата си й се наложило да потърси професионална помощ от психиатър. През 2014-а Азалия покори музикалната сцена, имаше стабилна връзка с Ник Йънг и бързо се превърна в сериозен играч в индустрията. След това нещата тръгнаха надолу и за малко да загуби всичко, за което бе работила. Но преди драмата да се случи, нейните мениджъри, които взеха нещата в свои ръце, я пратили на терапевт в Аризона. „Не искаха да си развалям живота. Просто не можех да функционирам нормално при онези нива на напрегнатост и за малко да рухна“, разкри певицата. Сега, след 5-годишна пауза, Азалия е готова да се завърне в играта с пълна сила. Новият й албум „In My Defense“ излезе миналия месец и вече се радва на успехи.", "date": "2019.08.12", "title": "Иги Азалия: За малко да рухна"}
{"url": "https://www.standartnews.com/sport/kamchiya-sbra-badmintonisti-ot-balkanite-399155.html", "text": "Бадминтонисти от четири балкански държави си дадоха среща в СОК „Камчия“ по програмата Еразъм+ в началото на август. Домакин на мероприятието е Сдружение бадминтон клуб ВИАС – София. В рамките на десет дни беше организирана богата програма от дейности по проекта „Sport for support“, фокусирана върху младите хора и изцяло насочена към насърчаване на физическата активност. 34 участници от спортни клубове и училища в Румъния, Хърватия, Гърция и България се включиха в различни мероприятия в комплекса, който предлага отлични условия за такъв тип обучения. Срещата е трета от общо четири. Първите две бяха проведени в Загреб и Солун, а последната предстои в София през октомври.", "date": "2019.08.12", "title": "\"Камчия\" събра бадминтонисти от Балканите"}
{"url": "https://standartnews.com/biznes/shche-imame-li-blgarski-przholi-za-koleda-399172.html", "text": "Когато на 5 февруари 2019 г. посрещнахме китайската нова година, посветена на Земния глиган, едва ли някой е предполагал, че България ще даде огромен свински курбан през следващите месеци. Вирусът на африканската чума по свинете /АЧС/ вече бе влязъл от Румъния на наша територия - първият случай бе засечен при домашни свине в село Тутраканци, община Провадия, на 31 август 2018 г., а до края на годината бяха отчетени още 19 положителни проби. Но като че ли никой не си даваше сметка за мащабът на бедствието, което ни сполетява. Специалистите вероятно са били на ясно какво предстои, още повече като са наблюдавали отблизо случващото се в Румъния - над 400 огнища и над 370 000 евтаназирани прасета. Има обаче една малка разлика -  и то на един собственик, където явно заразата се е предавала по вътрешен път. Докато тъжната статистика у нас е, че за по-малко от две седмици пламнаха цели шест индустриални свинекомплекса! Първа изгоря фермата в русенското село Николово, където се отглеждат 17 000 животни. За броени дни заразата се пренесе в Бръшлен /40 000 прасета/ и Голямо Враново /30 000/. След това вирусът се прехвърли в силистренско – в ситовското село Попина /17 000/ и Ветрен /8253/. Удари и великотърновското Българско Сливово /17 500 животни/. Отрицателни засега са единствено пробите от четвъртия свинекомплекс в русенското село Юделник. Фермите в Русенско са много близо една до друга и явно заразата се е пренасяла заради лоша хигиена и неспазване на санитарните изисквания, коментират експерти. Така за евтаназия са нарочени 126 000 прасета. Това е около 1/4 от отглежданите в 65-те индустриални ферми 580 000 животни. От началото на 2019 г. до май са регистрирани и 40 317 прасета \"заден двор\", голяма част от които вече се колят превантивно и се слагат във фризера, за да се спре заразата към големите свинеферми. Със сигурност два пъти повече са нерегистрираните свине, които хората си отглеждат - било за себе си, било за търговия. Както на всички е известно,  . Много от тези животни също стават курбан сега. Българското свинско е предимно за прясна консумация, докато производителите на колбаси разчитат на суровина от европейските пазари, казват от бранша. Отскоро обаче търговски вериги, които продаваха бг месо под собствена марка, също минават на мръвки от ЕС. Например в Билла миналата седмица се появиха котлети от Франция на промоционална цена от 7,50 лв. за кг. Сметките са различни. Според Пейо Майорски от Асоциацията за защита на потребителите, скокът в краткосрочен план ще бъде в рамките на 10%, а дългосрочно до края на годината може да достигне 50%, ако не бъде овладяна заразата. От Асоциацията посочват, че за една седмица килограм свинско е поскъпнал с 19 ст. в търговската мрежа. Средната цена в момента е 7.60 лв. за кг, което е ръст от 7% спрямо предходния месец. Цените в ЕС обаче са скочили до 30% заради разпространението на АЧС в Азия и особено в Китай - най-големият производител на свинско, където от август 2018 г. досега са избити почти половината от стадата - над 1,2 млн. животни. Заради това Поднебесната империя се снабдява с любимото си месо предимно от пазарите на Евросъюза. Експортът на Изток се е увеличил с 62% спрямо същия период на миналата година. Освен за Китай, по-голям износ има и за Япония /18%/, Австралия /40 на сто/ и Южна Корея /15%/. Според Асоциацията на потребителите, в Германия това е довело до поскъпване с 25% - от 1.36 до 1.70 евро, на кг кланично тегло. В Испания - с 28% - от 1.04 до 1.33 евро на кг. В Холандия цената се е вдигнала с 27% - до 1.77 евро, а в Дания с 21% - до 1.38 евро. Прогнозите са през втората половина на годината да има ново повишение, посочват от асоциацията. Ще имаме ли обаче български пържоли на коледната трапеза и колко ще ни струват - тепърва предстои да видим. Филмът не е свършил, битката с чумата продължава. Ще останат ли свине у нас и колко ще са загубите - не само за дядо и баба на село, които ще трябва да се разделят със своите прасенца, не само за хранително-вкусовата индустрия, която ще плати много висока цена, но и за цялата ни икономика - ще разберем чак след като заразата бъде спряна. А до тогава може и да минат години.    ", "date": "2019.08.12", "title": "Ще имаме ли български пържоли за Коледа?"}
{"url": "https://standartnews.com/kultura/pone-20-epizoda-za-vlastelina-399182.html", "text": "Нови подробности бяха разкрити около сериала на Амазон, свързан с „Властелинът на пръстените“. Том Шипи – консултант на продукцията и експерт във всичко по темата „Толкин“ – сподели пред немски сайт  няколко тайни около бъдещата поредица. Очаква се първият сезон да се състои от поне 20 епизода, като сценаристите все още не са стигнали до финала с надеждата да достигнат обичайните 22. Това обаче означава, че и снимките не могат да започнат. Шипи се похвали, че от Амазон са дали доста свобода на авторите, които пълнят сериала с нови персонажи и сюжети. Единственото условие било всичко да е в хармония с оригиналната история от книгите. Сагата ще се фокусира върху Втората епоха на Средната земя, която трае 3441 години. В този период Саурон безуспешно напада Ериадор и е върнат в Нуменор, където съблазнява нуменорците - те нарушават забраната на Валар и отплават на запад. \r\nТъй като много подробности от този главен сюжет не са описани достатъчно детайлно в книгите, сценаристите ще трябва да ги \"довършат\" с помощта на бележките под линия, които вървят към пълните издания. Стана ясно и че сериалът трябва да се придържа изцяло към този исторически етап от света на Толкин. Авторите на Амазон нямат право да пишат за Първата и Трета епоха на Средната земя. Това означава, че няма да видим Фродо, Гандалф или който и да е от любимците от филмите, тъй като те се появяват в Третата епоха. Режисьор на първите епизоди е Антонио Байона /\"Джурасик свят: Рухналото кралство\"/, който е и един от изпълнителните продуценти. Първата героиня, чието име е обявено, е Тайра - в нея ще се превъплъти австралийката Маркела Кавена.    ", "date": "2019.08.12", "title": "Поне 20 епизода за \"Властелина\""}
{"url": "https://standartnews.com/kultura/alen-delon-se-opravya-prashcha-tseluvki-na-fenovete-399170.html", "text": "Синът на известния френски актьор Ален Делон - Ален-Фабиен Делон съобщи, че баща му се чувства по-добре след инсулта, претърпян преди няколко седмици. \"Благодаря ви за многото съобщения, които докоснаха сърцето ми. Както виждате, той се чувства все по-добре и ви целува\", написа Ален-Фабиен Делон в Instagram, като придружи съобщението си с актуални снимки на прочутия си баща. В четвъртък най-големият син на Делон - Антъни, заяви, че актьорът е претърпял инсулт преди няколко седмици и сега се възстановява в швейцарска клиника. В средата на юни бе съобщено, че Делон е хоспитализиран във Франция поради пристъпи на мигрена, съобщи РИА новости. Френският театрален и филмов актьор, режисьор и сценарист Ален Делон стана популярен с ролите си във филмите „Роко и неговите братя“ (1960), „Самурай“ (1967), „Двама в града“ (1973) и много други. Ален Делон е носител на наградата \"Сезар\" за филма \"Нашата история\" и почетна награда на Берлинския международен филмов фестивал. В края на май, по време на кинофестивала в Кан 2019, Делон спечели почетната „Златна палма” за цялостен принос в киното.", "date": "2019.08.12", "title": "Ален Делон се оправя, праща целувки на феновете"}
{"url": "https://www.standartnews.com/lifestyle/kholi-beri-tryabvashe-po-rano-da-stana-mayka-399178.html", "text": "Холи Бери призна, че е трябвало да стане родител много по-рано. Носителката на „Оскар“ сподели вълненията си около майчинството и бременността в интервю за „InStyle“. „Ако не бях толкова заета на снимачната площадка, досега сигурно щях да имам 5 деца. Всичките хормони през бременността ме караха да се чувствам невероятно - жизнена и с цел. Усещах как тялото ми върши това, за което е създадено“, разказва актрисата. Холи стана майка на 40 и твърди, че вече е много по-добър човек. „Фактът, че някой винаги ще разчита на мен, ме промени. Станах по-фокусирана и се синхронизирах с идеалите си“, допълни Бери. Холи има две деца - дъщеря й Нала е на 11, синът й Макео е на 5.  ", "date": "2019.08.12", "title": "Холи Бери: Трябваше по-рано да стана майка"}
{"url": "https://standartnews.com/regionalni/rok-bandi-shche-raztrsyat-mglizhkiya-balkan-za-praznika-na-grada-399192.html", "text": " “We Are Going To Мъглиж” -под този надслов в края на месеца ще се проведе традиционния рок-фест в подбалканското градче. Празникът на рока е със свободен достъп, сред красивата планинска панорама над Мъглиж, с много свободно пространство и възможности за опъване на палатки, канят домакините  феновете на рока. През двата последни дни на август те ще се насладят на музиката на \"Контрол\" и още куп банди като CATORGA, Jimmy’s Band, Hecktic, Bloodrush, SEVI, W.O.P.S., Urban Gray, Ivo Ruev Band 69 и др. Програмата на феста по традиция включва широко разнообразие от рок и метъл стилове. Според условието за участие  бандите изпълняват само  авторска музика, а голяма част от тях ще се представят и  новите си албуми. \r\n  Tази година фестът съвпада с честване на 50-годишнина от обявяването на Мъглиж за град. За своя празник мъглижани готвят специална програма, в която са включени редици стойностни прояви като международният художествен пленер и гостите на рок-феста ще могат да се потопят празничната атмосфера.", "date": "2019.08.12", "title": "Рок-банди ще разтърсят Мъглижкия Балкан  за празника на града"}
{"url": "https://www.standartnews.com/sport/stoycho-stoev-razmakha-prst-na-refera-399156.html", "text": "Треньорът на Лудогорец Стойчо Стоев коментира равенството срещу ЦСКА - 0:0 в дербито на 5-ия кръг на efbet Лига. \"Като цяло първото полувреме не ми хареса, не изнасяхме топката бързо, втората част имахме скоростни атаки, имахме положения, в последната минута можеше и да загубим, но през втората част съм доволен от отбора. Имам претенции за играта по фланговете, ще усилим скоростта и там, имаме такива състезатели, надявам се следващия път да бъдем по-добре там\", коментира Стоев. \"Кешеру игра по-добре спрямо Швиерчок, всичко си зависи от тях, гледам да има равнопоставеност, не ми е приятно да говоря за съдиите, но се получава за втори път. Срещу Локомотив и сега ми е интересно както ще обяснят съдиите, това беше каратистки удар на испанеца, съдията беше близо, нищо не отсъди, това е втори път, почва да се получава като рецидив. Забравяме бързо за феърплея като почнат мачовете\". \"Очаквам от отбора да играе по-добре и да печели повече точки, постепенно с всеки мач, всеки месец да се подобряваме\", добави наставникът на Лудогорец.", "date": "2019.08.12", "title": "Стойчо Стоев размаха пръст на рефера"}
{"url": "https://www.standartnews.com/lifestyle/alisiya-silvrstoun-vliza-v-netfliks-399181.html", "text": "Алисия Силвърстоун влезе в нов сериал на Нетфликс. Актрисата ще е Елизабет Томас-Брюър в поредната екранизация на „The Baby-Sitters Club“. Марк Фуърстайн ще играе любовникът й Уотсън Брюър. Работата по поредицата вече е започнала във Ванкувър. Начело на продукцията застава Рейчъл Шакърт, а Лусия Аниело ще режисира. Самата авторка на книгите Ан М. Мартин влиза в продуцентския състав. Първият сезон на сериала се очаква да се състои от 10 епизода.", "date": "2019.08.12", "title": "Алисия Силвърстоун влиза в Нетфликс"}
{"url": "https://www.standartnews.com/lifestyle/keyt-bekinseyl-se-izrusi-za-rolya-399180.html", "text": "Кейт Бекинсейл започна снимките за бъдещата си комедия „Jolt“. Актрисата бе забелязана на работа в Лондон с новата си къса руса прическа. Тя е в остър контраст в сравнение с обикновено тъмната й коса, но промяната се очаква да е била специално за ролята. Във филма звездата играе Линди – охранителка, която има проблем с контролирането на гнева. Комедията е режисирана от Таня Уекслър. Участват още Джей Кортни, Боби Канавал, Стенли Тучи и Лавърн Кокс. Филмът е описан като „болезнено забавен“. „Jolt“ се очаква да излезе през 2020-а.", "date": "2019.08.12", "title": "Кейт Бекинсейл се изруси за роля"}
{"url": "https://standartnews.com/sport/dunav-pobedi-vitosha-s-20-399239.html", "text": "Дунав победи Витоша с 2:0 в последния мач от петия кръг на efbet Лига. И двата гола отбеляза централният нападател Ахмед Ахмедов в 39-тата и в 60-тата минута. Победата е втора за Дунав и изкачи русенци на девето място в класирането с 6 т. Витоша си остава твърдо на дъното с 0 точки.", "date": "2019.08.12", "title": "Дунав победи Витоша с 2:0"}
{"url": "https://standartnews.com/regionalni/chepelarski-trkala-s-peto-izdanie-399190.html", "text": "Уникалното по рода си състезание по планинско бягане и планинско колоездене \"Чепеларски Търкала\" ще се проведе на 7 и 8 септември т.г. за пети път. Надпреварата се организира от община Чепеларе и Trip Elements, а записването за състезанието вече започна. Трасето, което се състои от 4 различни търкала, е с обща дължина 86 км и положителна денивелация от 2950 м. Всяко едно търкало е с приблизителна дължина 20 км и започва и завършва на площад \"Олимпийски\" в центъра на Чепеларе. Всеки участник сам избира колко от общо четирите Търкала ще измине. Трасето преминава през Роженската обсерватория, връх Мечи Чал, покрай най-голямата фабрика производител на ски в света и други прекрасни Родопски красоти. Победител в „Чепеларски търкала“ ще е този, който за най-кратко време завърши и четирите търкала. Трасето е основно горски (черни) пътища и пътеки, а дисциплините са планинско бягане и планинско колоездене, като тази година за първи път ще има специално класиране и за електрически колела. Състезанието е част от BG XCO & XCM Series и носи точки за крайно класиране за годината при колоездачите! \r\nОчакваме Ви в Чепеларе на по-вълнуващото състезание, а желаещите да се запишат за участие могат да направят това на: \r\nhttps://racetimingbg.com/portfolio/%d1%87%d0%b5%d0%bf%d0%b5%d0%bb%d0%b0%d1%80%d1%81%d0%ba%d0%b8-%d1%82%d1%8a%d1%80%d0%ba%d0%b0%d0%bb%d0%b0-08-09-2019/?fbclid=IwAR0IGTuzuwtZJpWsg76MVyjTb-yCAOYbXZ9bFlWMIYtW2l7WWIzNwWGrNVM  ", "date": "2019.08.12", "title": "\"Чепеларски търкала\" с пето издание"}
{"url": "https://www.standartnews.com/lifestyle/veronika-etro-otvori-sandka-na-baba-399183.html", "text": "Вероника Етро е отворила сандъка на баба, за да сътвори облеклата за есенно-зимната колекция на прочутата си модна къща. Топ дизайнерката за пореден път съчетава с перфектен вкус рустикалния разкош /запазената марка на бранда/ с бюстиета и минижупи, които откровено напомнят, че осмото изкуство е длъжно да флиртува с еротиката. Тя използва шалове и гоблени от XVIII век, които винаги са разнасяли славата на майсторите от Флоренция.  Но тъй като Вероника е истинска представителка на висшата фешън каста в Милано, комбинира класическата италианска елегантност с небрежния спортен шик, който се носи край Темза, търсейки така типичните за британския пънк акценти.  Цялото визуално и концептуално пиршество се лее в рокли, панталони, сака, елеци, манта, палта, сетрета, като не липсва и атрактивното етажиране, както и невъзможни, но само на пръв поглед дуети   ", "date": "2019.08.12", "title": "Вероника Етро отвори сандъка на баба"}
{"url": "https://standartnews.com/sport/kamchiya-sbra-badmintonisti-ot-balkanite-399155.html", "text": "Бадминтонисти от четири балкански държави си дадоха среща в СОК „Камчия“ по програмата Еразъм+ в началото на август. Домакин на мероприятието е Сдружение бадминтон клуб ВИАС – София. В рамките на десет дни беше организирана богата програма от дейности по проекта „Sport for support“, фокусирана върху младите хора и изцяло насочена към насърчаване на физическата активност. 34 участници от спортни клубове и училища в Румъния, Хърватия, Гърция и България се включиха в различни мероприятия в комплекса, който предлага отлични условия за такъв тип обучения. Срещата е трета от общо четири. Първите две бяха проведени в Загреб и Солун, а последната предстои в София през октомври.", "date": "2019.08.12", "title": "\"Камчия\" събра бадминтонисти от Балканите"}
{"url": "https://standartnews.com/sport/stoycho-stoev-razmakha-prst-na-refera-399156.html", "text": "Треньорът на Лудогорец Стойчо Стоев коментира равенството срещу ЦСКА - 0:0 в дербито на 5-ия кръг на efbet Лига. \"Като цяло първото полувреме не ми хареса, не изнасяхме топката бързо, втората част имахме скоростни атаки, имахме положения, в последната минута можеше и да загубим, но през втората част съм доволен от отбора. Имам претенции за играта по фланговете, ще усилим скоростта и там, имаме такива състезатели, надявам се следващия път да бъдем по-добре там\", коментира Стоев. \"Кешеру игра по-добре спрямо Швиерчок, всичко си зависи от тях, гледам да има равнопоставеност, не ми е приятно да говоря за съдиите, но се получава за втори път. Срещу Локомотив и сега ми е интересно както ще обяснят съдиите, това беше каратистки удар на испанеца, съдията беше близо, нищо не отсъди, това е втори път, почва да се получава като рецидив. Забравяме бързо за феърплея като почнат мачовете\". \"Очаквам от отбора да играе по-добре и да печели повече точки, постепенно с всеки мач, всеки месец да се подобряваме\", добави наставникът на Лудогорец.", "date": "2019.08.12", "title": "Стойчо Стоев размаха пръст на рефера"}
{"url": "https://standartnews.com/regionalni/detsa-ot-zashchiteno-zhilishche-namerikha-novi-priyateli-399193.html", "text": "Младежите и девойките от Защитено жилище \"Слънчев дом\" в Благоевград взеха участие в националн фестивал „С хора и песни по релсите тесни\", който се проведе на на 10 август на гара Аврамово, най-високата точка по железопътната теснолинейка Септември–Добринище. За участието си в програмата на фестивала младежите и девойките от Защитеното жилище получиха грамоти и плакет. В съботния ден те  посетиха и къщата-музей на Неофит Рилски в гр.Банско и Защитено жилище гр.Банско, където откриха нови приятели.  ", "date": "2019.08.12", "title": "Деца от защитено жилище намериха нови приятели"}
{"url": "https://standartnews.com/regionalni/delfinche-na-9-dni-pochina-vv-varna-399245.html", "text": "Бебе делфинче почина в делфинариума във Варна. Малкото било родено едва преди девет дни, а инцидентът стана по време на представление. Обедното представление в петък не върви по сценарий. Бозайниците усещат нещастие, разказва Бисер Любенов, който е в публиката. Настъпи някакъв смут, делфините отказаха да играят, да танцуват, да си правят самото представление..., спомня си още Бисер Любенов. Спектакълът е прекратен, а посетителите на кафенето, от което се вижда мъртвото делфинче, са помолени да напуснат, информира Би Ти Ви. Аутопсията показала, че бебето е със здрави органи, а вероятната причина за смъртта е в мозъка. След раждането то имало нарушено общуване с майка си, в което обаче служителите няма как да се намесят. „Те имат 6 сигнала, с които си комуникират и по този начин тя по-лесно и по-точно се грижи за детето. В този случай тя непрекъснато го обгрижваше, вдигаше го да си поема въздух, хранеше го”, обяснява Цветан Станев, биолог в делфинариума. Петимата обитатели през лятото играят по 4 представления всеки ден - твърде много според природозащитниците. „Отнемат енергията на животните, колкото повече скачат и това, те наистина са такива животни, знаем, че са енергични, но това е под команда, не е както в свободния океан”, смята Мария Радулова от Дружеството за защита на животните. „Нашите 4 представления не са целогодишно, разбира се те не са много дълги и имаме достатъчно време за почивка”, смята обаче Соня Стоянова – треньор на делфините. Според международната статистика, между 65% и 75% от родените в делфинариум загиват в първите 6 месеца от живота си. Едно от изключенията е другото бебе – 9- месечният Флипър, който се развива отлично.", "date": "2019.08.12", "title": "Делфинче на 9 дни почина във Варна"}
{"url": "https://standartnews.com/regionalni/mertsedes-pomete-3-godishno-399197.html", "text": "Варненски \"Мерцедес\" помете 3-годишно дете при изпреварване на пътя между добричките села Тригорци и Гурково. Сигналът за тежката катастрофа е подаден на 10 август около 09.35 часа. Детето е от Тригорци и било блъснато, докато пресичало пътното платно. Шофьорът на автомобила веднага го е откарал до Филиала на Центъра за Спешна помощ в Балчик, откъдето детето е транспортирано и настанено в МБАЛ \"Св. Ана\" във Варна. То е в реанимация с фрактура на черепа и съчетана черепно-мозъчна травма, има опасност за живота. Образувано е досъдебно производство, което ще изяснява причините за инцидента.", "date": "2019.08.12", "title": "Мерцедес помете 3-годишно"}
{"url": "https://standartnews.com/sport/roma-specheli-sreshchu-real-sled-duzpi-video-399159.html", "text": "Италианският Рома надви Реал Мадрид с дузпи, в мач за трофея „Mabel Green Cup\", игран на стадион „Олимпико“. Двубоят завърши 2:2 в редовното време и се стигна до изпълнение на дузпи, където единствено сгреши Марсело, уцелвайки напречната греда. Мачът беше доста интересен, като и двата отбора създадоха доста положения. И четирите гола паднаха през първото полувреме. Реал откриха в 16-тата минута, когато Лука Модрич с хубав диагонален пас намери Марсело в наказателното поле, той финтира бранител и със силен удар порази вратата за 0:1. Само минута по-рано Каземиро нацели гредата, зад Пау Лопес. В 34-ата минута Рома изравни. Дзаниоло направи хубав рейд по дясното крило, след което елегантно подаде към Диего Пероти, който отблизо засече кълбото в мрежата за 1:1.В 39-ата минута обаче Реал стигна до втори гол с втория си точен удар в мача. След изпълнение на заучен корнер, ,Марсело центрира към далечната греда, където Каземиро с глава вкара за 1:2. Само минута по-късно „римските вълци“ изравниха за втори път. Ченгис Юндер със страхотен пас разсече защитата на съперника и намери Един Джеко в наказателното поле, а той отигра ситуацията перфектно и от движение прати топката във вратата за 2:2. Така се стигна до изпълнение на дузпи. За Рома и петте дузпи вкараха Александър Коларов, Юндер, Мирко Антонучи, Брайън Кристанте и Леонардо Спинацола. За Реал точни от бялата точка бяха Тони Кроос, Иско, Гарет Бейл и Лука Модрич. Петата и последна дузпа за „белия балет“ изпълни капитана Марсело, който нацели напречната греда. Това бяха последните контроли и за двата тима това лято. Следващият мач на Рома ще бъде от първия кръг на Серия А срещу Дженоа на „Олимпико“. Реал ще гостува на Селта, в мач от първия кръг на Примера дивисион в Испания.", "date": "2019.08.12", "title": "Рома спечели срещу Реал след дузпи (ВИДЕО)"}
{"url": "https://standartnews.com/sport/ludogorets-podava-zhalba-sreshchu-sdiyata-draganov-399158.html", "text": "Изпълнителният директор на Лудогорец Ангел Петричев остана доста недоволен след хикса на „орлите” срещу ЦСКА от съдийството. Шефът в Разград призна, че във втори пореден мач осемкратният шампион на България не получава чиста дузпа, а също така играчи на „орлите” са признали на Петричев, че е имало ситуации за червен картон за футболист на ЦСКА. „По-скоро сме недоволни, тъй като сами изпуснахме трите точки. Почти бях сигурен, че ще бием, но резултатът е 0:0. Като зрител, смятам, че беше хубав и затвърждава възходящата тенденция, в която се намира Лудогорец и лека-полека напипваме верния ритъм. Знам, че не показваме това лице, което феновете очакват, но мисля, че нещата вървят в правилната посока. Рядко коментираме съдиите, но се посъветвахме с колегите и възнамеряваме да пуснем жалба, тъй като втори пореден мач не ни дават чиста дузпа. Ако това е феърплеят, за който говорихме в началото на първенството, това е в ущърб за Лудогорец. Не говоря само за ситуацията в дузпата, тъй като момчетата ми казаха, че е имало ситуации, в които играч на ЦСКА е заслужавал червен картон. Мисля, че сме в пълното си право да подадем жалба”, започна Петричев. „През миналия сезон в няколко мача отчетливо загубихме мачове заради съдийски грешки. Сега виждаме пак, че втори пореден мач е така. Очевидно така се виждат наченки на някаква тендения. Ще наблюдаваме внимателно, но първо ще анализираме нашите грешки. Ако си бяхме вкарали ситуациите, нямаше да водим този разговор. Надявам се за тоя прословут феърплей да не е в наш ущърб”, продължи Петричев.", "date": "2019.08.12", "title": "Лудогорец подава жалба срещу съдията Драганов"}
{"url": "https://standartnews.com/sport/silvano-prandi-ima-gorchivina-399160.html", "text": "Селекционерът на България Силвано Пранди коментира загубения двубой с 2:3 гейма от Бразилия в Олимпийска квалификация, което ни остави извън борда поне засега за Токио 2020.\"Не успяхме да поддържаме нивото от първите две части, в третата част допуснахме грешки, Бразилия съумя да спечели мача. Със сигурност надделява горчивината, след като минат два-три дни ще анализирам нещата, които се случиха тази вечер\", коментира Пранди. \"Ще е много трудно да се класираме за Олимпиадата, днес имахме страхотен шанс, но не съумяхме да го материализираме. Важното нещо е да се подобряваме като представяне, да видим къде не сме се представили на ниво, трябва да подобрим. Не съм ясновидец, треньор съм, не мога да кажа конкретни прогнози, трябва да подготвим списъка с играчи за Европейско първенство, имаме изградена основа за подготовката, оптимист съм\", каза още Пранди.  \"Възможно е да има нови играчи за подготовката, такива играчи, които бяха на подготовка с тима. Докато от федерацията смятат, че съм нужен на тима аз съм тук. В някои показатели бяхме по-добри от един от най-добрите три тима в света, но остава горчивината от поражението. Подобрихме доста неща, но трябва да направим и следващата крачка да надградим и да не правим грешки, които правим в момента\", завърши селекционерът.", "date": "2019.08.12", "title": "Силвано Пранди: Има горчивина"}
{"url": "https://standartnews.com/sport/manchestr-yunayted-razmaza-chelsi-video-399161.html", "text": "Завършилият на шесто място през миналата кампания – Манчестър Юнайтед, не можеше да стартира по по-силен начин новия сезон във Висшата лига. „Червените дяволи” приеха Челси в голямото дерби на първия кръг и го зашлевиха с чутовното 4:0 на „Олд Трафорд”. Домакините изиграха вездесъщ дуел срещу именития си опонент, който също се справи добре при визитата си, след като през първото полувреме нацели на два пъти гредите на Давид де Хеа. Мачът се яви и официален дебют за новия мениджър на Челси - легендата Франк Лампард, който ще трябва сам да забрави, както и да го приложи на самите играчи, развоя и резултатът, защото програмата на Челси така и така не е особено приятна и лесна. Иначе головата инвазия във вратата на Кепа Арисабалага стартира в 18-ата минута, когато Маркъс Рашфорд откри резултата от дузпа. В рамките на две минути през втората част „червените дяволи” направиха преднината си класическа след голове на Антони Марсиал (65’) и нов на Рашфорд (66’). Влезлият като резерва и нов играч на отбора – Даниел Джеймс, пък оформи крайното 4:0 в 81-ата минута. По този начин тимът, воден от Оле Гунар Солскяер, се изкачи до второто място след първия кръг, като тройката на върха е изградена от Манчестър Сити, Ман Юнайтед и Ливърпул. В следващия кръг \"червените дяволи\" гостуват на Уулвърхемптън, докато Челси ще играе през седмицата за Суперкупата на Европа - срещу Ливърпул, в Истанбул.", "date": "2019.08.12", "title": "Манчестър Юнайтед размаза Челси (ВИДЕО)"}
{"url": "https://standartnews.com/sport/dunav-i-vitosha-zatvaryat-petiya-krg-v-elita-399165.html", "text": "Дунав Русе и Витоша ще изиграят днес от 18.00 часа последния мач от петия кръг на efbet Лига. Витоша няма спечелена нито една точка и е на последната позиция в класирането, а от Дунав го делят 3 пункта. Георги Динков и Илия Мунин разтрогнаха с тима от Русе, но тимът се подсили със защитника Любен Николов. Росен Колев за първи път попадна в групата на отбора. В другия щаб Александър Христев е наказан и няма да бъде на разположение. Илия Димитров и Атанас Кабов подписаха под наем с клуба и попаднаха в групата за мача. В списъка е и бранителят Евгени Зюмбюлев. Срещата ще се проведе в Русе. Главен съдия е Георги Кабаков.", "date": "2019.08.12", "title": "Дунав и Витоша затварят петия кръг в елита"}
{"url": "https://standartnews.com/regionalni/asfaltirat-ulitsa-v-selo-belo-pole-399194.html", "text": "Започна асфалтирането на част от улица „Васил Левски“ в село Бело Поле, община Благоевград. Пътната настилка на място е с нарушена цялост заради подмяна на водопровод. Участъкът, който ще бъде възстановен, е с дължина около 260 м. Ремонтът на улицата е част от дейностите, които се извършват за възстановяване на уличната и тротоарната мрежа в Благоевград и селата в общината. През последните няколко дни бяха изкърпени асфалтовите настилки по основни улици в града. Предстои да започне и цялостно преасфалтиране на улиците „Шар Планина“ „Дойран“ и „Вардар“.  ", "date": "2019.08.12", "title": "Асфалтират улица в село Бело Поле"}
{"url": "https://standartnews.com/sport/rafa-specheli-35-i-mastrs-399163.html", "text": "Световният №2 Рафаел Надал (Исп) спечели за 5-ти път в кариерата си турнира по тенис на твърди кортове от сериите Мастърс 1000 в Монреал (Канада). На финала Матадора би за час Данийл Медведев (Рус) с 6:3, 6:0. Така Рафа успя да защити за първи път в кариерата си трофей, спечелен на настилка, различна от клей. За Надал това беше 83-та титла, както и 35-та рекордна от сериите Мастърс 1000. Единственият сет, който Надал загуби през седмицата беше в двубоя с Фабио Фонини на четвъртфиналите. фото ЕПА/БГНЕС", "date": "2019.08.12", "title": "Рафа Надал спечели 35-и Мастърс"}
{"url": "https://standartnews.com/sport/grigor-se-srina-v-svetovnata-ranglista-399184.html", "text": "Хасковлията се срина с 20 места в световната ранглиста до 74-тата позиция. Така той бележи най-ниското си класиране от 2012 г. насам.  След като загуби от Стан Вавринка на АТР Мастърс1000  миналата седмица, Димитров сдаде 170 точки. Това е шеста загуба на Гришо от последните му седем двубоя и съответно това му коства присъствието в топ 70. \r\n \r\nВ топ 10 загубилият от Надал в Роджърс Къп, Медведев се придвижи с една позиция до осмото място за сметка на Карен Хачанов, който вече е девети, а новото попълнение в топ 10 и заемащо последното място от тях е Фабио Фонини. Стефанос Циципас сдаде две позиции и вече е 7-ми, а на негово място се изкачи Кей Нишикори. Няма промени в топ 4. ", "date": "2019.08.12", "title": "Григор се срина в световната ранглиста"}
{"url": "https://standartnews.com/sport/taekoundistite-ni-poslanik-na-zaedno-sreshchu-trafika-na-khora-399219.html", "text": "По инициатива на Местната комисия за борба с трафика на хора–гр. Благоевград, националният отбор на България по Tаекуон-До ITF е посланик на кампанията „Заедно срещу трафика на хора/ WE SAY NO TO HUMAN TRAFFICKING“. Ежегодната национална кампания за превенция на трафик на хора с цел сексуална експлоатация се организира от Националната комисия за борба с трафика на хора към Министерски съвет (НКБТХ), съвместно с десетте местни комисии за борба с трафика на хора в страната. В Благоевград бяха проведени редица работни срещи с д-р Марио Богданов, Вицепрезидент на Световната и Европейската Федерации по Таекуон-До и Президент на Българска Федерация по Таекуон-До, в резултат на които е постигната договореност за партньорство между НКБТХ и Българската Федерация по Таекуон-До ITF. Предстои в периода 24-30 август 2019 г. да се проведе Световното първенство по Таекуон-До ITF в зала „Колодрума“, гр. Пловдив. Състезателите от българският национален отбор ще носят тениски с мотото на кампанията „We say NO to human trafficking”. Междувременно в рекламния видеоклип за домакинството на България също е включено посланието. По време на първенството ще бъдат разпространени и информационни материали на български и английски език, разработени специално за събитието от МКБТХ– гр. Благоевград и Националната комисия. В Световното ще участват представители на над 80 държави, сред които Австралия, САЩ, Канада, Аржентина, Бразилия, Панама, Венецуела, Пуерто Рико, Англия, Уелс, Шотландия, Ирландия, Испания, Франция и други, като се очаква състезателите да бъдат над 1500. ", "date": "2019.08.12", "title": "Таекуондистите ни - посланик на \"Заедно срещу трафика на хора\""}
{"url": "https://standartnews.com/sport/red-bul-vze-nov-pilot-399227.html", "text": "Александър Албън ще замени Пиер Гасли в отбора на Ред Бул до края на сезона във Формула 1, съобщиха от австрийския отбор. Това ще се случи още от следващото състезание в календара, което ще бъде проведено в Белгия на 1 септември. \r\n \r\nПрез настоящия сезон 23-годишният Албън има 16 точки с Торо Росо и заема 15-о място сред пилотите. Гасли е шести с 63 точки. \r\n \r\nОт Ред Бул добавят, че Гасли ще заеме мястото на Албън в Торо Росо, който е втори отбор на австрийците. Тайландецът ще има девет състезания, за да си спечели постоянно място в Ред Бул.", "date": "2019.08.12", "title": "Ред Бул взе нов пилот"}
{"url": "https://standartnews.com/sport/brazilets-se-vrshcha-v-botev-pd-399230.html", "text": "Бразилският нападател Фернандо Виана се завръща в Ботев (Пловдив), разкри БТА. Очаква се голаджията да подпише договор до края на полусезона с опция за удължаването му. Изпадналият в криза пловдивския клуб предприе тази мярка с цел да подсили атаката си с доказал се нападател. Ботев привлече Фернандо Виана през януари 2017 г. С екипа на \"жълто-черния\" тим той изигра 31 мача и отбеляза 15 гола, \r\nспечелвайки Купата на България и Суперкупата на страната. През декември 2017 г. Фернандо Виана бе продаден на Ал Дафра от ОАЕ за 200 000 долара. За последна игра в бразилския Гуарани.", "date": "2019.08.12", "title": "Бразилец се връща в Ботев (Пд)"}
{"url": "https://standartnews.com/sport/ludogorets-sledi-kapitana-na-kazakhstan-399231.html", "text": "Българският футболен шампион Лудогорец проявява интерес към капитана на националния отбор на Казахстан и на Кайрат (Алмати) Бауиржан Исламхан, съобщава KazFootball.kz. Договорът на 26-годишния полузащитник изтича през декември и той може да премине в състава на разградчани като свободен агент през зимния трансферен прозорец.  Според изданието Лудогорец търси креативен атакуващ халф и от доста време следи представянето на Исламхан. Кайрат халфът играе от 2014-а година, като за последната календарна година има 4 гола и 7 асистенции в 15 мача в шампионата на Казахстан и в квалификациите на Лига Европа. За националния тим на Казахстан Исламхан дебютира през 2014-а срещу Латвия. Досега той има 38 мача и 3 гола.", "date": "2019.08.12", "title": "Лудогорец следи капитана на Казахстан"}
{"url": "https://standartnews.com/sport/prandi-ostava-nachelo-na-natsionalniya-399235.html", "text": "Силвано Пранди ще продължи да води националите въпреки загубената олимпийска квалификация във Варна. В неделя националите загубиха от Бразилия с 2:3, като водеха с 2:0 и имаха мачбол. Според НТВ Пранди ще остане начело на националите със сигурност за предстоящото европейско първенство и олимпийската квалификация през януари 2020.", "date": "2019.08.12", "title": "Пранди остава начело на националния"}
{"url": "https://standartnews.com/svyat/borisov-govori-s-medvedev-za-belene-i-balkan-399195.html", "text": "Министър-председателят Бойко Борисов проведе среща с руския премиер Дмитрий Медведев. Двамата разговаряха в рамките на Първия каспийски икономически форум, който се провежда в Туркменистан. Българският премиер изтъкна значението на диалога на най-високо ниво и изрази удовлетворение, че след официалната визита на Медведев в България през месец март, сега продължава разговорът относно възможностите за прагматично и взаимноизгодно сътрудничество, съобщи правителствената информационна служба. Премиерът Борисов изтъкна интереса на страната ни с Руската федерация да водим равнопоставен и взаимноизгоден двустранен политически диалог, при който се ръководим от своите национални интереси и същевременно се придържаме към общата политика на държавите-членки на ЕС и НАТО. \r\nМинистър-председателят Борисов акцентира върху желанието ни да продължим да развиваме сътрудничеството с Русия по приоритетните за България въпроси в икономиката, енергетиката, туризма, транспорта, образованието, науката и културата, социалната политика.    \r\nОтносно енергийната тема, която беше сред акцентите на разговора в „Аваза“, премиерът Борисов отбеляза, че България води политика, която е насочена към гарантирането на енергийната сигурност, както за страната ни, така и за ЕС. Българският министър-председател подчерта, че диверсификацията е важен елемент за гарантирането на сигурността на газовите доставки в ЕС и добави, че България работи активно по проектите за газови връзки със съседните страни. Премиерът Борисов обърна специално внимание на сериозната работа на българското правителство във връзка с осъществяването на проекта за газоразпределителния център „Балкан“. \r\nНа срещата беше обсъдена също възможността за реализация на проекта АЕЦ „Белене“ при поставените от българската страна условия. Заявления за участие в настоящата процедура за избор на стратегически инвеститор по проекта се приемат до 19-ти август. Според премиера Борсов, в региона ще възникне необходимост от производствени мощности, които да генерират чиста електроенергия на достъпни цени, отчитайки все по-амбициозните цели за намаляване нивата на вредни емисии във всички сектори на икономиката. В този смисъл АЕЦ „Белене” може да се превърне именно в такъв електроизточник за региона. \r\nВъв връзка със сътрудничеството в областта на транспорта, министър-председателят Борисов посочи интереса на страната ни да бъде обсъдена възможността за развитие на фериботни връзки между пристанище Бургас и руските пристанища Кавказ и Новоросийск за пътнически ро-ро фериботи. \r\nМинистър-председателят Бойко Борисов изрази удовлетворение от проведеното 16-о заседание на българо-руската Междуправителствена комисия за икономическо и научно-техническо сътрудничество. Българският премиер изрази очакване следващата й сесия да се състои в близко време и да допринесе допълнително за развитието на двустранните отношения.  ", "date": "2019.08.12", "title": "Борисов говори с Медведев за \"Белене\" и \"Балкан\""}
{"url": "https://standartnews.com/svyat/turkmenskiyat-prezident-gotov-da-kupi-senat-aurus-399168.html", "text": "Президентът на Туркменистан Гурбангули Бердимухамедов се заинтересува от руския автомобил Aurus, който му бе демонстриран лично от премиера Дмитрий Медведев. Бердимухамедов изрази желание да закупи цяла серия от возилото, станало вече известно като „автомобила на Путин“. Преди началото на първия Каспийски икономически форум държавният глава на Туркменистан се срещна с Медведев, който ръководи руската делегация на ворума. Заедно двамата разгледаха паркираната пред входа бяла лимузина Aurus. Автомобилът се хареса на Бердимухамедов и той каза, че иска да си купи цяла серия от такива машини и е подал съответната оферта. В отговор Медведев благодари за високата оценка на руската разработка и потвърди, че офертата без съмнение вече е приета. Aurus Senat в цвят \"lustre white\" (\"искрящо бял“) е произведен миналия месец от Държавния научен център „НАМИ“, специално, за да бъде демонстриран на първия Каспийски икономически форум в Туркменистан. Тази версия е произведена за първи път и в един-единствен екземпляр.", "date": "2019.08.12", "title": "Туркменският президент готов да купи Сенат Aurus"}
{"url": "https://standartnews.com/sport/loko-pd-s-tezhko-nakazanie-ot-uefa-399236.html", "text": "Локомотив (Пловдив) трябва да затвори за публика \"Трибуна Спортклуб\" за следващия си домакински мач в Европа заради расистко поведение на публиката по време на мача със Страсбург миналата седмица, реши Дисциплинарната комисия на УЕФА. Пловдивчани загубиха с 0:1 от френския отбор в първи мач от третия квалификационен кръг в Лига Европа, а санкцията е заради расистки обиди към играчи на Страсбург. Така за следващото си домакинство в евротурнирите вместо зрители, трибуната трябва да бъде покрита с банер с надпис #EqualGame и логото на УЕФА. Сръбският гранд Партизан отнесе наказание от УЕФА с два мача в Европа пред празни трибуни заради расистко отношение на публиката по време на мача с Малатияспор (3:1) миналата седмица. Партизан е санкциониран и с 24 250 евро заради лоша организация на мача и запалени факли по трибуните.", "date": "2019.08.12", "title": "Локо (Пд) с тежко наказание от УЕФА"}
{"url": "https://www.standartnews.com/sport/rafa-specheli-35-i-mastrs-399163.html", "text": "Световният №2 Рафаел Надал (Исп) спечели за 5-ти път в кариерата си турнира по тенис на твърди кортове от сериите Мастърс 1000 в Монреал (Канада). На финала Матадора би за час Данийл Медведев (Рус) с 6:3, 6:0. Така Рафа успя да защити за първи път в кариерата си трофей, спечелен на настилка, различна от клей. За Надал това беше 83-та титла, както и 35-та рекордна от сериите Мастърс 1000. Единственият сет, който Надал загуби през седмицата беше в двубоя с Фабио Фонини на четвъртфиналите. фото ЕПА/БГНЕС", "date": "2019.08.12", "title": "Рафа Надал спечели 35-и Мастърс"}
{"url": "https://www.standartnews.com/sport/silvano-prandi-ima-gorchivina-399160.html", "text": "Селекционерът на България Силвано Пранди коментира загубения двубой с 2:3 гейма от Бразилия в Олимпийска квалификация, което ни остави извън борда поне засега за Токио 2020.\"Не успяхме да поддържаме нивото от първите две части, в третата част допуснахме грешки, Бразилия съумя да спечели мача. Със сигурност надделява горчивината, след като минат два-три дни ще анализирам нещата, които се случиха тази вечер\", коментира Пранди. \"Ще е много трудно да се класираме за Олимпиадата, днес имахме страхотен шанс, но не съумяхме да го материализираме. Важното нещо е да се подобряваме като представяне, да видим къде не сме се представили на ниво, трябва да подобрим. Не съм ясновидец, треньор съм, не мога да кажа конкретни прогнози, трябва да подготвим списъка с играчи за Европейско първенство, имаме изградена основа за подготовката, оптимист съм\", каза още Пранди.  \"Възможно е да има нови играчи за подготовката, такива играчи, които бяха на подготовка с тима. Докато от федерацията смятат, че съм нужен на тима аз съм тук. В някои показатели бяхме по-добри от един от най-добрите три тима в света, но остава горчивината от поражението. Подобрихме доста неща, но трябва да направим и следващата крачка да надградим и да не правим грешки, които правим в момента\", завърши селекционерът.", "date": "2019.08.12", "title": "Силвано Пранди: Има горчивина"}
{"url": "https://standartnews.com/svyat/skandal-za-rozova-kshcha-s-emotikoni-399210.html", "text": "Съседска караница в градчето Манхатън бийч, южно от Лос Анджелис, доведе до поява на розова къща, украсена с гигантски емотикони с изкуствени мигли и затворена с цип уста, с което предизивка още по-голям скандал. Преди няколко години властите в Манхатън бийч забраниха наемането на жилища за по-малко от 30 дни. Въпреки това Катрин Кид, която притежава къща на 39-та улица, близо до плажа, предложила дома си в интернет платформата за краткосрочно наемане на жилища AirBnB, предаде Франс прес, цитирана от БТА. Катрин обаче била \"разобличена\" пред градските служби от група недоволни съседи и през месец май бе осъдена да плати 4000 долара глоба. Няколко седмици по-късно къщата, която станала причина за разпрата, бе пребоядисана в бонбонено розов цвят, а фасадата й бе украсена с два огромни жълти емотикона. Единият е с ококорени очи и изплезен език, сякаш човек е в делириум, а другият - със затворена с цип уста. След появата на странния нов външен вид на дома някои съседи се почувстваха засегнати заради емотиконите. Сюзън Уиланд, която е в групата на недоволните съседи, поясни пред местните медии, че носела изкуствени мигли, когато срещнала Кид. Тя пък увери, че новият вид на къщата й имал за цел да развесели квартала. \"Всички са тъжни, депресирани, загрижени за проблемите на други хора. Реших да изпратя цветно и позитивно послание на радостта\", каза Катрин Кид.", "date": "2019.08.12", "title": "Скандал за розова къща с емотикони"}
{"url": "https://standartnews.com/svyat/putin-razbuni-ukrayna-s-motora-si-v-sevastopol-399188.html", "text": "Украйна протестира срещу Русия, след като облеченият в кожени дрехи президент Владимир Путин посети анексирания полуостров Крим, за да присъства на рокерски фестивал в Севастопол, информират Би Би Си и БГНЕС. Украинското външно министерство определи посещението на Путин през уикенда като \"грубо нарушение на суверенитета на Украйна\". Властите в Украйна заявиха, че опитите на Москва и нейните медии да представят подобни посещения като рутинни са \"жалки\". Крим беше анексиран от Украйна през 2014 г., което предизвика вълна от ултрапатриотизъм в Русия. „Нощните вълци” - дясна националистическа рокерска група, близка до президента Путин, бяха видни привърженици на анексията. Тази година те проведоха своето годишно шоу в Севастопол, най-големият град на полуострова. \r\nВладимир Путин, който пристигна на събитието облечен в кожени дрехи и с мотоциклет, се оказа почетен гост, а присъстващите наобиколиха руския лидер, надявайки се да си направят селфи с него. Посещението е в момент, в който Путин се сблъсква с все по-голямо безпокойство у дома. Около 60 000 души заляха улиците на руската столица в събота в разрешена демонстрация, за да поискат \"честни\" общински избори през септември.", "date": "2019.08.12", "title": "Путин разбуни Украйна с мотора си в Севастопол"}
{"url": "https://www.standartnews.com/sport/roma-specheli-sreshchu-real-sled-duzpi-video-399159.html", "text": "Италианският Рома надви Реал Мадрид с дузпи, в мач за трофея „Mabel Green Cup\", игран на стадион „Олимпико“. Двубоят завърши 2:2 в редовното време и се стигна до изпълнение на дузпи, където единствено сгреши Марсело, уцелвайки напречната греда. Мачът беше доста интересен, като и двата отбора създадоха доста положения. И четирите гола паднаха през първото полувреме. Реал откриха в 16-тата минута, когато Лука Модрич с хубав диагонален пас намери Марсело в наказателното поле, той финтира бранител и със силен удар порази вратата за 0:1. Само минута по-рано Каземиро нацели гредата, зад Пау Лопес. В 34-ата минута Рома изравни. Дзаниоло направи хубав рейд по дясното крило, след което елегантно подаде към Диего Пероти, който отблизо засече кълбото в мрежата за 1:1.В 39-ата минута обаче Реал стигна до втори гол с втория си точен удар в мача. След изпълнение на заучен корнер, ,Марсело центрира към далечната греда, където Каземиро с глава вкара за 1:2. Само минута по-късно „римските вълци“ изравниха за втори път. Ченгис Юндер със страхотен пас разсече защитата на съперника и намери Един Джеко в наказателното поле, а той отигра ситуацията перфектно и от движение прати топката във вратата за 2:2. Така се стигна до изпълнение на дузпи. За Рома и петте дузпи вкараха Александър Коларов, Юндер, Мирко Антонучи, Брайън Кристанте и Леонардо Спинацола. За Реал точни от бялата точка бяха Тони Кроос, Иско, Гарет Бейл и Лука Модрич. Петата и последна дузпа за „белия балет“ изпълни капитана Марсело, който нацели напречната греда. Това бяха последните контроли и за двата тима това лято. Следващият мач на Рома ще бъде от първия кръг на Серия А срещу Дженоа на „Олимпико“. Реал ще гостува на Селта, в мач от първия кръг на Примера дивисион в Испания.", "date": "2019.08.12", "title": "Рома спечели срещу Реал след дузпи (ВИДЕО)"}
{"url": "https://standartnews.com/svyat/zavrshen-e-prviyat-uchastk-ot-turski-potok-399223.html", "text": "Завършен е първият участък от 403-километровия участък от газопровода „Турски поток“, който ще премине през територията на Сърбия от българската граница до град Чуприя, съобщи в понеделник Радио и телевизия „Войводина“, цитирана от TACC. \r\n \r\nВ момента се работи по изграждането на втория сегмент - от Чуприя до река Дунав. Общо трябва да бъдат изградени четири участъка, според плановете газопроводът се очаква да бъде завършен до края на годината. При строителството на втория участък ще бъдат използвани над 50 хиляди тона тръби. \r\n \r\nПо-рано министърът на минното дело и енергетиката на Сърбия Александър Антич заяви, че около половината от тръбите, необходими за изграждането на сръбския участък от газопровода „Турски поток“ в размер на 180 хиляди тона, вече са пристигнали в страната. Според него доставките се извършват по вода, тръби пътуват към сръбските пристанища на река Дунав в Нови Сад и Смедерево. \r\n \r\nСърбия започна строителни работи по своя газопровод, без да чака да приключи работата по българския участък. На 5 март сръбската енергийна агенция одобри строителството да започне през април. Изграждането на газопровод в Сърбия от границата с България до границата с Унгария е съвместното предприятие на Газпром и „Сърбиягаз Газтранс“ Нови Сад. Сръбският участък на „Турски поток“ ще започне да доставя газ до края на април 2020 г.", "date": "2019.08.12", "title": "Завършен е първият участък от „Турски поток“"}
{"url": "https://www.standartnews.com/sport/ludogorets-podava-zhalba-sreshchu-sdiyata-draganov-399158.html", "text": "Изпълнителният директор на Лудогорец Ангел Петричев остана доста недоволен след хикса на „орлите” срещу ЦСКА от съдийството. Шефът в Разград призна, че във втори пореден мач осемкратният шампион на България не получава чиста дузпа, а също така играчи на „орлите” са признали на Петричев, че е имало ситуации за червен картон за футболист на ЦСКА. „По-скоро сме недоволни, тъй като сами изпуснахме трите точки. Почти бях сигурен, че ще бием, но резултатът е 0:0. Като зрител, смятам, че беше хубав и затвърждава възходящата тенденция, в която се намира Лудогорец и лека-полека напипваме верния ритъм. Знам, че не показваме това лице, което феновете очакват, но мисля, че нещата вървят в правилната посока. Рядко коментираме съдиите, но се посъветвахме с колегите и възнамеряваме да пуснем жалба, тъй като втори пореден мач не ни дават чиста дузпа. Ако това е феърплеят, за който говорихме в началото на първенството, това е в ущърб за Лудогорец. Не говоря само за ситуацията в дузпата, тъй като момчетата ми казаха, че е имало ситуации, в които играч на ЦСКА е заслужавал червен картон. Мисля, че сме в пълното си право да подадем жалба”, започна Петричев. „През миналия сезон в няколко мача отчетливо загубихме мачове заради съдийски грешки. Сега виждаме пак, че втори пореден мач е така. Очевидно така се виждат наченки на някаква тендения. Ще наблюдаваме внимателно, но първо ще анализираме нашите грешки. Ако си бяхме вкарали ситуациите, нямаше да водим този разговор. Надявам се за тоя прословут феърплей да не е в наш ущърб”, продължи Петричев.", "date": "2019.08.12", "title": "Лудогорец подава жалба срещу съдията Драганов"}
{"url": "https://www.standartnews.com/sport/manchestr-yunayted-razmaza-chelsi-video-399161.html", "text": "Завършилият на шесто място през миналата кампания – Манчестър Юнайтед, не можеше да стартира по по-силен начин новия сезон във Висшата лига. „Червените дяволи” приеха Челси в голямото дерби на първия кръг и го зашлевиха с чутовното 4:0 на „Олд Трафорд”. Домакините изиграха вездесъщ дуел срещу именития си опонент, който също се справи добре при визитата си, след като през първото полувреме нацели на два пъти гредите на Давид де Хеа. Мачът се яви и официален дебют за новия мениджър на Челси - легендата Франк Лампард, който ще трябва сам да забрави, както и да го приложи на самите играчи, развоя и резултатът, защото програмата на Челси така и така не е особено приятна и лесна. Иначе головата инвазия във вратата на Кепа Арисабалага стартира в 18-ата минута, когато Маркъс Рашфорд откри резултата от дузпа. В рамките на две минути през втората част „червените дяволи” направиха преднината си класическа след голове на Антони Марсиал (65’) и нов на Рашфорд (66’). Влезлият като резерва и нов играч на отбора – Даниел Джеймс, пък оформи крайното 4:0 в 81-ата минута. По този начин тимът, воден от Оле Гунар Солскяер, се изкачи до второто място след първия кръг, като тройката на върха е изградена от Манчестър Сити, Ман Юнайтед и Ливърпул. В следващия кръг \"червените дяволи\" гостуват на Уулвърхемптън, докато Челси ще играе през седмицата за Суперкупата на Европа - срещу Ливърпул, в Истанбул.", "date": "2019.08.12", "title": "Манчестър Юнайтед размаза Челси (ВИДЕО)"}
{"url": "https://www.standartnews.com/sport/dunav-i-vitosha-zatvaryat-petiya-krg-v-elita-399165.html", "text": "Дунав Русе и Витоша ще изиграят днес от 18.00 часа последния мач от петия кръг на efbet Лига. Витоша няма спечелена нито една точка и е на последната позиция в класирането, а от Дунав го делят 3 пункта. Георги Динков и Илия Мунин разтрогнаха с тима от Русе, но тимът се подсили със защитника Любен Николов. Росен Колев за първи път попадна в групата на отбора. В другия щаб Александър Христев е наказан и няма да бъде на разположение. Илия Димитров и Атанас Кабов подписаха под наем с клуба и попаднаха в групата за мача. В списъка е и бранителят Евгени Зюмбюлев. Срещата ще се проведе в Русе. Главен съдия е Георги Кабаков.", "date": "2019.08.12", "title": "Дунав и Витоша затварят петия кръг в елита"}
{"url": "https://www.standartnews.com/sport/taekoundistite-ni-poslanik-na-zaedno-sreshchu-trafika-na-khora-399219.html", "text": "По инициатива на Местната комисия за борба с трафика на хора–гр. Благоевград, националният отбор на България по Tаекуон-До ITF е посланик на кампанията „Заедно срещу трафика на хора/ WE SAY NO TO HUMAN TRAFFICKING“. Ежегодната национална кампания за превенция на трафик на хора с цел сексуална експлоатация се организира от Националната комисия за борба с трафика на хора към Министерски съвет (НКБТХ), съвместно с десетте местни комисии за борба с трафика на хора в страната. В Благоевград бяха проведени редица работни срещи с д-р Марио Богданов, Вицепрезидент на Световната и Европейската Федерации по Таекуон-До и Президент на Българска Федерация по Таекуон-До, в резултат на които е постигната договореност за партньорство между НКБТХ и Българската Федерация по Таекуон-До ITF. Предстои в периода 24-30 август 2019 г. да се проведе Световното първенство по Таекуон-До ITF в зала „Колодрума“, гр. Пловдив. Състезателите от българският национален отбор ще носят тениски с мотото на кампанията „We say NO to human trafficking”. Междувременно в рекламния видеоклип за домакинството на България също е включено посланието. По време на първенството ще бъдат разпространени и информационни материали на български и английски език, разработени специално за събитието от МКБТХ– гр. Благоевград и Националната комисия. В Световното ще участват представители на над 80 държави, сред които Австралия, САЩ, Канада, Аржентина, Бразилия, Панама, Венецуела, Пуерто Рико, Англия, Уелс, Шотландия, Ирландия, Испания, Франция и други, като се очаква състезателите да бъдат над 1500. ", "date": "2019.08.12", "title": "Таекуондистите ни - посланик на \"Заедно срещу трафика на хора\""}
{"url": "https://www.standartnews.com/sport/grigor-se-srina-v-svetovnata-ranglista-399184.html", "text": "Хасковлията се срина с 20 места в световната ранглиста до 74-тата позиция. Така той бележи най-ниското си класиране от 2012 г. насам.  След като загуби от Стан Вавринка на АТР Мастърс1000  миналата седмица, Димитров сдаде 170 точки. Това е шеста загуба на Гришо от последните му седем двубоя и съответно това му коства присъствието в топ 70. \r\n \r\nВ топ 10 загубилият от Надал в Роджърс Къп, Медведев се придвижи с една позиция до осмото място за сметка на Карен Хачанов, който вече е девети, а новото попълнение в топ 10 и заемащо последното място от тях е Фабио Фонини. Стефанос Циципас сдаде две позиции и вече е 7-ми, а на негово място се изкачи Кей Нишикори. Няма промени в топ 4. ", "date": "2019.08.12", "title": "Григор се срина в световната ранглиста"}
{"url": "https://standartnews.com/svyat/germanskiyat-vnshen-ministr-otnovo-bez-samolet-399237.html", "text": "Германският министър на външните работи Хайко Маас беше принуден днес да смени самолета за обиколката си в Северна Америка. Това стана, след като първоначално предвидената за полета машина на германските военновъздушни сили не можа да излети поради технически проблем, предаде ДПА, цитирана от БТА. Министерството на външните работи в Берлин съобщи, че се е наложило Маас да замине на четиридневната си обиколка с по-малък \"Ербъс А319\", но не уточни какъв е бил проблемът с по-големия самолет. Не за пръв път по време на задгранични визити на Маас има проблеми със самолетите, отбелязва ДПА. През февруари Маас трябваше да направи принудителен престой в малийската столица Бамако и да чака 20 часа, докато пристигне резервен самолет. През май германският външен министър пристигна със 70 закъснение на първото си посещение в България заради неизправност на самолета. Месец по-късно самолетът му имаше проблем с една от гумите си при кацане в Ню Йорк и той пропусна началото на заседание на Съвета за сигурност на ООН. Маас замина за Ню Йорк, където утре ще участва в заседание на Съвета за сигурност на ООН за предпазването на цивилните при въоръжени конфликти. След това ще отпътува за Канада, за да продължи заедно с канадския министър на външните работи Кристия Фрийланд работата по проекта си \"Съюз за мултилатерализъм\". Последната спирка от обиколката му е Понд Инлет в арктическата част на Канада, където ще обсъжда въздействието на климатичните промени с 1300-тата инуити, живеещи в селището.  ", "date": "2019.08.12", "title": "Германският външен министър отново без самолет"}
{"url": "https://standartnews.com/svyat/farazh-napada-megan-i-khari-399232.html", "text": " По време на конференция в Австралия Найджъл Фараж нападна принц Хари и Меган заради техните \"неподходящи\" екологични кампании и нарече покойната кралица майка \"пушачка и пиячка на джин с наднормено тегло\". Той изтъкна, че популярността на принц Хари е намаляла, след като е срещнал Меган. Това не е първият път, когато политикът напада принца. Преди няколко години той каза, че Хари се облича като нацист на модерно парти и че предпочитал времето, когато малкият син на принц Чарлз се забърквал в различни ситуации и предизвиквал хаос. Фараж каза, че Хари се е превърнал в \"Принца на будната съвест\", след като се е оженил на Меган.\"През последната седмица ни казаха, че Меган и Хари ще имат само две деца... и всички напълно игнорирахме истинския проблем, с който се сблъсква Земята, и това е фактът, че населението на земното кълбо експлодира, но никой не смее да говори за това, никой не смее да се справи с това и дали принц Хари има две деца е без значение, имайки предвид, че сега на Земята има 2,6 милиарда китайци и индийци\", реагира Фараж. Той атакува кралското семейство по време на тридневната конференция на консервативните политически действия, където не се допускаха журналисти. Той продължи, като похвали кралицата, че е \"невероятна, вдъхновяваща жена\" и допълни:\"Ние сме дяволски щастливи, че я имаме\".Но той далеч не бе толкова мил, когато заговори за сина ѝ и майка ѝ.\"Когато става дума за сина ѝ, когато става дума за Чарли Бой и климатичните промени, оле-оле\", каза Фараж. \"Майка ѝ, Нейно Величество кралицата майка, бе с наднормено тегло, пушачка и пиячка на джин, която живя до 101 години. Всичко, което мога да кажа е, че Чарли Бой е на 70 г... Кралица може да живее много, много дълго време.\"Фараж напада Чарлз за пореден път, преди това той е описвал възгледите на престолонаследника за климатичните промени като \"наивни и в най-добрия случай глупави\".През 2008 г. той беше единственият евродепутат, който отказа да аплодира реч на принца за глобалното затопляне.", "date": "2019.08.12", "title": "Фараж напада Меган и Хари"}
{"url": "https://standartnews.com/svyat/pzelt-kursk-nereshim-i-do-dnes-399226.html", "text": "Каменна чайка с разперени криле стои неподвижно върху черен гранитен блок в санктпетербургското Серафимовско гробище. Това е един от многобройните паметници на 118-те руски моряци, загинали в Баренцово море при потъването на ядрената подводница \"Курск\" на 12 август 2000 г. Едно от изписаните върху него имена е Сергей Дудко. Майка му София идва на гробището често. Въпреки че са минали години, тя все още не намира душевно спокойствие, защото хората, отговорни за най-голямата катастрофа в историята на руската армия, никога не бяха назовани. \"За първи път правителството купува мълчанието на роднините\", писа тогава вестник \"Новая газета\". А върху паметника са гравирани и думите: \"Не се отчайвайте!\". Те са част от записките на лейтенант Дмитрий Колесников, които той прави, затворен като в капан в отсек на потъналата подводница. \"В края на века, през 1999 или 2000 година Курск ще се окаже под вода и целият свят ще го оплаква\", проророкува през 1980 г. Ванга, пророчество, останало неразбрано до гибелта на руската подводница „Курск“. Никой тогава не е и предполагал, че става дума не за град Курск, а за подводница, носеща неговото име. И че тя е видяла именно гибелта на атомния крайцер „Курск“ . Преди 19 години на 12 август 2000 г. в акваторията на Баренцево море потъва гордостта на руския ВМФ по онова време, смятана за една от най-надеждните и най-добре въоръжени атомни подводници на планетата – \"Курск\". Именно за това тя е определена да изстреля уникалното торпедо \"Шквал\". Но вместо слава следва трагедия. Целият 118-членен екипаж на борда й загива.Според официалната версия подводницата потъва в резултат на взрив и пожар в торпедния ѝ отсек. Два последователни взрива оттекват през 2 минути и 15 секунди и са толкова силни, че са записани дори от сеизмографи на Аляска. \"Та какво стана с вашата подводница \"Курск\"? \"Тя потъна\". Това са прочутите фрази от известния диалог на американския тв журналист Лари Кинг и руския президент Владимир Путин на 22 август 2000 г. Потъна - това е единственото нещо, което и сега е абсолютно сигурно за трагедията с подводницата, разиграла се преди 19 години Трагедията с \"Курск\" се оказа и първият сериозен тест за новоизбрания президент Владимир Путин. Новината за гибелта й е една от първите, получени от него като държавен глава на Русия. \"Аз даже не знаех, че там се провеждат сериозни военни учения. Позвъни ми министърът на отбраната и каза, че сме загубили подводница, но сме наясно къде е и започваме работа по спасяването на хората. Не ставаше ясно, че се е случило нещо трагично, това се изясни по-късно...Трагедията на подводницата-това е проявление на общото състояние на армията и държавата в онзи момент\", казва Путин.На 10 август 2000 г. атомният подводен ракетен крайцер „Курск” излиза на учения на Северния флот. Сутринта на 12 август той атакува условно с крилата ракета „Гранит” ескадрила, водена от самолетоносача „Адмирал Кузнецов” и флагмана на флота атомния крайцер „Петър Велики”. Няколко часа по-късно подводницата е трябвало да довърши условния противник с учебни торпеда. В назначеното време вместо движение на торпедото хидроакустичната уредба на крайцера „Петър Велики” изненадващо регистрира силен звук, след което корабът е разтърсен. Вместо торпеден удар следва взрив. Станала е една от най-големите трагедии във военната история на Русия - потъва подводницата \"Курск.  На 15 август Главният щаб на морския флот официално съобщава за началото на спасителната операция. На 19 август на мястото на аварията пристига норвежкият кораб Normand Pioneer с британската миниспасителна подводница LR-5. Започва нова международна фаза на операцията по спасяване на екипажа. Норвежкият спасителен кораб Seaway Eagle с дълбоководни водолази на борда се приближава към района на катастрофата на следващия ден. Започва вторият етап на операцията, който се характеризира с взаимодействие на спасителните сили на Северния флот с норвежките и британските спасители. Но опитите за спасяване на \"Курск\" и екипажа се оказват напразни. На 21 август в 17 часа началник-щабът на Северния флот официално потвърждава гибелта на екипажа на \"Курск\". А на 22 август 2000 г. президентът на Русия Владимир Путин с указ обявява 23 август за ден на траур. Още в първите дни след инцидента се нарояват множество версии и слухове относно причините за гибелта на модерната подводница с един от най-добрите екипажи. А в западната преса, а и в Русия, десетилетия по-късно продължават да обсъждат гибелта й и да поставят под съмнение резултатите от официалното разследване на Генералната прокуратура. Виновни не са открити. Комисията по разследването на трагедията остави само една версия - взрив на собствено торпедо. В хода на засекретеното до 2030 г. руско разследване на причините за потъването на подводницата се признава това, че е имало възможност за спасяване на някои от оцелелите членове на екипажа, но се твърди, че има две причини за руския отказ за незабавна помощ от НАТО – първата е, че по този начин биха се разкрили конструктивни и други секрети на една от най-модерните руски подводници, а втората и доста по-смущаваща е чисто психологическа, т.е. че оцелелите руски моряци не биха спестили истината за случилото се, което обстоятелство от своя страна ще постави света на ръба на ядрен конфликт с непредсказуеми последици за цялото човечество. В подкрепа на алтернативната версия за потъването на подводницата се сочи и безпрецедентното посещение на тогавашния директор на ЦРУ Джордж Тенет (за първи път директор на ЦРУ е на посещение в Москва), в резултат на което е уговорена финансова компенсация чрез обезсилване руски дълг към САЩ и предоставяне на Русия на нов заем от 10 милиарда долара при изключително изгодни условия. 118 момчета загиват под вода по време на аварията в ядрената подводница в Курск, 118 семейства чакат истината, която никога няма да разберат и която може да се окаже последният акт не на студена, а на ледена война. Но Бил Клинтън и Владимир Путин се съгласяват да затворят тази тема. Съгласно съобщение, публикувано на 22 август, \"президентът на Руската федерация Владимир Путин и президентът на САЩ Бил Клинтън успяха да се споразумеят за мирно уреждане след многобройни поверителни телефонни разговори\". Фрагмент от тази неразкрита истина може да бъде скрит в малко съобщение, не повече от 10 реда, което се появява на 22 август 2000 г. на уебсайта на Pravda.ru. Съобщение, което никога не е публикувано в печатна версия на изданието и съществувало във виртуалния свят на интернет само няколко часа. Текстът на призрачното съобщение е: \"В събота, 12 август, инцидент в Баренцово море можеше да доведе до трета световна война. За няколко дни светът беше на ръба и всеки грешен политически ход можеше да доведе до размяна на ядрени атаки. За щастие инцидентът е уреден дипломатически. \" На 26 юли 2002 г. генералният прокурор на Русия Владимир Устинов обявява, че наказателното дело за смъртта на атомната подводница в Курск е прекратено поради липса на престъпление. За смелостта и героизма си при изпълнение на военния си дълг членовете на екипажа на ядрената подводница „Курск“ са наградени с орден за храброст (посмъртно) с указ на президента на Руската федерация от 26 август 2000 г., а капитанът на кораба, капитан I ранг Генадий Лячин е удостоен със званието Герой на Руската федерация (посмъртно). А семействата на жертвите получават обезщетение по 720 000 рубли, малко под 29 000 евро по тогавашния курс.", "date": "2019.08.12", "title": "Пъзелът „Курск“ нерешим и до днес"}
{"url": "https://www.standartnews.com/sport/red-bul-vze-nov-pilot-399227.html", "text": "Александър Албън ще замени Пиер Гасли в отбора на Ред Бул до края на сезона във Формула 1, съобщиха от австрийския отбор. Това ще се случи още от следващото състезание в календара, което ще бъде проведено в Белгия на 1 септември. \r\n \r\nПрез настоящия сезон 23-годишният Албън има 16 точки с Торо Росо и заема 15-о място сред пилотите. Гасли е шести с 63 точки. \r\n \r\nОт Ред Бул добавят, че Гасли ще заеме мястото на Албън в Торо Росо, който е втори отбор на австрийците. Тайландецът ще има девет състезания, за да си спечели постоянно място в Ред Бул.", "date": "2019.08.12", "title": "Ред Бул взе нов пилот"}
{"url": "https://www.standartnews.com/sport/brazilets-se-vrshcha-v-botev-pd-399230.html", "text": "Бразилският нападател Фернандо Виана се завръща в Ботев (Пловдив), разкри БТА. Очаква се голаджията да подпише договор до края на полусезона с опция за удължаването му. Изпадналият в криза пловдивския клуб предприе тази мярка с цел да подсили атаката си с доказал се нападател. Ботев привлече Фернандо Виана през януари 2017 г. С екипа на \"жълто-черния\" тим той изигра 31 мача и отбеляза 15 гола, \r\nспечелвайки Купата на България и Суперкупата на страната. През декември 2017 г. Фернандо Виана бе продаден на Ал Дафра от ОАЕ за 200 000 долара. За последна игра в бразилския Гуарани.", "date": "2019.08.12", "title": "Бразилец се връща в Ботев (Пд)"}
{"url": "https://www.standartnews.com/sport/loko-pd-s-tezhko-nakazanie-ot-uefa-399236.html", "text": "Локомотив (Пловдив) трябва да затвори за публика \"Трибуна Спортклуб\" за следващия си домакински мач в Европа заради расистко поведение на публиката по време на мача със Страсбург миналата седмица, реши Дисциплинарната комисия на УЕФА. Пловдивчани загубиха с 0:1 от френския отбор в първи мач от третия квалификационен кръг в Лига Европа, а санкцията е заради расистки обиди към играчи на Страсбург. Така за следващото си домакинство в евротурнирите вместо зрители, трибуната трябва да бъде покрита с банер с надпис #EqualGame и логото на УЕФА. Сръбският гранд Партизан отнесе наказание от УЕФА с два мача в Европа пред празни трибуни заради расистко отношение на публиката по време на мача с Малатияспор (3:1) миналата седмица. Партизан е санкциониран и с 24 250 евро заради лоша организация на мача и запалени факли по трибуните.", "date": "2019.08.12", "title": "Локо (Пд) с тежко наказание от УЕФА"}
{"url": "https://standartnews.com/kultura/starite-priyateli-se-sbirat-v-burgas-399189.html", "text": "Вдъхновяваща музика и извисяваща поезия на някои от най-големите родни композитори и лирици ще звучат в Бургас на 19 август. Тогава в Летния театър от 20 часа под открито небе се събират певци от тежката артилерия, за да доставят наслада на ценителите, зажадняли в жегата за стойностни културни изживявания и качествени арт постижения. Страхотното шоу ще се случи под наслова „Старите приятели“. Спектакълът ще започне тъкмо с едноименната песен на Стефан Диомов по стиховете на Михаил Белчев, като микрофонът ще хване бащата на „Тониките“. Бардът на България ще продължи с култовите „В полумрака на спомена“ и „Не остарявай, любов“. Той ще излезе и в дует с Кристина Белчева, която пък е подготвила солова изненада: премиерното изпълнение на „Лудост“ - на Асен Масларски по текст на Венета Вълева. Масларски на свой ред ще извиси глас в тандем с Милица Божинова. Йорданка Христова ще се развихри така, както само тя си може. Откакто реши, че ще пътува за прощални гастроли по света, Данчето е в супер форма и у нас. Богдана Карадочева и Стефан Димитров ще вдигнат адреналина на публиката с безсмъртните им „зелени“ шлагери. Нели Рангелова и Джина Иванова също обещават свежарски летни емоции. Специалният гост Недялко Йорданов ще бъде в компанията на стария си приятел и съучастник в творчеството  Хайгашод Агасян. Двамата ще предложат храна за душата на феновете си. Изключителният китарист Георги Денков и вокална формация “Фортисимо” са още в афиша на мащабното събитие. Водещ е Драго Драганов – половин бургазлия, половин варненец - който и ще пее. Финалът ще е зрелищен - всички заедно ще вдигнат Летния театър на крака отново със \"Старите приятели\". \r\nБилетите са на лятната каса „Часовника“, в Ticketportal.bg, Office 1 super store. \r\n„Няма нищо по-ценно от приятелството.  Затова избрах този слоган“, коментира организаторът и продуцент на мащабния концерт Михаил Белчев, който - както винаги - държи в дирижираните от него представления изящната словесност да бъде съчетана с перфектна мелодия. Спектаклите, които той прави през последните сезони, са истински триумф на българския талант в думите и нотите. Прочутият артист тези дни има още един празник - на 13 август ще полее пореден рожден ден. По традиция напоследък шампанското ще гръмне във Варна – в тесен дружески кръг, който обаче ще спази ЧРД-церемонията до най-големи подробности. На трапезата почетното място е за любимата тъща на Белчев.   \r\nВъобще през август светската черноморска програма на Мишо Белчев и съпругата му Кристина е силно сгъстена. Двамата винаги са били посрещани край брега по всички правила на петзвездния статут. Синът им Константин пък е кръстник на Радослав, сина на Камелия и Добри Йорданови. Свещенодействието, на което момчето на бившата зам.кметица по културата в Добрич, ще бъде официално въведено във вярата, е навръх Голяма Богородица  в храма „Свети Свети Константин и Елена“ в едноименния курорт. В графика на Белчеви е и гостуването на професор в НАТФИЗ Сияна Търколева, създател и ръководител на легендарната група „Мечо Пух“.     Йорданка Христова както винаги е в стихията си Мишо Белчев и стария му приятел и колега Стефан Димитров - двамата са автори на някои от най-големите хитове в БГ попа \r\n Страхотната Богдана Карадочева, която неотдавна празнува рожден ден Мишо Белчев е свързан с Бургас и морето още от онзи паметен миг, в който с незабравимата Мария Нейкова печелят първа награда на \"Златният Орфей\" в Слънчев бряг със \"Закъснели срещи\" през 1969-а ", "date": "2019.08.12", "title": "Старите приятели се събират в Бургас"}
{"url": "https://standartnews.com/kultura/chetem-za-geroizma-na-bg-lettsi-prez-prvata-svetovna-voyna-399196.html", "text": "Ново издание на „Спомени летят“ от поручик Владимир Балан излиза със знака на  сдружение „Българска история“. За първи път от 1939 година насам читателите се запознават с вълнуващия разказ на героя от Първата световна война, споделил съдбата на мнозина други – убит е без съд и присъда след 9 септември. Балан е брат на личния секретар на цар Борис ІІІ Станислав Балан и е син на прочутия академик на Александър Теодоров-Балан, първия ректор на Софийския университет. Авиаторът е роден през 1895 година в Прасберг, тогава в Австро-Унгария, а по-късно следва в колеж в Истанбул. Там се разиграва и случката, която предопределя живота му. Един ден учителят на Балан завежда класа на авиационна демонстрация, водена от известния френски самолетен конструктор и пилот Луи Блерио. Макар полетът да завършва злополучно за този авиатор, младият Балан се влюбва завинаги в летенето и го превръща в професия и съдба. Участникът в Първата световна война разказва за малко известни, но прелюбопитни събития от началните години на българската военна авиация – както бойни моменти, така и епизоди от \"земния“ живот на летците. Описани са и някои от най-вълнуващите страници в българската мемоарна литература, подобни на военен трилър – боен самолет се разбива след рискован полет навътре в неприятелската територия, а смелите авиатори, макар и полуживи, се крият из храсталаци и шубраци, за да не ги забележат бдителните френски постове.", "date": "2019.08.12", "title": "Четем за героизма на БГ летци през Първата световна война"}
{"url": "https://standartnews.com/kultura/zhivko-kolev-demokratsiyata-e-mantalitet-i-traditsiya-399187.html", "text": "Живко Колев, който като истински Лъв отпразнува 65 в разгара на лятото, подготвя юбилеен концерт за есента. Мащабното шоу „Моите незабравими песни“ ще събере на 19 ноември в НДК две дузини от най-големите имена в поп музиката ни. Те ще хванат микрофона за хитовете си по стихове на юриста, подписал над 1000 текста за развлекателната ни индустрия през последните десетилетия - \"Клоунът\", \"Ключ от чужда стая\", \"Накъдето ми видят очите\", \"Големият кораб минава\",  \"Джалма\",  \"Да чукна на дърво\", „Аз съм от Твърдица, ти си от Париж“,  \"Междучасие\",  \"Болка от любов\", \"Сбогом\", \"Бързаш, няма време\", \"Партии любими\", \"До последен дъх\"... Живко, който е автор и на стотици строфи за парчетата на „НЛО“ – както се знае, той е от създателите на култовата формация – ще пусне на видеостената „Ех, Канада“ в изпълнение на Велко Кънев, Георги Мамалев и Павел Поппандов.   В началото на пътя е композиторът Светозар Русинов, на когото студентът в Юридическия факултет на Софийския университет „Свети Климент Охридски“ свенливо предоставя тетрадка със стихове. Някъде по това време авери го канят да избере свободата и да пее с тях из кръчмите на Финландия, но той остава в родината, за да вземе дипломата си, а след това – да се посвети на творчество да се впусне в маратона. Бързо се качва по стълбите към големия успех, над чийто параден вход  пише БНТ и „Златният Орфей“. Защото Живко не само прави новогодишния мюзикхол под диригентството на Хачо Бояджиев, но през 90-те е и консултант на „Орфея\". И досега сваля шапка на неговия създател Генко Генов и е категоричен, че затриването на фестивала е от най-големите грешки от зората на така наречената ни демокрация. Живко не се подава на изкушението да политиканства, но е категоричен, че за всичко, което се случва в обществото, сме виновни само ние: „Ние, които избираме депутатите. Ние, които сочим с пръст по другите и се бием по гърдите. Всички ние, които не се променяме към добро, които не ходим на училище, които не влизаме в църква, които крадем и убиваме, ние, раболепните и предателите, генетично увредени от дългото си иго и от нечистата си раса“, беше гневен преди време той пред „Стандарт“. Защото истинските въпроси за него са „Накъде отиваме?“ и „Защо позволяваме да изчезваме като нация?“. А горчивият извод е „Някой все ни освобождава - но сега е по-сложно: трябва да ни освободят от нас самите“. Колев е убеден, че демокрацията е манталитет и традиция, дисциплина и доверие - а по тези географски ширини тези понятия и тяхната материализация почти липсват. Категоричен е, че докато си играем на цветове и партии, държавата и народът ще страдат. За него само обединението прави силата, макар че заседналите в сградата, върху чиято фасада блести тази мъдрост, са много далеч от философията й. Но въпреки всички тези размисли и страсти, Живко Колев никога не е и помислял да напусне завинаги България.  „Дъхът на Калифорния понякога е леден“, казва той в почти емигрантска балада. В стиховете му има сдържан патриотизъм, но най-вече – любов. „Времето решава кога и дали да се раждат бунтарски думи. Но ако не ти идва отвътре и ги „измисляш“, ще се получи нещо като някогашния \"Ален мак\", шегувал се е сериозно той. За „модерната“ музика тук и сега също е пестелив. Съжалява, че текстовете са правени като в час по трудово обучение и че почти никоя от нашумелите песни няма да се помни след 30 години – за разлика от евъргрийните, сътворени по негови стихове. Ето и няколко фотомомента от живота на Живко Колев: С любимия си Бари – мопсът е на 45 дни, когато Иван Славков му го подарява. Днес достолепният сладур е на 10 години. С Васко Найденов и Ивайло Манолов - приятели и колеги за дълъг път. С Ева и Милица. Живко не е правил текстове за „Тониките“, но когато Гого  Найденов си отиде, написа разтърсващо стихотворение. „Беше толкова слънчев, свестен и усмихнат – като малко други в съсловието“, споделя Колев. \r\n Със Силвия Кацарова и Велко Кънев. Живко е от създателите на \"НЛО\". Актьорите от култовия тв клуб имат над 100 песни по негови текстове. Вторият им общ албум излиза в тираж от 250 000 и се харчи за отрицателно време.  Колев прави солова продукция на Антон Радичев, а след това започва подготовка и за самостоятелен диск на Чочо Попйорданов, но Съдбата прекъсва акцията.", "date": "2019.08.12", "title": "Живко Колев: Демокрацията е манталитет и традиция"}
{"url": "https://www.standartnews.com/sport/ludogorets-sledi-kapitana-na-kazakhstan-399231.html", "text": "Българският футболен шампион Лудогорец проявява интерес към капитана на националния отбор на Казахстан и на Кайрат (Алмати) Бауиржан Исламхан, съобщава KazFootball.kz. Договорът на 26-годишния полузащитник изтича през декември и той може да премине в състава на разградчани като свободен агент през зимния трансферен прозорец.  Според изданието Лудогорец търси креативен атакуващ халф и от доста време следи представянето на Исламхан. Кайрат халфът играе от 2014-а година, като за последната календарна година има 4 гола и 7 асистенции в 15 мача в шампионата на Казахстан и в квалификациите на Лига Европа. За националния тим на Казахстан Исламхан дебютира през 2014-а срещу Латвия. Досега той има 38 мача и 3 гола.", "date": "2019.08.12", "title": "Лудогорец следи капитана на Казахстан"}
{"url": "https://www.standartnews.com/sport/prandi-ostava-nachelo-na-natsionalniya-399235.html", "text": "Силвано Пранди ще продължи да води националите въпреки загубената олимпийска квалификация във Варна. В неделя националите загубиха от Бразилия с 2:3, като водеха с 2:0 и имаха мачбол. Според НТВ Пранди ще остане начело на националите със сигурност за предстоящото европейско първенство и олимпийската квалификация през януари 2020.", "date": "2019.08.12", "title": "Пранди остава начело на националния"}
{"url": "https://standartnews.com/kultura/taynite-na-frantsuzoykite-399198.html", "text": "Във „Французойките не спят сами“ /“Хермес“/  Джейми Кат Калън интервюира много жени и мъже в Париж, за да разкрие основните съставки на френската рецепта за наслада от живота. Авторката споделя любопитни подробности за изкуството на флирта, грижата за красотата, тънкостите на общуването, тайните на магнетичния чар. Защото изискани и загадъчни, французойките са обект на възхищение не само на мъжете, но и на жените по цял свят. Безупречният стил и тайнствен чар обаче не са запазена територия единствено за тях. С малко повече самоувереност и някои хитрини всяка дама може да разгърне своята харизма. Ето и 8 от малките хитринки, които Калън коментира. \r\n1. Мъжете започват да губят интерес, когато разберат, че притежават една жена. Тайната на французойката е в това, че нейният мъж знае, че може да я загуби във всеки момент. \r\n2.Когато мислите като французойка, за любовта няма възраст. Любовта и сексът, привлекателността и красотата не са запазени само за младите. \r\n3.Умът е непреходен. Красотата повяхва. Но умът ще ви поддържа красиви, без значение на колко години сте. \r\n4.Ако вярвате, че сте красива, вие сте красива. Това е проста промяна в мисленето, защото, след като веднъж повярвате, че сте красива, вие се грижите по-добре за себе си. \r\n5. Върнете си правото да бъдете жена, поддавайки се на настроения, капризи и емоции. Животът е много по-забавен, когато не се опитвате да действате уравновесено през цялото време. \r\n6. Най-важното в една връзка е да запазите личността си, да живеете своя живот, а не живота на съпруга си. \r\n7. Любовта е ритуал, на който трябва да се насладиш бавно – точно както се наслаждаваме на добрата храна. \r\n8. Всички ние сме малко французи, когато става въпрос за любов и романтика. Това е така, защото френската култура е култура на женственост и красота, така че с право принадлежи на всички жени по света.", "date": "2019.08.12", "title": "Тайните на французойките"}
{"url": "https://www.standartnews.com/sport/dunav-pobedi-vitosha-s-20-399239.html", "text": "Дунав победи Витоша с 2:0 в последния мач от петия кръг на efbet Лига. И двата гола отбеляза централният нападател Ахмед Ахмедов в 39-тата и в 60-тата минута. Победата е втора за Дунав и изкачи русенци на девето място в класирането с 6 т. Витоша си остава твърдо на дъното с 0 точки.", "date": "2019.08.12", "title": "Дунав победи Витоша с 2:0"}
{"url": "https://standartnews.com/kultura/reverans-pred-greys-keli-399199.html", "text": "В „Парфюмеристката от Монако“ от Хейзъл Гейнър и Хедър Уеб /“Кръгозор“/ властват звезден блясък, ухания на парфюми и автентичната атмосфера на френската Ривиера. Романът е вдъхновен от личността на Грейс Кели, а авторките повеждат читателите от филмовия фестивал в Кан през 1955-а през многоцветния Прованс, многообразието от аромати в тяхната столица Грас, за да стигнат до сватбата на века между холивудската звезда и принца на Монако. Младата парфюмеристка Софи Дювал приютява мис Кели в своя бутик и я скрива от настоятелния Джеймс Хендерсън, фотограф на известен таблоид. И независимо, че пътищата им са различни, нишките на съдбата свързват тримата за дълги години. Грейс Кели избира Софи за свой експерт в есенциите от чаени рози, лилава лавандула, яркожълти слънчогледи. Чрез кратки журналистически статии обаятелният образ на холивудската звезда, романсът и сватбата й с владетеля на Монако придават автентичност на разказа. Принц Рение в реалността се обръща към известната фирма Creed за специален аромат за бъдещата си съпруга. Резултатът е  Fleurissimo – с дъх на българска роза, тубероза и иланг-иланг. Историята на Creed е свързана с крале, аристократи, президенти - верни почитатели на марката, създадена от династията парфюмеристи начело с Джеймс Хенри Крийд през 1760 година в Лондон. Парфюмите на бранда са любими на кралица Виктория, император Франц Йосиф и съпругата му - императрица Сиси, Уинстън Чърчил, президента Джон Ф. Кенеди, Мишел Обама, Кейт Мидълтън.", "date": "2019.08.12", "title": "Реверанс пред Грейс Кели"}
{"url": "https://standartnews.com/kultura/spays-grls-rabotyat-po-nova-muzika-399212.html", "text": "Спайс Гърлс се готвят да започнат работа по поредна продукция. Анонимен източник заяви пред „The Mirror“: „Момичетата са в Лондон, където са в готовност да запишат нова музика. Много е вълнуващо – в началния стадий са, но със сигурност ще се случи. Те подържат връзка и с Виктория. Надяват се тя да може да се включи.“ За момента няма коментар от страна на музикантите по темата. Наскоро стана ясно и че ще има анимационен филм, посветен на Спайс Гърлс от „Paramount“. Продуцент ще бъде мениджърът на групата Саймън Фулър, а сценаристи ще са Карън Мъккула и Киуи Смит. Действието в лентата ще се развива на фона на всички класики от 90-те години на миналия век на Спайските.", "date": "2019.08.12", "title": "Спайс Гърлс работят по нова музика"}
{"url": "https://standartnews.com/kultura/ozi-ozbrn-e-mutant-zayavikha-ucheni-399207.html", "text": "ДНК-то на Ози Озбърн бе изследвано от учени в Масачузетс. Резултатите показали, че певецът на Блек Сабат имал генетична мутация, която вдига търпимостта му към наркотици и алкохол. Проучването е част от книгата „Pleased to Meet Me: Genes, Germs and the Curious Forces that Makes Us Who We Are“ на биолога Бил Съливан. Според Съливан, Ози е благословен с генетични вариации и мутации, благодарение на които все още е жив след десетилетия тежко купонджийство. Шарън Озбърн реагира на новината, като се пошегува: „Винаги съм знаела, че накрая ще останат само хлебарките, Ози и Кийт Ричардс.“", "date": "2019.08.12", "title": "Ози Озбърн е мутант, заявиха учени"}
{"url": "https://standartnews.com/kultura/gaga-finansira-162-uchilishchni-proekta-399214.html", "text": "Лейди Гага заяви, че ще финансира 162 училищни проекта. Певицата иска да помогне на трите града, в които се състояха масови разстрели през последните 2 седмици – Ел Пасо (Тексас), Дейтън (Охайо) и Гилрой (Калифорния). „Сърцето ми се къса за всички, които бяха отнети от нас прекалено рано и за техните семейства и близки, които скърбят за тях. В този момент искам да трансформирам цялото си негодувание, разочарование и ярост в надежда – надежда, че всички сме насреща един за друг и за себе си“, написа носителката на „Оскар“ във Фейсбук. Гага ще се обедини с организацията „DonorsChoose.org“, за да финансира осъвременяването на 14 класни стаи в Дейтън, 125 в Ел Пасо и 23 в Гилрой.", "date": "2019.08.12", "title": "Гага финансира 162 училищни проекта"}
{"url": "https://standartnews.com/kultura/legendata-rey-dzhelato-s-nezabravimi-emotsii-za-klientite-na-fibank-399221.html", "text": "Fibank (Първа инвестиционна банка) бе за 17-та поредна година генерален спонсор на Международния джаз фестивал в Банско, който се проведе от 6 до 10 август 2019 г. По традиция в рамките на фестивала всяка година банката събира свои дългогодишни клиенти, партньори и приятели, за да ги потопи в магичната атмосфера поднесена от звездите на световния джаз. Най-голямото лятно музикално събитие в страната бе посетено от Масео Паркър, Рей Джелато, Малина Мой, Джамал Томас бенд, Тони Момрел с Ванеса Хейнс и много други. Специално за своите гости Fibank организира изискана вечеря в Кемпински Хотел Гранд Арена в град Банско. Те бяха посрещнати с чаша просеко в градината на хотела, а за тяхното настроение по-късно се погрижиха незабравимите изпълнители от група Акага и обичаният от всички – Орлин Горанов.  Вечерта с музикални изненади продължи в Пиано бар „Синг синг“, където специалните гости - Рей Джелато и Васил Петров, създадоха незабравими емоции и настроение.", "date": "2019.08.12", "title": "Легендата Рей Джелато с незабравими емоции за клиентите на Fibank"}
{"url": "https://standartnews.com/biznes/zabravyame-za-globata-ako-ne-ya-potrsyat-2-g-399206.html", "text": "Гло­ба­та е вид ад­ми­нис­т­ра­тив­но на­ка­за­ние, пред­ви­де­но в чл. 13, б. \"б\" ЗАНН /За­ко­на за ад­ми­нис­т­ра­тив­ни­те на­ру­ше­ния и на­ка­за­ния/. Съг­лас­но чл. 79, ал.1 от ЗАНН, на­ка­за­тел­ни­те пос­та­нов­ле­ния на ад­ми­нис­т­ра­тив­ни­те ор­га­ни, с ко­и­то са на­ло­же­ни гло­би, се из­пъл­ня­ват по ре­да за съ­би­ра­не на дър­жав­ни­те взе­ма­ния. Дав­ност­та за из­пъл­не­ние на ад­ми­нис­т­ра­тив­но на­ка­за­ние, на­ри­ча­на още из­пъл­ни­тел­с­ка дав­ност, е из­ти­ча­не на ус­та­но­вен от за­ко­на срок от вре­ме, в кой­то над­леж­ни­ят ор­ган на пуб­лич­но­то пра­во про­я­вя­ва па­сив­ност по от­но­ше­ние на пра­во­мо­щи­е­то си да при­ло­жи ад­ми­нис­т­ра­тив­но-на­ка­за­тел­на реп­ре­сия спря­мо из­вър­ши­те­ля на ад­ми­нис­т­ра­тив­но на­ру­ше­ние. Ви­до­ве­те из­пъл­ни­тел­с­ка дав­ност са обик­но­ве­на и аб­со­лют­на. Раз­по­ред­ба­та на чл. 82, ал.1, б. \"а\" ЗАНН пред­виж­да, че ад­ми­нис­т­ра­тив­но­то на­ка­за­ние не се из­пъл­ня­ва, ако са из­тек­ли две го­ди­ни, ко­га­то на­ло­же­но­то на­ка­за­ние е гло­ба. Али­нея две на съ­щия текст гла­си, че и се пре­къс­ва с вся­ко дейс­т­вие на над­леж­ни­те ор­га­ни, пред­п­ри­е­то спря­мо на­ка­за­но­то ли­це за из­пъл­не­ние на на­ка­за­ни­е­то. След за­вър­ш­ва­не на дейс­т­ви­е­то, с ко­е­то е пре­къс­на­та дав­ност­та, за­поч­ва да те­че но­ва дав­ност /от­но­во две­го­диш­на/. Съг­лас­но чл. 82, ал.ЗАНН, не­за­ви­си­мо от спи­ра­не­то или пре­къс­ва­не­то на дав­ност­та, ад­ми­нис­т­ра­тив­но­то на­ка­за­ние не се из­пъл­ня­ва, ако е из­те­къл срок, кой­то над­ви­ша­ва с ед­на вто­ра сро­ка по ал. 1. Тек­с­тът на чл. 82 е до­пъл­нен с раз­по­ред­ба­та на али­нея 4, ко­я­то из­к­люч­ва при­ло­же­ни­е­то на пред­ход­на­та али­нея по от­но­ше­ние на гло­ба­та, ко­га­то за съ­би­ра­не­то  в сро­ка по ал. 1 е об­ра­зу­ва­но из­пъл­ни­тел­но про­из­вод­с­т­во. То­ва се от­на­ся и за ви­ся­щи­те де­ла, дав­ност­та по ко­и­то не е из­тек­ла до вли­за­не­то на та­зи али­нея в си­ла. Раз­ли­ка­та меж­ду гло­ба­та и ос­та­на­ли­те пуб­лич­ни дър­жав­ни и об­щин­с­ки взе­ма­ния /да­нъч­ни, мит­ни­чес­ки и т.н./ е, че гло­ба­та е ад­ми­нис­т­ра­тив­но на­ка­за­ние, ре­зул­тат от уп­раж­не­на ад­ми­нис­т­ра­тив­но-на­ка­за­тел­на реп­ре­сия. До­ка­то в об­щия слу­чай ос­но­ва­ни­е­то и раз­ме­рът на пуб­лич­но­то взе­ма­не се оп­ре­де­лят в ад­ми­нис­т­ра­тив­ния про­цес, ос­но­ва­ни­е­то и раз­ме­рът на гло­ба­та се оп­ре­де­лят в ад­ми­нис­т­ра­тив­но-на­ка­за­тел­ния про­цес, в кой­то се при­ла­гат не са­мо об­щи­те прин­ци­пи на ад­ми­нис­т­ра­тив­ния про­цес, но и об­щи­те прин­ци­пи на сан­к­ци­он­но­то пра­во. Имен­но спе­ци­фи­ка­та на гло­ба­та ка­то вид ад­ми­нис­т­ра­тив­но на­ка­за­ние е фак­то­рът, кой­то е в ос­но­ва­та на и за из­пъл­не­ни­е­то на ад­ми­нис­т­ра­тив­но­то на­ка­за­ние. Дав­нос­т­ни­ят срок за ос­та­на­ли­те пуб­лич­ни и об­щин­с­ки взе­ма­ния, кой­то е пет­го­ди­шен, не на­ми­ра при­ло­же­ние за гло­ба­та и по­ра­ди то­ва, че в об­щия слу­чай той за­поч­ва да те­че от пър­ви яну­а­ри на го­ди­на­та, след­ва­ща го­ди­на­та, през ко­я­то е след­ва­ло да се пла­ти пуб­лич­но­то за­дъл­же­ние. При да­нъ­ци­те, так­си­те, оси­гу­ри­тел­ни­те внос­ки, мит­ни­те сбо­ро­ве за­дъл­же­ни­е­то за вна­ся­не в бю­дже­та въз­ник­ва въз ос­но­ва на за­ко­на, а не на из­да­ден акт за ус­та­но­вя­ва­не на ад­ми­нис­т­ра­тив­но на­ру­ше­ние, рес­пек­тив­но - на­ка­за­тел­но пос­та­нов­ле­ние. Ето за­що сро­ко­ве­те за те­зи взе­ма­ния, за раз­ли­ка от те­зи при гло­би­те, са дос­та­тъч­но дъл­ги, та­ка че до­ри ако се на­ло­жи про­веж­да­не на ад­ми­нис­т­ра­тив­но про­из­вод­с­т­во за ус­та­но­вя­ва­не на пуб­лич­но­то взе­ма­не. При гло­ба­та оба­че оп­ре­де­ля­не­то на тол­ко­ва дъл­ги дав­нос­т­ни сро­ко­ве не е оп­рав­да­но. За­дъл­же­ни­е­то за пла­ща­не на гло­ба­та не въз­ник­ва по си­ла­та на за­ко­на, а в ре­зул­тат на про­ве­де­но ад­ми­нис­т­ра­тив­но-на­ка­за­тел­но про­из­вод­с­т­во и след вли­за­не в си­ла на на­ка­за­тел­но­то пос­та­нов­ле­ние. Дав­нос­т­ни­те сро­ко­ве за из­пъл­не­ние те­кат от вли­за­не в си­ла на на­ка­за­тел­но­то пос­та­нов­ле­ние. Важ­но е да се знае, че, до­кол­ко­то за не­у­ре­де­ни­те въп­ро­си в ЗАНН се при­ла­гат раз­по­ред­би­те на На­ка­за­тел­ния ко­декс, как­то и до­кол­ко­то гло­ба­та пред­с­тав­ля­ва вид ад­ми­нис­т­ра­тив­но-на­ка­за­тел­на сан­к­ция, аб­со­лют­на­та дав­ност за из­пъл­не­ни­е­то  й /зап­ла­ща­не­то й/, е че­ти­ри го­ди­ни и по­ло­ви­на от из­вър­ш­ва­не на де­я­ни­е­то, не­за­ви­си­мо от спи­ра­не или пре­къс­ва­не на дав­ност­та или в зак­лю­че­ние - гло­ба­та не под­ле­жи на пла­ща­не, ако в про­дъл­же­ние на две го­ди­ни от из­да­ва­не на на­ка­за­тел­но­то пос­та­нов­ле­ние не са пред­п­ри­е­ти дейс­т­вия по съ­би­ра­не­то й или, до­ри и да са пред­п­ри­е­ти та­ки­ва, тя не е съб­ра­на в про­дъл­же­ние на че­ти­ри го­ди­ни и по­ло­ви­на от из­вър­ш­ва­не на де­я­ни­е­то.  ", "date": "2019.08.12", "title": "Заб­ра­вя­ме за гло­ба­та, ако не я по­тър­сят 2 г."}
