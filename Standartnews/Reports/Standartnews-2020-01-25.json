{"url": "https://www.standartnews.com/sport/federer-na-kosm-ot-zaguba-otselya-412766.html", "text": "Световният номер 3 Роджър Федерер бе много близо до сензационно отпадане още в третия кръг на Откритото първенство на Австралия, но все пак успя да победи представителя на домакините Джон Милман с 4-6, 7-6(2), 6-4, 4-6, 7-6(8) в маратонски сблъсък. \r\n \r\nМилман шокира Федерер на осминафиналите на Ю Ес Оупън в четири сета през 2018 и сега отново бе близо до победа над рекордьора по титли от Големия шлем. \r\n \r\nШвейцарецът завърши мача с 16 аса, 62 печеливши удара и 82 непредизвикани грешки. За него това бе победа номер 100 в Мелбърн и по този начин той се превърна в първия тенисист в историята, който има поне 100 успеха на два различни турнир от Големия шлем (101 на Уимбълдън). На осминафиналите Федерер ще се изправи срещу унгареца Мартон Фучович, който по-рано днес победи Томи Пол с 6-1, 6-1, 6-4. \r\n \r\n ", "date": "2020.01.24", "title": "Федерер на косъм от загуба, оцеля"}
{"url": "https://standartnews.com/svyat/trmp-privika-premier-i-opozitsiya-ot-izrael-412691.html", "text": "Американският президент Доналд Тръмп обяви, че вероятно ще представи дългоочаквания си мирен план за Близкия изток преди посещението във Вашингтон във вторник на двете основни политически фигури в Израел - премиерът Бенямин Нетаняху и лидерът на опозицията Бени Ганц, предадоха световните агенции. \"Вероятно ще направим мирния план)публично достояние малко преди\" визитата на Нетаняху и Ганц, каза Тръмп. \"Това е отличен план. Наистина бих искал да се постигне мирно споразумение\" между Израел и палестинците, увери Тръмп, който по-рано нарече споразумението \"сделката на века\". Попитан за евентуални контакти между неговата администрация и палестинците, които вече обявиха бъдещия му мирен план за \"мъртвороден\", американският президент отговори уклончиво. \"Говорихме с тях накратко\", каза Тръмп, без да даде подробности. \"Сигурен съм, че те може би ще реагират негативно в началото, но в действителност планът е много положителен за тях\", добави той. Вчера Палестинската автономна власт потвърди, че отхвърля мирния план на американския президент, припомняйки, че той е признал Ерусалим за столица на Израел, отбелязва Франс прес. Очаква се мирният план на Тръмп да бъде изключително благоприятен за Израел, предвиждайки за него контрол върху големи части от окупирания Западен бряг на река Йордан, заяви Канал 12 на израелската телевизия, позовавайки се на израелски официални източници, предаде Асошиейтед прес.", "date": "2020.01.24", "title": "Тръмп привика премиер и опозиция от Израел"}
{"url": "https://www.standartnews.com/sport/ministr-kralev-otkri-svetovnata-kupa-po-ski-v-bansko-412768.html", "text": "Министърът на младежта и спорта Красен Кралев откри Световната купа по ски алпийски дисциплини за жени в Банско. Ски курорт №1 на България е домакин на три старта, като у нас пристигнаха най-добрите състезателки през сезона. “За нас е огромна чест, че за седми път България е домакин на Световната купа по ски. Искам да благодаря на Българската федерация по ски и на нейния председател Цеко Минев за отличната организация, и на Община Банско, че толкова години подред създава прекрасни условия на най-добрите скиори. Пожелавам на състезателките да завършат без контузии, а най-добрата от тях да победи в тези стартове. Състезанията ще бъдат излъчвани от телевизии по целия свят. Надявам се по този начин България и Банско да спечелят милиони нови приятели и почитатели”, заяви министър Кралев по време на церемонията по откриването на Световната купа. Той допълни, че елитът в женските ски е останал изключително доволен от трасето на пистата “Марк Жирардели”, както и от цялостната организация на състезанията, които се провеждат под връх Тодорка. Председателят на Българската федерация по ски Цеко Минев благодари на ММС за подкрепата при организирането на надпреварата. Българското правителство отпусна 1,2 милиона лева за провеждането на трите състезания. Министър Кралев награди победителката в първото спускане от програмата на Световната купа в Банско. Американката Микаела Шифрин спечели с време 1:29.79 мин. С изоставане от едва 0.18 сек втора се нареди Федерика Бриньоне от Италия. Трета остана швейцарката Йоана Хелен. Шифрин, която е специалистка в техничните дисциплини постигна нов рекорд в кариерата си. След победата си в българския ски курорт тя е единствената състезателка при мъжете и жените с триумф на територията на 16 различни държави. Микаела Шифрин увеличи преднината си на върха в класирането за големия кристален глобус. Тя има 1075 т, а втората Федерика Бриньоне е със 795 т. Трета е Петра Влъхова със 766 т. В днешния старт словачката се нареди шеста. Утре предстои ново спускане за дамите, а в неделя ще бъде супергигантският слалом. И през следващата година Банско ще бъде сред домакините на стартове за Световната купа, но при мъжете. През 2021 г. състезанията ще бъдат на 27 и 28 февруари, а веднага след тях ски курортът ще приеме и най-добрите в алпийските ски до 20 г. за Световното първенство в тази възрастова група. Надпреварата ще продължи от 1 до 10 март 2021 г. На официалното откриване присъстваха още председателят на Българския олимпийски комитет Стефка Костадинова и кметът на Банско Иван Кадев. Най-добрите шест в първото спускане получиха подаръци от спонсорите на световната купа А1 и Fibank. Атрактивните награди им връчиха Илияна Захариева директор \"Корпоративни комуникации\" на А1 и Илона Станева директор \"Маркетинт и реклама\" на Fibank. След това бе изтеглен и жребия за утрешното спускане. То ще се проведе от 11,15 часа и ще бъде излъчено пряко по Нова спорт и Диема.", "date": "2020.01.24", "title": "Министър Кралев откри Световната купа по ски"}
{"url": "https://standartnews.com/svyat/raste-broyat-na-pochinalite-ot-virusa-v-kitay-412696.html", "text": "Починалите в Китай от новия коронавирус (2019-nCoV) вече са 26, предадоха световните агенции, като се позоваха на данни на властите. Броят на заразените в страната е достигнал 849. Вчера бе съобщено за 18 починали и 644 заразени. 177 пациенти са в тежко състояние. 34 души са излекувани и вече са изписани от болница, съобщи ТАСС. Регистрирани са и 1072 предполагаеми случая на заболяването. Днес бе потвърден първият смъртен случай, причинен от новия вирус извън централната китайска провинция Хубей, от чийто главен град Ухан тръгна заразата в края на миналата година, отбелязва АП. Той е бил регистриран в северната провинция Хъбей, която граничи с Пекин. По-късно днес бе регистриран втори смъртен случай извън Хубей - в североизточната провинция Хейлунцзян, която граничи с Русия, съобщи ТАСС. Към днес китайските власти поставиха под карантина най-малко осем града с общо население от около 25 милиона жители в безпрецедентен опит да спрат разпространението на смъртоносния нов вирус в периода около Лунната нова година, когато пътуват милиони хора. Всички те се намират в централната провинция Хубей, като сред тях е и 11-милионният Ухан. Япония междувременно потвърди втори случай на заразата, предаде Ройтерс. Става въпрос за мъж на 40 и няколко години от Ухан. Виетнам потвърди първите два случая на новия вирус на своя територия, съобщи ДПА. Става дума за двама китайци. Баща пътувал от Ухан до Централен Виетнам, за да види сина си. Съединените щати съобщиха за втори възможен случай. Мъж в Тексас, който дошъл от Ухан, има симптоми на заразата, предаде Франс прес. Кувейт ще подлага на проверка с термален скенер всички пътници, пристигащи от държави, засегнати от новия вирус, съобщи Ройтерс. Руските власти призоваха гражданите на страната да не пътуват до Китай \"до стабилизиране на епидемиологичната ситуация\", предаде ТАСС. Новият вирус се появи в Ухан в края на миналата година и се разпространи в други китайски градове, сред които столицата Пекин и мегаполисът Шанхай, специалните административни райони Хонконг и Макао, както и в Съединените щати, Тайван, Тайланд, Южна Корея, Япония, Филипините, Сингапур и Виетнам.", "date": "2020.01.24", "title": "Расте броят на починалите от вируса в Китай"}
{"url": "https://standartnews.com/svyat/smrtta-idva-ot-ukhan-412707.html", "text": "Китайският град Ухан се превърна в сензация в центъра на новините, защото именно от там тръгна смъртоносният корона вирус, убил вече десетки в Китай и бързо разпространяващ се в други държави по света. Какво обаче се случи и какво продължава да се случва в 11-милионния град, информация за който властите в китай се стремят да предоставят в доста ограничен вид? Болниците Ухан бяха хвърлени в хаос и движението на около милиони хора беше ограничено от безпрецедентна и безкрайна блокада, наложена, за да спре разпространението на смъртоносния нов коронавирус. Най-малко десет града в централната провинция Хубей бяха блокирани от властите в опит да спрат вируса, засегнал вече хиляди. Световната здравна организация определи огнището като извънредно положение за Китай, но не пожела да го обяви за извънредна ситуация за общественото здравеопазване в международен обхват. В град Ухан , където са се случили повечето случаи, състезанието за изграждане на нова болница с 1000 легла само за шест дни започна в четвъртък вечерта. Копачи и булдозери започват работа на мястото на ваканционен комплекс, предназначен някога за местни работници, съобщават китайските медии. Болницата, която трябва да бъде открита следващата седмица, е подобна на тази, създадена в Пекин през 2003 г., когато градът се сблъска с огнище на САРС, при която починаха почти 800 души и бяха поразени близо 30 държави. По време на тази криза 7000 работници в Пекин построиха болницата Цяо Тан Шан в северните предградия само за седмица. В рамките на два месеца бяха излекувани една седма от всички пациенти със САРС в страната И понеже онова бе равносилно на чудо в историята на медицинската наука“, новата болница в Ухан трябва да реши недостига на съществуващи медицински ресурси. Хората, които потърсиха лечение в Ухан тази седмица, казали на британския в. „Гардиън“, че са били върнати от болници, които са буквално затрупани от пациенти. Съобщава се, че в здравните заведения липсват легла и диагностични комплекти за пациенти, които имат симптоми, подобни на треска. Кадри, публикувани в Туитър, които изглежда показват докарване на пациенти в болниците на Ухан, са свидетелства за сцени на хаос и отчаяние. Един видеоклип, очевидно направен в народната болница Ханку, показва дълги опашки от пациенти, носещи маски. Мъжът, който снима, твърди, че има само четирима дежурни лекари и че хората чакат много часове за лечение. Друго видео показва пациент, лежащ на пода, явно е припаднал. В друг клип жена, носеща маска за лице, вика за помощ, казвайки: \"Имам треска\". На видеоклипове, направени другаде в Ухан, се показват рафтовете на магазините, изпразнени от купувачите, които се втурнаха да се запасяват с храни и други стоки от първа необходимост. Междувременно днес бе потвърден първият смъртен случай, причинен от новия вирус извън централната китайска провинция Хубей, от чийто главен град Ухан тръгна заразата в края на миналата година. Той е бил регистриран в северната провинция Хъбей, която граничи с Пекин. По-късно днес бе регистриран втори смъртен случай извън Хубей - в североизточната провинция Хейлунцзян, която граничи с Русия. Към днес китайските власти поставиха под карантина най-малко осем града с общо население от около 25 милиона жители в безпрецедентен опит да спрат разпространението на смъртоносния нов вирус в периода около Лунната нова година, когато пътуват милиони хора. Всички те се намират в централната провинция Хубей, като сред тях е и 11-милионният Ухан…", "date": "2020.01.24", "title": "Смъртта идва от Ухан"}
{"url": "https://standartnews.com/svyat/soros-napadna-trmp-nareche-go-moshenik-412698.html", "text": "Милиардерът Джордж Сорос нарече президента на САЩ Доналд Тръмп \"мошеник и краен нарцисист\", който е \"прегрял\" икономиката на САЩ. \"Една прегряла икономика не може да бъде опазена дълго време в състояние на кипене\", предупреди той, цитиран от Франс прес. Сорос обяви, че ще инвестира 1 милиард долара в проект за университетска мрежа с цел мобилизация срещу \"настоящите и бъдещите диктатори\", както и срещу глобалното затопляне. \"Оцеляването на отворените общества е заплашено и ние сме изправени пред една още по-голяма криза: промените в климата\", каза американският милиардер филантроп на традиционната вечеря, която дава всяка година в кулоарите на Световния икономически форум в Давос. Сорос нарече проекта \"Университетска мрежа за отворено общество\" \"най-важния в (своя) живот\". Всички университета в света могат да участват в инициативата, отбеляза американският милиардер. Той посочи като приоритет \"местата, където липсва качествено образование, и пренебрегнатите (общности)\". Сорос изрази съжаление, че Китай, Съединените щати и Русия са управлявани от \"настоящи или бъдещи диктатори\", а \"авторитарните лидери се увеличават\". \"Най-голямото и плашещо отстъпление\" е в Индия, където премиерът Нарендра Моди, \"създава хиндуистка националистическа държава\", отбеляза той. Както и миналата година, Сорос отново отправи критики по адрес на китайския президент Си Цзинпин, който според него иска да създаде \"нов тип авторитарна система и ново човешко същество, което ще бъде готово да жертва своята самостоятелност, за да си няма неприятности\". Той обвини Си, че \"използва слабостите\" на Тръмп. Джордж Сорос, който тази година навършва 90 години, е роден в Унгария в еврейско семейство, което бяга от нацистките преследвания. Известен със своята спекулативна атака срещу британската лира през 1992 г., той стана мишена на националистите и авторите на конспиративни теории в Европа и Съединените щати, отбелязва Франс прес.", "date": "2020.01.24", "title": "Сорос нападна Тръмп, нарече го мошеник"}
{"url": "https://standartnews.com/svyat/radev-predstavi-blgariya-na-vzpomenanie-za-kholokosta-412690.html", "text": "Близо 50 държавни и правителствени ръководители от цял свят участваха в церемонията в Йерусалим снощи, с която се отбеляза 75-ата годишнина от освобождението на концентрационния лагер Аушвиц и Деня за възпоменание на Холокоста. Сред гостите бяха президентите на Русия, Франция, Германия, вицепрезидентът на САЩ, принцът на Уелс. Страната ни беше представена от държавния глава Румен Радев. На 27 януари 1945-а Червената армия освобождава лагера Аушвиц-Биркенау в окупирана от нацистите Полша. \"На тази дата вратите на ада се отварят\", каза в словото си израелският президент Реувен Ривлин и допълни: \"Антисемитизмът не се ограничава само до евреите. Антисемитизмът и расизмът са раково заболяване, което разрушава държавите отвътре и нито едно общество, нито една демокрация не притежават имунитет срещу тях.\" \"Памет за Холокоста. Отпор на антисемитизма\" - това бе основното послание на Петия световен форум за Холокоста. Целта на събитието е не само да почете паметта на милионите жертви, но и да привлече вниманието на световната общественост към тревожните прояви на антисемитизъм. Организаторите напомнят, че светът не трябва да забравя докъде може да доведат омразата и екстремизмът. Призовават световните лидери да гарантират, че подобна трагедия никога повече няма да се повтори. На церемонията говориха и лидери на световните сили, участвали във Втората световна война. \"Забравата на миналото, разединението пред опасностите може да се обърнат в страшни последствия. Трябва да имаме мъжеството да го кажем направо и да направим всичко, за да защитим мира. Пример могат да дадат страните-основателки на ООН. Пет държави, които носят особена отговорност за съхранението на цивилизацията\", заяви руският президент Владимир Путин. \"Масовото убийство на 6 милиона евреи - най-страшното престъпление в историята на човечеството е било извършено от мои сънародници. Страшната война, която отнесе над 50 милиона живота, е започната от моята страна. 75 години след освобождението на Аушвиц се изправям пред вас като президент на Германия, под тежестта на колосално историческо бреме, бремето на вината и все пак, все пак сърцето ми е изпълнено с благодарност, че всички преживели Холокоста, ни протягат ръка, изразяват доверието си\", подчерта държавният глава на Германия Франк-Валтер Щайнмайер. Церемонията се проведе в мемориалния комплекс Яд Вашем в Йерусалим. В него се съхраняват свидетелства за трагичната съдба на близо 6-те милиона евреите - жертви на нацизма в периода 1933-1945 година, както и разкази за хора, които са рискували живота си, за да спасят преследваните евреи. Президентът Румен Радев заяви, че форумът за възпоменание на Холокоста ни припомня един от най-мрачните и срамни периоди в човешката история, както и че са нужни обединени усилия в борбата срещу антисемитизма, ксенофобията и езика на омразата. \"България е тук с високо вдигнато чело, защото не допусна нито един от нейните евреи да бъде изпратен в лагерите на смъртта. Можем само да се гордеем с подвига на българския народ, който тук се цени изключително високо. Форумът се провежда и във време на проблеми и усложнена глобална среда за сигурност и ще спомогне, надявам се, за засилване на диалога и укрепване на сигурността. На церемонията оцелелите от Холокоста Роуз Московиц от Съединените щати и Колет Авитал от Израел запалиха мемориалния огън. Всички участващи в церемонията се преклониха пред жертвите на Холокоста и поднесоха цветя. Част от българската общност в Тел Авив се събра снощи за премиерната прожекция на документалната лента \"Следващото поколение\" на режисьора Димитър Гочев. На премиерата присъстваха президентът Румен Радев и неговата съпруга. Филмът е копродукция между България и Израел и разказва за наследници на български евреи, спасени по време на Втората световна война. Специално видеообръщение към нашите сънародници направи президентът на Израел Реувен Ривлин, който напомни, че България спасява своите евреи по време на Втората световна война.", "date": "2020.01.24", "title": "Радев представи България на церемония за Холокоста"}
{"url": "https://standartnews.com/svyat/pochina-pitr-salama-412727.html", "text": "Изпълнителният директор на Световната здравна организация австралиецът Питър Салама е починал на 51-годишна възраст. За кончината му съобщава в \"Туитър\" генералният директор на организацията Тедрос Гебрейсус. \"Дълбоко съм опечален от внезапната смърт на моя приятел и колега Питър Салама. Съболезнования на семейството, колегите и приятелите на Питър\", е написал д-р Гебрейсус. Питър Салама, лекар-епидемиолог по образование, се присъдинява към екипа на СЗО през 2016 година. Преди това е работил в Детския фонд на ООН, в \"Лекари без граници\" и в \"Concern Worldwide\", където е изпълнявал мисии в редица африкански и азиатски страни.", "date": "2020.01.24", "title": "Почина Питър Салама"}
{"url": "https://www.standartnews.com/sport/skoro-pulev-dzhoshua-shche-de-obyaven-ofitsialno-412764.html", "text": "Защитата на титлата на IBF на Антъни Джошуа срещу Кубрат Пулев е \"много близо\" до договарянето. На двукратния световен шампион бе наредено от федерацията да се изправи срещу Пулев, но все още няма официално потвърждение. Адвокатът на Кубрат Джон Уирт потвърди пред Seconds Out, че преговорите вървят добре: \"Смятаме, че сме много близо до договорка. \r\n \r\nНещата се проточиха заради почивните дни и последвалите от тях забавяния в получаването на необходимата информация от различните страни, за да можем да сравним офертите. \r\n \r\nВчера пък промоутърът на Джошуа - Еди Хърн заяви, че Кубрат Пулев е длъжен да се съобрази с някои неща, ако иска да се бие срещу британеца.", "date": "2020.01.24", "title": "Скоро Пулев - Джошуа ще бъде обявен официално"}
{"url": "https://standartnews.com/svyat/gloriya-otne-13-zhivota-v-ispaniya-412724.html", "text": "Расте броят на жертвите на бурята \"Глория\". В Испания загиналите вече са 13, а четирима са в неизвестност, съобщава БНТ. Бурята предизвика проливни дъждове и ураганни ветрове, разрушени са мостове и железопътни линии. Правителството на Испания се събира днес на извънредно заседание, за да обсъди мерки за справяне със ситуацията. Бурята \"Глория\" премина и през Франция, където на места се наложи масова евакуация, а хиляди домакинства останаха без електричество, много домове бяха наводнени в южния град Каркасон. Въпреки че хората си помагат, мнозина не крият недоволството си, че се повтаря същото като по време на наводненията в департамента Од през 2018 г. Междувременно в Южна Франция степента за предупреждение беше понижена с една степен.", "date": "2020.01.24", "title": "\"Глория\" отне 13 живота в Испания"}
{"url": "https://standartnews.com/biznes/nazovakha-nay-tezhkite-zaplakhi-za-globalnata-ikonomika-412712.html", "text": "Търговската война между САЩ и Европа, както и промените в политиките на централните банки са най-подценяваните рискове за световната икономика. Такова становище бе изразено от главния икономист на компанията Market Secutities Кристоф Баро, когото \"Блумбърг\" определя като най-точенният анализатор по въпросите на САЩ, Европа и Китай. За това пише Business Insider. Баро напомня, че търговската конфронтация между САЩ и Китай, която продължава около година и половина, оказва силно влияние върху фондовите пазари. Така че всъщност увеличението с 20% на индекса S&P 500, наблюдавано от август 2019 г. насам, се дължи до голяма степен на напредъка в преговорите между Вашингтон и Пекин, и на подписването на първата фаза на търговското споразумение. Според Баро обаче рисковете от ескалация на търговската война между САЩ и Китай през 2020 г. остават. Освен това съществува възможност за нов търговски конфликт, при който Вашингтон и Брюксел ще бъдат основни участници. „Може да се появят много фактори, които ще променят коренно ситуацията на пазарите. Един от тях са президентските избори в САЩ (насрочени за ноември 2020 г. - бел.ред. ) “, каза той. Според Баро в случай на преизбиране на президента на САЩ Доналд Тръмп , търговските отношения на САЩ с Европа вероятно ще се изострят още повече. Друга сериозна заплаха за икономиката на света може да бъде промяна в политиката на централните банки. През 2019 г. на фона на забавяне на световната икономика те подкрепиха пазарите чрез инжектиране на ликвидност, чрез покупка на активи или по-ниски лихвени проценти и коефициенти на банкови резерви. Това осигури растеж на финансовите пазари. Ако централните банки обаче намалят подкрепата през 2020 г., това може напълно да промени ситуацията и цените на акциите ще спаднат. По-рано датските анализатори на Saxo Bank заявиха, че през 2020 г. приоритет няма да бъде икономическият растеж, а загрижеността за околната среда и климата. Специалистите твърдят, че липсата на храна, чист въздух и вода се превръща в екзистенциален проблем.", "date": "2020.01.24", "title": "Ето ги най-тежките заплахи за глобалната икономика"}
{"url": "https://standartnews.com/biznes/na-koi-ruski-firmi-pomaga-putin-412703.html", "text": "Компаниите от сферите на търговията на дребно и строителството ще бъдат най-облагодетелствани от плана на президента Владимир Путин за ускоряване на растежа на икономиката на страната. Прогнозата направи агенция „Блумбърг“. Според агенцията материалното стимулиране на раждаемостта дава най-добри перспективи за веригата магазини за детски стоки „Детский мир“ („Детски свят“). Друг ползотворен бизнес ще бъде този на втория най-голям търговец на дребно в Русия – веригата за продажба на хранителни стоки „Магнит“. Сред руските компании, които могат да се възползват от плана на Путин, са посочени и две банки „Тинкоф“ и „Сбербанк“. В сферата на тежката промишленост най-обещаващата фирма е „Магнитогорски металургичен комбинат“, собственост на милиардера Виктор Рашников. Тези бизнеси ще се облагодетелстват от плановете на руското правителство за увеличаване на инвестициите в изграждане и модернизация на инфраструктура през следващите пет години и от очакваното увеличаване на търсенето на стомана. През януари 2020 г. в рамките на ежегодното си слово пред Федералното събрание президентът Владимир Путин обеща да увеличи добавките за майчинство, да ги плаща още за първото дете и да удължи самата програма до края на 2026 година. Путин също  така инструктира да се предоставя месечни плащания за деца на възраст от 3 до 7 години, със задна дата - от 1 януари 2020 г. „Блумбърг“ изчислява, че допълнителните разходи на руското правителство през 2020 г. могат да достигнат 2,1 трилиона рубли (34 милиарда долара). Част от средствата вероятно ще дойдат от Фонда за национално благосъстояние. До 2024 г. разходите на властта за нови помощи за бедните и семействата вероятно ще достигнат 65 млрд. долара.", "date": "2020.01.24", "title": "На кои руски фирми помага Путин"}
{"url": "https://standartnews.com/biznes/predlagat-biodomati-s-pestitsidi-412719.html", "text": "Пестициди бяха намерени в биодомати. От Агенцията по храните заявиха, че от друга партида на същите домати, също е установено наличие на химикал, съобщи Кремена Стоева от БАБХ. Тя поясни, че са открити 4 нови пестицида, което прави общо 9 веществата, открити в доматите. От Агенцията по храните заявиха, че Министерството на земеделието ще направи необходимите проверки и евентуални санкции на производителя.", "date": "2020.01.24", "title": "Предлагат биодомати с пестициди"}
{"url": "https://standartnews.com/biznes/prva-investitsionna-s-9-rst-i-na-depoziti-i-na-aktivi-412749.html", "text": "Активите на Първа инвестиционна банка в края на 2019-а надминават 10 млрд. лева и спрямо 2018-а са нараснали с 8.9 процента. Това показва предварителната информация, която  кредитната институция пусна на информационния сайт на Българска фондова борса за резултатите си за 2019-а. Нетният й кредитен портфейл се е увеличил с 251 млн. лева или с 4.5%, депозитите - 663 млн. лева или с 8.3 процента. \r\nНетната стойност на кредитния портфейл в случая е важен показател, защото през декември 2019-а ПИБ от граждани и фирми, чийто общ размер бе 538 млн. лев, припомня мъни.бг. \r\nТази операция бе част от политиката за увеличаване на капиталовите буфери, която ПИБ се ангажира да следва след приключване през първата половина на 2019-а на прегледа на качеството на активите, които ЕЦБ извърши на 6 български банки. \r\nОсновната причина за извършването на подобни продажби е, че те намаляват обема на общия рисков компонент на банката, което води до подобряване на показателите за капиталова адекватност. Продаден риск за 100 млн. лева автоматично освобождава капитал от 15-16 млн. лева, който може да бъде използван за покриване на други рискове. \r\nСледващия елемент за поддържане на високи капиталови показатели е В близкото минало някои големи банки у нас със западноевропейски капитали излизаха временно на значителни загуби, за да попълнят установения недостиг на провизии при прилагане на по-консервативни подходи. По този показател - провизиите или т. нар. обезценки, през 2019-а ПИБ е приела политика за увеличаване на размера им. \r\nПрез втората половина на 2019-а в изпълнение на изискванията на Международните стандарти за финансова отчетност банката е начислила разходи за обезценка в размер на 94 млн. лева. Това е близо 4 пъти повече в сравнение с разходите през първата половина на 2019-а. Така общия размер на заделените през 2019-а провизии от ПИБ достига 117 млн. лева. Размерът на провизиите или казано по друг начин - на обезценките, е важен защото той защитава банките от прекомерни загуби и респективно от декапитализация, при рязко влошаване на платежоспособността на кредитополучателите им. \r\nПечалбата е третият важен елемент в една политика по увеличаване на капиталовите буфери, тъй като тя след одиторска заверка на финансовите резултати може директно да бъде включена в капитала на банката. Според информацията публикувана от ПИБ на Българска фондова борса, печалбата на банката за 2019-а преди разходите за обезценка и за данъци достига 261.6 млн. лева или с 11.4% повече от 2018-а. но основен двигател за този ръст са увеличените нетни постъпления от такси и комисионни и от търговски операции, а не от лихви, което е напълно в съзвучие с общата ситуация на банковия пазар. Нетната печалба след обезценки и данъци се очаква да бъде 130 млн. лева, като плановете са, след потвърждението й от одиторите, общото събрание на акционерите на ПИБ да вземе решение цялата печалба за 2019-а да бъде включена в капитала на банката. \r\nПоследният, но не и по важност, елемент от увеличаване на капиталовите буфери е директното повишение на капитала на банката за сметка на средства привлечени от инвеститори - без значение дали говорим за досегашните й акционери или за новопривлечени такива. В тази посока ПИБ е предприела две инициативи. Първата приключи успешно още в края на 2019-а, когато За целта при условията на частно пласиране тя продаде безсрочни, необезпечени и неконвертируеми облигации за 30 млн. евро, които носят на инвеститорите фиксирана лихва от 8% годишно. Средствата набрани от тази емисия могат да станат част от капитала на ПИБ едва след разрешение от БНБ. \r\nВтората инициатива е за увеличение на акционерния капитал на банката от 110 млн. лева на 150 млн. лева чрез издаване на 40 млн. броя нови акции всяка с номинал 1 лев. Емисионната стойност по-която всеки един от акционерите ще може да записва и купува новите акции обаче е 5 лева. \r\nТака само при успешното приключване на три от инициативите за увеличаване на капиталовите буфери - капитализиране на годишната печалба, поемането на подчинен срочен дълг и емитирането на нови акции, ПИБ ще може да събере допълнителен капитал от близо 200 млн. евро, заедно с политиките по намаляване на рисковите активи, това ще и даде възможност да отговори на всички изисквания поставени от ЕЦБ в хода на приключилия преглед на качеството на активите.", "date": "2020.01.24", "title": "Първа инвестиционна с 9% ръст и на депозити, и на активи"}
{"url": "https://standartnews.com/biznes/vizhte-prioritetite-na-biznesa-za-2020-g-412736.html", "text": "Ускорено изграждане на електронно управление, битката със сивата икономика, отмяна на данъка върху дивидента и намаляване с 5% на данъка върху доходите на едноличните търговци са приоритетите на бизнеса за 2020 г. Това обяви Асоциация на организациите на българските работодатели (АОБР), в която влизат още Асоциацията на индустриалния капитал в България (АИКБ), Българската стопанска камара (БСК), Българската търговско-промишлена палата (БТПП). Тази година КРИБ поема ротационното председателство на АОБР. На традиционната си пресконференция от организацията очертаха приоритети, върху които ще работят през 2020 година. Набелязаните мерки са свързани с подобряване на бизнес климата, ускорено решение на проблемите с човешките ресурси и цялостна реформа на енергетиката в България. Сред основните цели на бизнеса са още присъединяване на България към ERM II, Шенген и ОИСР. Българската икономика работи стабилно и вървим нагоре, въпреки че някои говорят за наближаваща криза, заяви председателят на Конфедерацията на работодателите и индустриалците в България (КРИБ) Кирил Домусчиев. Той припомни, че 2019 г. страната ни е отбелязала 3,6% ръст в Брутния си вътрешен продукт (БВП). Това надминава прогнозните стойности от 3,1%. По думите на Домусчиев тази положителна тенденция се дължи главно на българските работодатели, които са реалният двигател на икономиката в България. \r\nНие имаме с какво да се похвалим, категоричен бе Домусчиев. „Направен е и рекордно висок износ през изминалата година. По данни от първите 7-8 месеца на миналата година той беше близо 17 млрд. евро, което показва, че българската икономика работи качествено и конкурентоспособно. Благодаря на реалния бизнес, на членовете на нашите организации, за усилията, които влагат за развитието на икономиката и просперитета на българското общество“, отбеляза още Домусчиев. От АОБР ще настояват още за спешни мерки срещу злоупотребата с болнични листове, отмяна на правото на платен годишен отпуск за периоди, в които не се полага труд, както и промяна в трудовото и социалното законодателство, за да се ограничи недостига на работна сила. „Борбата със сивата икономика е един от приоритетите, който засягаме всяка година. Като представители на отговорния български бизнес обединяваме усилия на всички заинтересовани страни, за да покажем нетолерантното си отношение към неформалната икономика, да изтъкнем добрите бизнес практики и да очертаем основните проблеми и пътища за тяхното преодоляване“, отбеляза Домусчиев. По данни на Международния валутен фонд към края на миналата година дялът на сивата икономика у нас е 37,8%. „Сивата икономика е заплаха за светлия бизнес“, категоричен е председателят на КРИБ. Според него ефективното противодействие на корупцията е основно в случая, защото именно тя улеснява сивата икономика. От обединението на работодателските организации искат още баланс между икономическо развитие и околна среда. Ето защо изразяват подкрепа към придържане към принципа „замърсителят плаща“, свързан с идеята за завишаване на данъка на автомобилите, замърсяващи в най-голяма степен околната среда, както и към инкриминирането на горенето на отпадъци. „Особено важно е предприемането на незабавни и ефективни мерки за преустановяването на внасянето и управлението на отпадъци от неопределен вид и произход. Активизирането на Агенция „Митници“, МВР прокуратурата и други отговорни институции е наложително“, категоричен е Домусчиев. От организацията посочват още, че делът на въглищните централи в енергетиката ни е 45%, а за преходът към друг модел ще бъде дълъг и скъп.", "date": "2020.01.24", "title": "Вижте приоритетите на бизнеса за 2020 г."}
{"url": "https://standartnews.com/kultura/televizionniyat-teatr-pochita-stoyana-s-milionert-412711.html", "text": "БНТ почита Стоянка Мутафова с „Милионерът“ – едно от култовите заглавия в историята на Телевизионния театър, който от началото на 2020-а се завърна на малкия екран.  Великата актриса на 2 февруари трябваше да навърши 98, но най-любимият й мъж, Нейчо Попов, си я прибра в рая миналия декември на самия Никулден. Малко преди нея от грешния ни свят си тръгна и Стефан Данаилов. А сега ще ги гледаме в едноименната комедия на Йордан Йовков, режисирана от Младен Младенов. С тях са още светила от небесния спектакъл -  Георги Парцалев, Георги Калоянчев,  Ангел Георгиев, Васил Попов, Васил Димитров, който също ни напусна през 2019-а. В главните дамски образи блестят за щастие живите и прекрасни Татяна Лолова, Меглена Караламбова, Цветана Платиканова. Музиката е на Атанас Косев. Ламбо е в кожата на красивия ветеринарен лекар Христо Кондев, който е влюбен в чаровна госпожица, чиито родители обаче са еснафи и грандомани. Те желаят да я омъжат богато и докторчето не влиза в сметките им. Из градчето се понася слух, че Кондов е получил наследство от 3 милиона. Всички майки се втурват да сватосват щерките си за него. Най-активна е госпожа Масларска, майката на неговата любима. Още същата вечер тя успява да даде благословията си на момичето и Кондов. Младите заминават на сватбено пътешествие, а на мегдана се появява истинският милионер. Спектакълът е супер свежарски, а присъствието на титаните на смеха действа магнетично на публиката. Стефан Данаилов достойно партнира на комиците, без да се притеснява, че образът на прелъстител звучи по-гротесково от традиционното.", "date": "2020.01.24", "title": "Телевизионният театър почита Стояна с „Милионерът“"}
{"url": "https://standartnews.com/svyat/shestima-ubiti-pri-strelba-v-germaniya-412743.html", "text": "Шестима души бяха убити при стрелба в Германия, съобщи местната полиция. Неизвестен мъж открил огън в кафене в южния град Рот ам Зее. Той е арестуван. Силите на реда съобщават, че има и ранени", "date": "2020.01.24", "title": "Шестима убити при стрелба в Германия"}
{"url": "https://standartnews.com/balgariya/vzemete-noviya-broy-na-vestnik-standart-412742.html", "text": "", "date": "2020.01.24", "title": "Вземете новия брой на вестник \"Стандарт\""}
{"url": "https://standartnews.com/biznes/blgarskata-stopanska-kamara-partnor-po-proekt-swan-412740.html", "text": "                                                     Икономиката на ЕС непрекъснато губи значително количество потенциални вторични суровини, които се намират в потоците от отпадъци. Само ограничен дял от битовите отпадъци, генерирани в Съюза, се рециклират, а останалите се депонират или изгарят. Превръщането на отпадъците в ресурс е съществена част от повишаването на ефективността на ресурсите и затварянето на цикъла в кръговата икономика. В региона на Балканите допълнителното предизвикателство е липсата на национални или регионални стратегии за ефективно управление на отпадъците, които годишно се генерират от битови отпадъци, главно от домакинства, но също така и от други източници като търговски обекти, офиси и публични институции. През 2017 г. Програма „Балкани – Средиземно море“ 2014-2020 финансира проект SWAN, който има за цел създаване на иновативна екосистема Balkan Med със свободен достъп за всички заинтересовани страни, които ще развиват на местно ниво и ще управляват транснационални вериги за използване на отпадъците. Програмата се финансира от Европейския фонд за регионално развитие и националните бюджети на участващите страни. Българска стопанска камара е единствения партньор от България, който участва в проекта.  С реализацията на проекта се очаква да се подобрят  възможностите за съвместен бизнес и да се насърчи сътрудничеството между академичните среди и промишлеността чрез прилагането на два алгоритъма за свързване на предлагането и търсенето на твърди отпадъци; да се разработи Карта на твърдите отпадъци SWAN, да се свържат националните и транснационалните заинтересовани страни и да се разработят иновативни подходи за постигане на целите на кръговата икономика; обществеността да се запознае с кръговата икономика и индустриалната симбиоза и с концепцията за веригите на стойността чрез семинари, уебсайт на проекта, бюлетини, прессъобщения, статии и медийно отразяване. Бизнесът и гражданите могат да използват информационната система SWAN и да допринасят за постигане на целите на ЕС за повторна употреба на отпадъците. Информационната система SWAN ще бъде достъпна и активна след приключване на проекта и ще поддържа връзките между участниците и ще може да се разширява във всички балкански страни, като включи и допълнителни участници.", "date": "2020.01.24", "title": "Българската стопанска камара  -  партньор по проект SWAN"}
{"url": "https://standartnews.com/biznes/zashcho-uspeshniyat-biznes-investira-prvo-v-svoyata-sigurnost-412733.html", "text": "Всеки собственик на бизнес или управител знае, че едно от най-важните неща за спокойното управление на активите е сигурността. За щастие, в днешно време системите за видеонаблюдение стават все по-интелигентни и по-ефективни от всякога. Най-добрите системи сега предлагат високотехнологични функции като сензори за движение, интеграция с мобилни приложения и дори автоматично свързване с органите на реда при необходимост. Българският пазар на охранителна техника расте с бързи темпове, а различните играчи се надпреварват с технологичните иновации. Изгряваща звезда на този фон е новата услуга A1 Video Security. A1 стартира своята система за видеонаблюдение през есента на 2019 година и бързо се утвърди като сериозен фактор. Причините за успеха на А1 Video Security могат да бъдат открити в шест нейни характеристики, които взети заедно я превръщат в успешен продукт. Ето и кои са те: Системата за видеонаблюдение А1 Video Security е решение за всички, които искат ефективно да контролират бизнеса си от всяка точка на света. Системата работи без загуба на качество и без закъснение и накъсване на видеото – важни предимства, когато става дума за сигурността на успешни и развиващи се бизнеси и компании. Освен това притежава лесен за използване потребителски интерфейс на български език за компютър, лаптоп, таблет и смартфон. Интегрираното с нея мобилно приложение може да работи както с iOS, така и с Android. Технологичното развитие предлага все по-ефективни начини за управление на записа и съхранението. А1 Video Security дава възможност за съхранение на записите на облачен сървър с достъп само за оторизирани потребители. Благодарение на това записите са напълно защитени от кражба и манипулация. Услугата дава и възможност за резервирано съхранение на записите в два независими центъра за данни на A1, разположени в две отделни локации. Когато става въпрос за избор и внедряване на нова система, сред предлаганите на пазара има и такива, които предлагат голяма степен на персонализация, което означава, че можете да приспособите системата към специфичните нужди на вашия бизнес. Независимо дали се нуждаете от широко разпространена система, чрез която може да наблюдавате множество места или пък ви трябват само няколко камери, за да не изпускате от поглед вашата витрина, има решение за всяко едно търсене. Две от най-важните качества на една истински добра система за видеонаблюдение са сигурност и гъвкавост, което включва избор от различни IP камери от последно поколение, както и избор от различни планове според необходимостта на дадената фирма или компания. A1 Video Security предоставя видеонаблюдение в реално време с достъп до записите от камерите 24 часа, 7 дни в седмицата. Услугата използва IP камери с интелигентни функции като разпознаване на регистрационни номера на автомобили, лицево разпознаване, броене на хора. Сред функционалностите на камерите е и известяване при пресичане на виртуална линия или при навлизане във виртуална зона. Системата може да регистрира и закриване на обектив на камерата или преместване на фокуса ѝ. Системата за видеонаблюдение на А1 е гъвкава за индивидуални решения за видеонаблюдение и контрол. Възможно е изграждане на мониторинг центрове за клиентите с видео стена. От това могат да се възползват както големи заводи, така и публичната администрация, които разполагат с постоянна охрана. Могат да се изграждат и отделни системи за контрол на достъпа - бариери за вход и изход от обекти вход на офиси или производствени предприятия с лицево разпознаване, лицево разпознаване за откриване на издирвани хора и други. А1 Video Security предлага и системи за контрол на автомобилния трафик – изчисляване на средна скорост и аларми при превишена скорост и издирвани автомобили. Системата дава възможност и за контрол на транспорта (градски транспорт или училищни автобуси) чрез аларми при катастрофа, паник бутон, GPS, следене на маршрут и скорост. Възможността за избор на различни финансови планове, съобразени с персоналните нужди на отделна компания или специфичен бизнес е допълнително предимство, което А1 Video Security предоставя на своите клиенти, тъй като осигурява видеонаблюдение от ново поколение без първоначална инвестиция.", "date": "2020.01.24", "title": "Защо успешният бизнес инвестира първо в своята сигурност"}
{"url": "https://standartnews.com/regionalni/asim-ademov-nagradi-budni-uchenitsi-412744.html", "text": "Шестима будни младежи от област Благоевград са призьорите в ученическия конкурс „Будителите на моя роден край, които трябва да помним“, обявен по случай 1 ноември от евродепутата Асим Адемов. С атрактивни награди- посещение на Европейския парламент в Брюксел и поощрителни предметни награди бяха отличени учениците за проявеното творчество, знания и креативност. Целта на оспорваното съревнование беше да насочи вниманието на младежите към историческата памет на личности от родния край, които са отдали живота си за съхранението на българския дух и идентичност, както и да се изложат важни факти и събития, които са значими за съхраняване на патриотизма и приобщаване към европейските ценности. 102-ма ученици от област Благоевград взеха участие в надпреварата и показаха завидни знания и умения по темата. С най-много призови места се отличиха ученици от Благоевград. Големият победител е Огняна Самарджиева – ученичка в VIII клас на Езикова гимназия „Акад. Людмил Стоянов“ гр. Благоевград. С поощрителни предметни награди бяха отличени Емили-Слава Петрова и Милена Миланова от НХГ гр. Благоевград, Любомира Стамболийска от ПГИ „Иван Илиев“ Благоевград и Димитър Гадиров ученик в ПМГ „Яне Сандански“ гр. Гоце Делчев. Поощрителна награда получи и най-малката участничка в конкурса – Александра Цанова ученичка в VI клас на I ОУ „Св. Св. Кирил и Методий“ гр. Гоце Делчев. Най-много презентации бяха получени от СУ „Братя Петър и Иван Каназиреви“ гр. Разлог - 48. Достойно представиха училищата си участници от Банско, Белица, Долно Дряново, Разлог, Кочан, Слащен и Якоруда. Тричленното жури в състав: д-р Кирил Алексиев – директор на РИМ – Благоевград, Марина Войнова – старши експерт ИТ – РУО-Благоевград и Екатерина Текерска – старши експерт ОНГОР – РУО-Благоевград оцени получените презентации и се удиви от позитивната нагласа сред младите хора да откриват будителите на родния си край и да представят тяхното дело.  ", "date": "2020.01.24", "title": "Асим Адемов награди будни ученици"}
{"url": "https://standartnews.com/kultura/todor-dimitrov-izkustvoto-spasyava-ot-zabravata-412751.html", "text": "Лирика върху камък, емоция върху емоция, мъдрост върху мъдрост – това е експозицията „Хайку-следи върху глината“ с работи на скулптора Тодор Димитров и стихове на Александра Ивойлова. Необикновеният дует създава истинско удоволствие за очите, ума и духа в столичната галерия „Сезони“.  Чудесното преживяване действително е двойно – думите догонват ваятелството и обратното. Творбите, които отразяват характера на Тодор Димитров, се опитват да разнищят връзката между пластиката и словото - чрез паралелното съпоставяне между форми и хайку стихове. Моделираните коне, ключове, женски лица напомнят за изгубеното време – хипнотични моменти, внезапно изплували от подсъзнанието. Няма съмнение, че това са само някои от мистичните видения, присънили се на артиста. „Дали това е Хайку? Следва действие на ръцете. Така построявайки обем върху обем, се получават въпросните обекти. Изпечени при 1100 градуса, те се насищат с материалност,  присъстват в реалното пространство, виденията стават истински“, казва Тодор Димитров, който не е вложил в тях конкретна знаковост или символика. Ако все пак някой открие, то тя е привнесена от самия него.  Ето какво още споделя  художникът. „Изкуството е начин да спасим идеите си. Спасяваме ги от другите, от самите нас и от забравата. Нека да спасим една идея – поезията на формите или формите на поезията. Каква е връзката между словото и пластиката? Това разбира се, не е изобразяването.  Може би  има подсъзнателна структура, някаква формула, обща и за двете. Образът на мига, енергията на преживяното, трайността на прозрението. Това са трите принципа на Хайку поезията. Прекрасните стихове, които сподели с мен Александра Ивойлова носят точно този характер. Така се роди идеята да се покажат паралелно и в съзвучие две форми на едно и също състояние – вглъбеност, медитация и прозрение“. В изложбата водеща е идеята за  сетивността при възприемане на формите, повлияна от принципите на Хайку-поезията. „Древната практика на японското изкуство дава своеобразни принципи за наблюдение, възприемане и съпреживяване на света, които ни заобикаля. Човек наблюдава,  докосва обектите, усеща присъствието им, тяхната тежест и материалност, осъзнава хармонията и своята принадлежност към нея. Триединството, включващо наблюдаващия, наблюдаваните обекти и космическото начало в тях се отразява и в най-дребните детайли. В капката вода се отразява вселената. Простите форми с тяхното осезаемо присъствие и синтетичност дават възможност на артистично настроения ум за огромен потенциал от интуитивни тълкувания. Това е взаимовръзката между сетивното възприятие и митологичното преживяване“, твърди Тодор Димитров. ​​​​​​​", "date": "2020.01.24", "title": "Тодор Димитров: Изкуството спасява от забравата"}
{"url": "https://standartnews.com/kultura/aplodirat-valeri-yordanov-kato-karakondzhul-po-khaytov-412735.html", "text": "Аплодисменти от развълнувани зрители поставиха финала на двете премиерни представления на първия моноспектакъл на Валери Йорданов в Народния театър „Иван Вазов“. Сцена „Апостол Карамитев“ едва събра зрителите, които искаха да го видят като Рамадан Дервишов в „Караконджул“. Актьорът, който през последните години потъна и в писане покрай сценария на дебютния си игрален филм, чието финализиране предстои, е включил и свои текстове в постановката на Стоян Радев. Както знаят почитателите на Хайтов, във фокуса на сюжета е изповедта на Рамадан Дервишов пред неговия мечок – изповед трагична и комична, поетична и пълна с абсурди по нашенски и по световному. Това е равносметката на една необичайна съдба - оженен на 14 години, той губи и любимата си, и любовта. Изгаря от мъка и от мерак за отмъщението, но не се оставя да бъде покорен от злото – и след много душевни колебания и обрати открива пътя към доброто и към себе си. Но е голям дивак - по родопски,  сякаш роден от скалите в планинатаа. Спомня си първите мигове на своя брак – брак между деца. Копнее да е край момичето си и този блян понякога го смирява, за да се извиси до чистотата на голямата любов. Потъва в противоречията и контрастите на битието, глаголства за наивни и мъдри открития, а смешните до сълзи случки отвеждат него и зрителите до смисъла и силата, които се крият зад всекидневните битки.  Разказите  разширяват представите за неистовите борби на човека със света. Всъщност Рамадан не може да преживее любовната си тегоба и се затваря в планинската си колиба. Не може и да спи – като същински караконджул. Сценографията и костюмите са на Елица Георгиева, звуковата картина е на Стоян Радев.", "date": "2020.01.24", "title": "Аплодират Валери Йорданов като караконджул по Хайтов"}
{"url": "https://standartnews.com/kultura/rushi-vidinliev-vleze-v-a-otbora-na-kinoto-412765.html", "text": "Рушен Видинлиев е отличникът в „18% сиво“ – новия филм на Виктор Чучков син по едноименната книга на Захари Карабашлиев, който тръгна из големите екрани. БГ актьорът, който е учил драма в Англия, влиза в А отбора на киното с ролята си на Зак – мъж между Изтока и Запада, между любовта и ревността, съсипан от фаталната раздяла със съпругата си. Руши е сдържан и лаконичен, в играта и поведението му няма и грам от типичното за две-трети от колегите му разточителство и бъбривост. Той успява да провокира неподправено човешко вълнение – изключителен дефицит и несбъдната мечта за почти всички родни продукции. Заслугата на Виктор Чучков син е ясна, като е редно да споменем още един важен факт – надали международните копродуценти биха дали парите си за протяжна по нашенски киноистория, чиито кадри се точат с минути и диалогът е със съмнителни художествени качества. Руши печели червени точки и за още нещо – във филма личи, че той се е издигнал над собствената си суета като врял и кипял кинаджия, какъвто, разбира се, все още не е. „Докато снимахме, тотално не се интересувах как изглеждам. И понеже графикът беше много тежък, по някое време дори се разболях – и това се е отразило на физиономията ми. Няма актьор, който напълно може да избяга от аз-а си, но винаги е по-интересно да си някой друг. Не ми е интересно да играя себе си“, призна Видинлиев в „Преди обед“. И разкри, че е на път да осъзнае на макс сентенцията на Станиславски, че трябва да обичаш изкуството в себе си, а не обратното. Руши, който залага на мрачноватото излъчване в драматичния стил на Джъд Лоу, е от малкото кинаджии, които с всеки следващ персонаж пред камерите се изкачват със стъпало нагоре. Подава се на арт изкушението, когато е едва на 10. Дотогава си мисли, че бъдещето му е в тениса и всеки ден тренира на корта. Но след като го приемат в колежа Fettes в Шотландия, се включва активно във всички тамошни постановки. А когато влиза в кожата на Грегор Самса на Кафка, го режисира самият Стивън Беркоф. Трупата показва „Метаморфози“ на прочутия фестивал в Единбург. В ранната си младост  дефилира като третостепенна мутра във втори състав, въпреки че е завършил \"Театър и кино\" в Англия и магистърска програма по късометражно кино в Ню Йорк. След като беше Батко  Стаменов в политическата ретро пародия „Цветът на хамелеона“ на Емил Христов /“най-добър актьор“ от Българската филмова академия и други престижни награди, критици в Торонто определят играта му като \"фина, но много експресивна\"/, стана ченгето от Държавна сигурност Боян Тилев във „Времето е наше“ на Петър Позлатев. „Руши прави брилятно изпълнение – напълно в духа на емблематичните мъже в световната индустрия, които са далеч от театралните навици“, похвали го тогава режисьорът ветеран. Лъчезар Аврамов явно също е разбрал, че Видинлиев е неговият човек за „Снимка с Юки“, след като между първия кастинг, веднага спечелен от Руши, и първата клапа минават 8 години. Но се оказа, че търпението си е струвало, а и Видинлиев и японката Кики Сугино са чудесен дует. „Историята е интересна,  човешка и много разбираема.  Доста от българските филми са откъснати от действителността, а прекалената интелектуалщина в тях тежи. Зрителите трябва да бъдат съпричастни,  да съчувстват“, споделял е Руши.  „Той е прекрасен, помогна ми толкова много.  А освен всичко друго, е ужасно забавен“, пък му е благодарна чаровницата от Страната на изгряващото слънце. „В клиповете към песните ми съм бил едно към едно самият аз – но винаги съм знаел, че ще бъда актьор“, разказвал е Руши.  В музиката дебютира през 2001-а с „Всичко се връща“. Издава четири изключително успешни албума, като много от парчетата в тях са евъргрийни. Печели пари и като режисьор на видеа, съавтор е и на доста песни - Мария Илиева („Думи“), Нина Николина („Вуду“), Лора Караджова („Спуснати завеси“)... Работи и по дебютните албуми на финалистите от Music Idol и X-Factor. Негови са текстове за композиции на Невена Цонева, Тома и Жана Бергендорф. Неслучайно вторият му албум се казва „Независим“. „Човек не бива да бъде зависим от когото и да било. Нито да се подава на излишни страсти, когато го хвалят или критикуват. Не бива да се мисли за Бог знае какво и да лети в облаците, нито да се надува, когато постигне нещо добро“, разкривал е принципи от философията си Руши. Той се разписва и в международни филми - „Magma“ на Иън Гилмор, \"Далида“ на Джойс Бунюел, „Trade Routes“ на Джеймс Лофтус, „Double Identity“ на Денис Димстер, “Механикът“  с Долф Лундгрен, озвучава и Родни Копърботъм в българската версия на анимацията „Роботи“ на Крис Уедж. Прави и лайфове, като уточнява, че само взаимното вдъхновение с публиката има смисъл. Продължава да пее и най-старите си парчета, но с необходимата доза на самоирония, защото няма как да се откаже от своята история.  А сега е замислил поредно зрелище, в което ще комбинира музика и театър.  \"Пътят е по-важен от целта. Значимите неща в живота идват, кoгато позабравиш малко, че ги искаш\", твърди Руши. Артистът е от малкото известни, които не говорят за личния си живот. Целият свят знае, че е син на милионерката Лора Видинлиева и че топ моделът Таня Илиева е майка на сина му, кръстен на дядо си Метин, и на дъщеря му, наречена на баба си. Самият той се грижи за малчуганите във всяка свободна минута, а има ли време, дори готви, хвалят го приятелите му, които не е сменял пред последните 15 години. Видинлиев и домочадието му живеят между къщата в Драгалевци и именията на родителката му в Кейптаун и Стреза.", "date": "2020.01.24", "title": "Руши Видинлиев влезе в А отбора на киното"}
{"url": "https://standartnews.com/biznes/iskame-oshche-300-000-novi-turisti-ot-chuzhbina-412761.html", "text": "Между 200 000-300 000 повече чуждестранни туристи очакваме да привлечем с помощта на механизма за насърчаване на организирания туризъм чрез маркетингови активности. Тези очаквания обяви по време на представянето на механизма министърът на туризма Николина Ангелкова, цитирана от БГНЕС. \r\n \r\nЗаложените за това средства са в размер на 15 млн. лв. и са планирани в централния бюджет. Ангелкова уточни, че тези средства са допълнителни от предвидения за тази година бюджет за реклама на туризма ни, който за 2020 г. е в размер на 10 млн. лв. За сравнение, през миналата година заложената сума е била 6,5 млн. лв. \r\n \r\n„Това е благодарение на премиера Борисов и министър Горанов, защото иначе няма как да имаме добри резултати“, коментира тя и поясни, че пилотно механизмът ще работи само за периода от 1 май до 31 октомври 2020 г., като при постигане на резултатите, той ще обхване и зимния сезон, а впоследствие ще работи и целогодишно. Министърът на туризма изнесе данни от анализи, които са направили от ведомството. „Анализите показват, че особено за летния ни туризъм, важно е пристигането на туристи чрез туроператори, които реализират повече приходи. За сравнение от 2015 г. досега, туристите, които пристигат организирано чрез туроператори като процент на някои пазари, са намалели двойно. Това показва колко важен и навременен е този механизъм“, обясни министърът. \r\n \r\n ", "date": "2020.01.24", "title": "Искаме още 300 000 нови туристи от чужбина"}
{"url": "https://standartnews.com/kultura/pochina-andrey-daniel-412716.html", "text": "Андрей Даниел е починал тази нощ, съобщиха от Софийска градска галерия. Големият художник, който работи основно в живописта, но също и в стенописта, сценографията, графиката и оформлението на книги, си отиде на 67. Има над 100 участия в представителни изложби на българско изкуство в страната и чужбина и над 50 публикации. Автор на книгата „Неща, места и хора“ („Захарий Стоянов“). Андрей Даниел е роден на 28 март 1952 година в Русе. Син е на известния театрален режисьор Леон Даниел. Завършва 22-ро училище в София и живопис в Академията през 1977-а при професор Добри Добрев. Андрей Даниел е професор по живопис, член-кореспондент на БАН. През 1986 – 1987 г. Греди Асса, Андрей Даниел, Божидар Бояджиев, Вихрони Попнеделев, Недко Солаков и изкуствоведът Филип Зидаров основават групата за авангардно изкуство „Градът“. Заедно правят няколко изложби. В този период Андрей Даниел работи с нетрадиционни техники – инсталации, обекти, но веднага след разпадането на групата през 1991 г. се връща към стария си занаят – рисуването.", "date": "2020.01.24", "title": "Почина Андрей Даниел"}
{"url": "https://standartnews.com/kultura/kulturni-marshruti-ss-sauditska-arabiya-412762.html", "text": "Разговори за възможностите за опознаване на богатото културно наследство на двете държави проведе днес председателят на парламентарната Комисия по културата и медиите Вежди Рашидов, който е на  двудневно посещение  в Саудитска Арабия. Г-н Рашидов, който е и председател на групата за приятелство със Саудитска Арабия в българския парламент, е почетен гост на известния фестивал „Зима в Тантора”. Във водената от него делегация е и Мариус Донкин, директор на Народния театър „Иван Вазов“. Фестивалът се провежда в град Ал Ула. В този район се намира прочутият археологически обект Хегра – първият защитен от ЮНЕСКО световен паметник в Саудитска Арабия. Днес по време на разглеждането на гробниците в древното Арабско кралство Дадан, датирано от шести век пр. н. е., Вежди Рашидов и домакините му проведоха разговор за задълбочаване на културното сътрудничество между двете страни и ролята на парламентарната група за приятелство. Саудитска Арабия има специална програма за културен туризъм, която популяризира важни местни културни дестинации. Вежди Рашидов получи поздравления за изложбата „Епопея на тракийските царе“ в Лувъра и за заслугата си за  близкото сътрудничество на България със световния Музей. Саудитска Арабия също има подписано десетгодишно споразумение за сътрудничество с Лувъра и това лято предвижда мащабни съвместни археологически разкопки заедно с френски археолози. И България от години работи заедно с археолози от Лувъра при разкопките край Созопол. „Сигурен съм, че България със своето уникално културно наследство, със своята история, със своите таланти, със своите сценични изкуства може да предизвика голям интерес в Саудитска Арабия и  групата за приятелство в парламента може да  съдейства в този процес, още повече, че скоро  предстои посещение в Рияд на парламентарна делегация от  групата за приятелство, която оглавявам ”, заяви Вежди Рашидов. Тази вечер Вежди Рашидов и водената от него делегация  присъства на тържествен концерт в уникалната зала „Марайа Платиниум“, която е цялата в огледала и е  разположена в центъра на пустинята. С този концерт завършва фестивала „Зима в Тантора“. Програмата на посещението на българската делегация приключва утре с разглеждане на Хегра – археологически паметник от световно значение под егидата на ЮНЕСКО.", "date": "2020.01.24", "title": "Културни маршрути със Саудитска Арабия"}
{"url": "https://standartnews.com/sport/zvezda-na-chelsi-se-razmina-s-koshmarna-kontuziya-412769.html", "text": "В Челси си отдъхнаха, след като стана ясно, че нападателят на тима Тами Ейбрахам не е счупил крака си, макар че имаше подобни съмнения. \r\n \r\n22-годишният футболист пострада тежко по време на мача срещу Арсенал след тежко съприкосновение с Роб Холдинг. \r\n \r\n\"Добрата новина е, че Тами не си е счупил нищо. Беше ни притеснено за него, дали няма някакво счупване\", коментира Лампард, цитиран от SkySports. \r\n \r\n\"Тепърва ще видим как ще се развият нещата при него, но със сигурност няма да играе през уикенда срещу Хъл за ФА Къп\". \r\n \r\n\"Макар, че Тами не е със сериозна травма на нас ни трябва да привлечем още един нападател, който да ни помогне до края на сезона. Това не е идеалният момент за вземането на нови футболисти, но си мисля, че имаме някакъв избор от играчи на пазара\". \r\n \r\nПрочети още на:  \r\n ", "date": "2020.01.24", "title": "Звезда на Челси се размина с кошмарна контузия"}
{"url": "https://standartnews.com/sport/ksmetliya-ot-razgrad-specheli-65-mln-ot-tototo-412689.html", "text": "Джакпотът в 7-и тираж на играта „Тото 2 - 6 от 49“ падна снощи. В ефира на бТВ беше изтеглена печелившата комбинация, която донесе на късметлията 6 564 060,50 лв. Сумата се нарежда на девето място в историята на най-големите джакпоти на играта. Фишът е пуснат в Разград, а собственикът му става 106-ия тото милионер на България. Джакпотът в играта стартира от нови 2 млн. лв. и се очаква за следващия тираж да достигне 2,15 млн. лв. Топ печалбите за тиража в неделя ще достигнат 6, 46 млн. лв.", "date": "2020.01.24", "title": "Късметлия от Разград спечели 6,5 млн. от тотото"}
{"url": "https://standartnews.com/sport/zapochva-svetovnata-kupa-po-ski-v-bansko-412699.html", "text": "Стартовете от най-голямото спортно събитие в България - Световната купа по ски алпийски дисциплини в Банско започват от днес. В 10,45 часа ще бъде даден старта на първото от двете спускания по писта \"Марк Жирардели\". Участие ще вземат 51 скиорки от 12 държави. Сред тях са олимпийските шампионки от ПьонгЧанг 2018 - Микаела Шифрин, София Годжа, Мишел Гизин и Естер Ледецка. Входът за трибуната на финала за дншения старт е свободен. Официалното откриване на световната купа е тази вечер от 18,15 ч на площата в Банско. След него е награждаването на призьорките от първото спускане, а после е тегленето на жребия за спускането на 25 януари.  20 телевизия ще излъчват стартовете в Банско по целия свят.", "date": "2020.01.24", "title": "Започва Световната купа по ски в Банско"}
{"url": "https://standartnews.com/sport/shifrin-specheli-spuskaneto-v-bansko-412726.html", "text": "Микаела Шифрин победи изненадващо на първото спускане в Банско. По писта \"Марк Жирардели\" лидерката за Световната купа стартира с №16. За разлика от другите американката кара много точно в горната част на трасета, като успя да запази и много висока скорост. Към финала вече Микаела бе неудържима. Това бе едва втората й победа на спускане за СК. Общо вече тя има 65 успеха за Световната купа. Втора на 0,18 сек се нареди друга прочута гигантистка Федерика Бриноне. Трета е Йохана Хеехлен (Швейцария) на 0,23 сек. Перфектно подготвеното трасе се оказа доста трудно за 16 алпийки, които не завършиха. Утре от 10,45 часа е второто спускане в Банско, а в неделя от 10,15 ч е супергигантския слалом. Нова спорт и Диема спорт излъчват пряко стартовете от Банско. Награждаването на призьорките е тази вечер от 18,15 часа на площада в Банско.", "date": "2020.01.24", "title": "Шифрин спечели спускането в Банско"}
{"url": "https://standartnews.com/sport/sini-srtsa-levski-se-finansira-pravilno-412728.html", "text": "Председателят на сдружението \"Сини Сърца\" - Илия Христов, от името на своята организация, също подкрепи сегашното ръководство на Левски. \"Ние вярваме в сегашното ръководство, че води клуба в правилната посока. Има прозрачност, която липсваше. В последната среща се вижда, че Левски е финансиран по правилния начин. Това се потвърди и от финансовия министър Горанов. Има пълна прозрачност. Феновете изразиха ясна подкрепа за сегашното ръководство. Дали бизнесът е законен, ние не можем да кажем. От показаните документи горе, аз лично не мога да добия представа. Надяваме се проверката да бъде в рамките на закона и да бъде спазена конституцията на страната\", каза той.", "date": "2020.01.24", "title": "\"Сини сърца\" : Левски се финансира правилно"}
{"url": "https://standartnews.com/sport/kitayka-izkhvrli-serina-uilyams-412700.html", "text": "Голямата звезда на световния тенис Серина Уилямс приключи изненадващо бързо участието си в Откритото първенство на Австралия.  Осмата в схемата приключи рано-рано атаката си на 24-а титла от Големия шлем и завърши поредния си опит да изравни рекорда на Маргарет Корт. 38-годишната американка, която според букмейкърите беше фаворит да спечели осми трофей от Откритото първенство на Австралия, загуби с 4:6, 7:6 (2), 5:7 в мача си с китайката Ванг Кианг.", "date": "2020.01.24", "title": "Китайка изхвърли Серина Уилямс"}
{"url": "https://standartnews.com/sport/livrpul-pobedi-i-uulvrkhemptn-412687.html", "text": "Ливърпул победи Уулвърхемптън с 2:1, като гости в мач от 24-ия кръг на английската Висша лига, игран на стадион \"Молиню\". Футболистите на мениджъра Юрген Клоп поведеоха в резултата още в началото на мача с гол на Джордан Хендерсън (8'). В средата на  полувремето едно от остриетата на мърсисайдци Садио Мане обаче бе заменен поради контузия. Малко след старта на второто полувреме \"вълците\" успяха да изравнят, след като Раул Хименес (51') се разписа. В края на срещата обаче Роберто Фирмино (84') бе точен и донесе победата за тима от града на Бийтълс. Така Ливърпул продължава да бъде необезпокояван на върха в класирането на първенството с актив от 67 точки, с цели 16 пред втория Манчестър Сити. Уулвърхемптън пък се намира на 7-о място с 34 пункта, колкото имат и отборите на Тотнъм и Манчестър Юнайтед. Ливърпул обаче има мач по-малко.", "date": "2020.01.24", "title": "Ливърпул победи и Уулвърхемптън"}
{"url": "https://www.standartnews.com/sport/zvezda-na-chelsi-se-razmina-s-koshmarna-kontuziya-412769.html", "text": "В Челси си отдъхнаха, след като стана ясно, че нападателят на тима Тами Ейбрахам не е счупил крака си, макар че имаше подобни съмнения. \r\n \r\n22-годишният футболист пострада тежко по време на мача срещу Арсенал след тежко съприкосновение с Роб Холдинг. \r\n \r\n\"Добрата новина е, че Тами не си е счупил нищо. Беше ни притеснено за него, дали няма някакво счупване\", коментира Лампард, цитиран от SkySports. \r\n \r\n\"Тепърва ще видим как ще се развият нещата при него, но със сигурност няма да играе през уикенда срещу Хъл за ФА Къп\". \r\n \r\n\"Макар, че Тами не е със сериозна травма на нас ни трябва да привлечем още един нападател, който да ни помогне до края на сезона. Това не е идеалният момент за вземането на нови футболисти, но си мисля, че имаме някакъв избор от играчи на пазара\". \r\n \r\nПрочети още на:  \r\n ", "date": "2020.01.24", "title": "Звезда на Челси се размина с кошмарна контузия"}
{"url": "https://standartnews.com/sport/bodurov-narochikha-me-che-sm-otgovaryal-na-shefovete-412753.html", "text": "Бившият капитан на ЦСКА Николай Бодуров разкри някои от причините, които са довели до конфликтите и напускането на отбора. Причината за освобождаването му от клуба било, че е отговарял на ръководството. Бодуров обяви, че не би играл в Левски заради реакцията на феновете на двата отбора. \"Чакам конкретни оферти от чужбина. Всеки ден ми звънят, но знам как стоят нещата и има много самозванци. Не вярвам, докато няма нещо черно на бяло. Честно казано, не ми се мърда от Благоевград. Ако има изгодна оферта бих отишъл в чужбина, но само до лятото. Аз отбор в Първа лига мога да си намеря със сигурност. С Пирин имам разговори. Такова ръководство в България няма. Готов съм да остана и да помогна на Пирин да се върне там, където му е мястото. Станислав Манолев и Светослав Дяков имат желание да се върнат в Пирин и нищо чудно да се върнат лятото.  Пирин заслужава да се приберем и да направим силен състав, който ще бъде фактор и в Първа лига\", каза той пред Канал 3.", "date": "2020.01.24", "title": "Бодуров : Нарочиха ме, че съм отговарял на шефовете"}
{"url": "https://www.standartnews.com/sport/ksmetliya-ot-razgrad-specheli-65-mln-ot-tototo-412689.html", "text": "Джакпотът в 7-и тираж на играта „Тото 2 - 6 от 49“ падна снощи. В ефира на бТВ беше изтеглена печелившата комбинация, която донесе на късметлията 6 564 060,50 лв. Сумата се нарежда на девето място в историята на най-големите джакпоти на играта. Фишът е пуснат в Разград, а собственикът му става 106-ия тото милионер на България. Джакпотът в играта стартира от нови 2 млн. лв. и се очаква за следващия тираж да достигне 2,15 млн. лв. Топ печалбите за тиража в неделя ще достигнат 6, 46 млн. лв.", "date": "2020.01.24", "title": "Късметлия от Разград спечели 6,5 млн. от тотото"}
{"url": "https://standartnews.com/sport/nkp-na-levski-svikva-speshno-sbranie-412757.html", "text": "Националният клуб на привържениците на Левски свиква спешно събрание утре. Това ще се случи ден, след срещата на фенове с премиера на България - Бойко Борисов. \"Скъпи членове, с оглед на последните събития около любимия Левски, Националния клуб на привържениците на Левски свиква събрание утре, 25.01.2020 в 17:00ч. в клуба на Бул. Тодор Александров 23\", написаха на официалния си сайт от НКП.", "date": "2020.01.24", "title": "НКП на Левски свиква спешно събрание"}
{"url": "https://www.standartnews.com/sport/zapochva-svetovnata-kupa-po-ski-v-bansko-412699.html", "text": "Стартовете от най-голямото спортно събитие в България - Световната купа по ски алпийски дисциплини в Банско започват от днес. В 10,45 часа ще бъде даден старта на първото от двете спускания по писта \"Марк Жирардели\". Участие ще вземат 51 скиорки от 12 държави. Сред тях са олимпийските шампионки от ПьонгЧанг 2018 - Микаела Шифрин, София Годжа, Мишел Гизин и Естер Ледецка. Входът за трибуната на финала за дншения старт е свободен. Официалното откриване на световната купа е тази вечер от 18,15 ч на площата в Банско. След него е награждаването на призьорките от първото спускане, а после е тегленето на жребия за спускането на 25 януари.  20 телевизия ще излъчват стартовете в Банско по целия свят.", "date": "2020.01.24", "title": "Започва Световната купа по ски в Банско"}
{"url": "https://www.standartnews.com/sport/kitayka-izkhvrli-serina-uilyams-412700.html", "text": "Голямата звезда на световния тенис Серина Уилямс приключи изненадващо бързо участието си в Откритото първенство на Австралия.  Осмата в схемата приключи рано-рано атаката си на 24-а титла от Големия шлем и завърши поредния си опит да изравни рекорда на Маргарет Корт. 38-годишната американка, която според букмейкърите беше фаворит да спечели осми трофей от Откритото първенство на Австралия, загуби с 4:6, 7:6 (2), 5:7 в мача си с китайката Ванг Кианг.", "date": "2020.01.24", "title": "Китайка изхвърли Серина Уилямс"}
{"url": "https://standartnews.com/sport/berbatov-dade-losha-prisda-za-manchestr-yunayted-412759.html", "text": "Игровата криза в даден клуб е лавинообразен процес, който води след себе си и други неприятности. Точно това антализира Димитър Бербатов за клуба, в който изкара най-силните си години - Манчестър Юнайтед. Ето какво каза той : \"Тъжното е, че Юнайтед трябва да се бори със зъби и нокти, за да накара някой водещ играч да дойде в тима. В миналото бе достатъчно просто да чуеш, че Манчестър Юнайтед се интересува от теб и трансферът бе готов. Все още мисля, че Оле Гунар Солскяер е човекът, който може да спре този процес. Но клубът трябва да бъде активен и да вземе точните хора до затварянето на трансферния прозорец. Въпросът е, че не е ясно нито как ще стане това, нито дали играчите искат да дойдат на \"Олд Трафорд\", каза българинът. Друг неприятен момент за привържениците на клуба е, че в момента Юнайтед е на 33 точки разлика от отбор номер едно в Англия и света - Ливърпул. Предвид голямата исгторическа вражда между двата клуба това е твърде болезнено за Манчестър Юнайтед. Още по-лошото за тях е, че тази разлика може да се увеличи още.", "date": "2020.01.24", "title": "Бербатов даде лоша присъда за Манчестър Юнайтед"}
{"url": "https://www.standartnews.com/sport/shifrin-specheli-spuskaneto-v-bansko-412726.html", "text": "Микаела Шифрин победи изненадващо на първото спускане в Банско. По писта \"Марк Жирардели\" лидерката за Световната купа стартира с №16. За разлика от другите американката кара много точно в горната част на трасета, като успя да запази и много висока скорост. Към финала вече Микаела бе неудържима. Това бе едва втората й победа на спускане за СК. Общо вече тя има 65 успеха за Световната купа. Втора на 0,18 сек се нареди друга прочута гигантистка Федерика Бриноне. Трета е Йохана Хеехлен (Швейцария) на 0,23 сек. Перфектно подготвеното трасе се оказа доста трудно за 16 алпийки, които не завършиха. Утре от 10,45 часа е второто спускане в Банско, а в неделя от 10,15 ч е супергигантския слалом. Нова спорт и Диема спорт излъчват пряко стартовете от Банско. Награждаването на призьорките е тази вечер от 18,15 часа на площада в Банско.", "date": "2020.01.24", "title": "Шифрин спечели спускането в Банско"}
{"url": "https://www.standartnews.com/sport/sini-srtsa-levski-se-finansira-pravilno-412728.html", "text": "Председателят на сдружението \"Сини Сърца\" - Илия Христов, от името на своята организация, също подкрепи сегашното ръководство на Левски. \"Ние вярваме в сегашното ръководство, че води клуба в правилната посока. Има прозрачност, която липсваше. В последната среща се вижда, че Левски е финансиран по правилния начин. Това се потвърди и от финансовия министър Горанов. Има пълна прозрачност. Феновете изразиха ясна подкрепа за сегашното ръководство. Дали бизнесът е законен, ние не можем да кажем. От показаните документи горе, аз лично не мога да добия представа. Надяваме се проверката да бъде в рамките на закона и да бъде спазена конституцията на страната\", каза той.", "date": "2020.01.24", "title": "\"Сини сърца\" : Левски се финансира правилно"}
{"url": "https://www.standartnews.com/sport/livrpul-pobedi-i-uulvrkhemptn-412687.html", "text": "Ливърпул победи Уулвърхемптън с 2:1, като гости в мач от 24-ия кръг на английската Висша лига, игран на стадион \"Молиню\". Футболистите на мениджъра Юрген Клоп поведеоха в резултата още в началото на мача с гол на Джордан Хендерсън (8'). В средата на  полувремето едно от остриетата на мърсисайдци Садио Мане обаче бе заменен поради контузия. Малко след старта на второто полувреме \"вълците\" успяха да изравнят, след като Раул Хименес (51') се разписа. В края на срещата обаче Роберто Фирмино (84') бе точен и донесе победата за тима от града на Бийтълс. Така Ливърпул продължава да бъде необезпокояван на върха в класирането на първенството с актив от 67 точки, с цели 16 пред втория Манчестър Сити. Уулвърхемптън пък се намира на 7-о място с 34 пункта, колкото имат и отборите на Тотнъм и Манчестър Юнайтед. Ливърпул обаче има мач по-малко.", "date": "2020.01.24", "title": "Ливърпул победи и Уулвърхемптън"}
{"url": "https://standartnews.com/sport/federer-na-kosm-ot-zaguba-otselya-412766.html", "text": "Световният номер 3 Роджър Федерер бе много близо до сензационно отпадане още в третия кръг на Откритото първенство на Австралия, но все пак успя да победи представителя на домакините Джон Милман с 4-6, 7-6(2), 6-4, 4-6, 7-6(8) в маратонски сблъсък. \r\n \r\nМилман шокира Федерер на осминафиналите на Ю Ес Оупън в четири сета през 2018 и сега отново бе близо до победа над рекордьора по титли от Големия шлем. \r\n \r\nШвейцарецът завърши мача с 16 аса, 62 печеливши удара и 82 непредизвикани грешки. За него това бе победа номер 100 в Мелбърн и по този начин той се превърна в първия тенисист в историята, който има поне 100 успеха на два различни турнир от Големия шлем (101 на Уимбълдън). На осминафиналите Федерер ще се изправи срещу унгареца Мартон Фучович, който по-рано днес победи Томи Пол с 6-1, 6-1, 6-4. \r\n \r\n ", "date": "2020.01.24", "title": "Федерер на косъм от загуба, оцеля"}
{"url": "https://standartnews.com/sport/skoro-pulev-dzhoshua-shche-de-obyaven-ofitsialno-412764.html", "text": "Защитата на титлата на IBF на Антъни Джошуа срещу Кубрат Пулев е \"много близо\" до договарянето. На двукратния световен шампион бе наредено от федерацията да се изправи срещу Пулев, но все още няма официално потвърждение. Адвокатът на Кубрат Джон Уирт потвърди пред Seconds Out, че преговорите вървят добре: \"Смятаме, че сме много близо до договорка. \r\n \r\nНещата се проточиха заради почивните дни и последвалите от тях забавяния в получаването на необходимата информация от различните страни, за да можем да сравним офертите. \r\n \r\nВчера пък промоутърът на Джошуа - Еди Хърн заяви, че Кубрат Пулев е длъжен да се съобрази с някои неща, ако иска да се бие срещу британеца.", "date": "2020.01.24", "title": "Скоро Пулев - Джошуа ще бъде обявен официално"}
{"url": "https://standartnews.com/svyat/noviyat-ruski-kabinet-po-malko-ot-sshchoto-412747.html", "text": "Оборотите, с които се извършват промени в Русия след речта на президент Владимир Путин, не се смаляват, а напротив. Само за седмица Русия вече е с нов премиер, който за половин ден стикова програмата си с целия спектър от партии в парламента. В същото време предшественикът му ударно обикаляше телевизионните студиа, за да даде подкрепа на Путин за новата линия. Колелото на промяната се завъртя с бързо сформираната работна група, която денонощно пише промени в конституцията, засили се с новия главен прокурор, който макар да е доста по-млад от досегашния, е не по-малко амбициозен. И най-накрая търкулна нов състав на министрите, който изненада само мнозина.   Повечето министри от бившето правителство на Дмитрий Медведев запазват своите постове, а смяната е предимно в сферите, на които Путин светна червената лампа в речта си - икономически растеж, развитие, образование, здравеопазване, социална дейност и култура.   \r\nМакар изказването на Путин да съдържаше упрека, че вицепремиерите са много, в новото правителство те са 9, само делата на Северен Кавказ вече са още една грижа на Министерството на икономическото развитие. А като компенсация това ведомство вече няма да отговаря за Федералната агенция за управление на собствеността. Тя минава на директно подчинение на финансовия министър. Най-голям е интересът към новия първи заместник на Мишустин. Андрей Белоусов беше човекът, който прогнозира три години по-рано финансовата криза през 2008 година и си спечели доверието сред финансовите среди. Избягваше публичните изяви като помощник на президента по икономическите въпроси до лятото на 2018 година. Тогава обаче си навлече гнева на големия бизнес, като поиска допълнително облагане на металургичната, химическа и нефтопреработваща индустрии, които реализираха допълнителни печалби заради благоприятната пазарна конюнктура. Идеята му беше по този начин да напълни хазната с 500 милиарда рубли годишно, но мощният обществен отпор замрази предложението, а Белоусов отново отиде на сянка. Сега всички чакат как ще светне прожектора около себе си. \r\nДругата ключова смяна - на шефа на държавната администрация, също е доста показателна. Дмитрий Григоренко, който досега бе зам.-шеф на данъчните, сиреч на Мишустин, сменя съученика на Медведев - Константин Чуйченко. Последният обаче не излиза от кабинета, а става министър на правосъдието. В новата икономическа политика влиза и по-добра инфраструктура. Затова и вицепремиерът, който ще я наблюдава, е чисто нов - Марат Хуснуллин, който сменя Виталий Мутко - провалил се и като спортен министър, и като вице. Новото лице идва с успехите си в Татарстан, но най-вече с препоръките на досегашния си шеф - столичния кмет Сергей Собянин, според който Марат е съкратил разходите в местния бюджет с 20 процента и е намалил цените при държавните поръчки с 9 процента. От кметската квота е и министърът, който трябва да проведе реформата -Максим Решетников. Той ще отговаря за икономическото развитие, но мястото на Орешков. Министър на любимата на Путин цифровизация става Максут Шадаев, който допреди година оглавяваше същото министерство на Москва, а след това стана вицепрезидент на Ростелеком. \r\nВ новия икономически екип запазват постовете си строителният министър Владимир Якушев и транспортният - Евгений Дитрих. Двамата важни за България руски министри също опазиха местата си. Александр Новак остава министър на енергетиката, Денис Мантуров - на промишлеността и търговията, който освен всичко друго е и съпредседател на смесената българо-руска комисия. \r\nСелското стопанство остава да се ръководи от Дмитрий Патрушев, известен дългогодишен банкер, като вицепремиерът му Алексей Гордеев дори отпадна от новия списък. \r\nНай-голямата промяна в икономическия екип на новия кабинета е бившият първи вицепремиер, който сега запазва само поста си на финансов министър - Антон Силуанов. Според Bloomberg снемането му от вицепремиерския пост е заради очаквано увеличение на държавните разходи. Той от 9 години е с желязна репутация на застъпник на строга бюджетна дисциплина. \r\nНа неговия фон, новоназначената вице Абрамченко, която нашумя с неадекватни назначения досега, е трудно да се каже доколко ще се впише в екипа. За разлика от икономическия, социалният тим на новия кабинет е чисто нов. С едно изключение -вицепремиерката, която го наблюдава от 8 години. \r\nМинистЪр на образованието става Сергей Кравцов, който заменя Олга Василева, известна с консервативните си възгледи и нереализирала мечтата на Путин за съвременни млади хора. \r\nМинистър на науката и висшето образование е ректорът на Тюменския университет и депутат Валери Фалков, а с прясното му назначение дойде и още една длъжност - член на работната група по промяна на Конституцията. \r\nОбещанията за по-високи заплати и детски ще зависят от новия министър на труда Антон Котяков, неслучайно досегашен зам. финансов министър. Министър на здравеопазването вече е Михаил Мурашко, досега е шеф на надзорния орган в Русия. Той заема мястото на Вероника Скворцова, която си отива със серия от скандали с жизненоважни лекарства. \r\nМинистър на културата Олга Любимова сменя Владимир Медински, който напуска поста на фона на най-сериозния спад в гледаемостта на руски филми. А новият министър на спорта е и президент на Международната федерация на спорта за студенти. Той заменя фехтовача Павел Колобков, който си отива с най-големия скандал в руската спортна история - допинговия скандал и затворените врати за руските шампиони на олимпиадата. В сферата на вътрешните работи няма промяна - Владимир Колокольцев продължава. Остава и министърът на отбраната Сергей Шойгу. Все пак, той е сред най-близките на Путин - заедно ловят риба, заедно празнуват. \r\nВечният Сергей Лавров остава най-дългогодишният член на кабинета. Той е начело на външните работи вече 16 години, но по социологически изследвания държи един от най-високите рейтинги. 69-годишният министър вече е подсказал неофициално, че с радост би напуснал поста, но се оплакал, че още не го пускат. Не го пуснаха и този път, както се оказа в новия списък на кабинета. \r\nВ който, за разлика от България, продължава и похвали и екоминистъра Дмитрий Кобилкин. \r\nКолко бързо новите попълнения ще завъртят колелото на реформата Путин, предстои да видим. Отсега може да се каже само това, че кабинетът изглежда по-малко, но от същото. Finanical Times описа сценариите, при които Владимир Путин ще остане на власт след изтичащия му последен мандат през 2024 година. \r\nСпоред един от сценариите руският лидер отново ще заеме поста премиер. Същото така има възможност да оглави Държавния съвет, чиито правомощия сега се разширяват, а впоследствие може да е органът, който ще диктува действията на правителството. Също така Путин може и да оглави партията, която контролира парламента и изцяло да влияе на политиката. На Путин му е нужен конкретен механизъм за властта, който да използва, твърди източник, близък до Кремъл. Не му се иска да бъде старейшина, който командва, но само въз основа на натрупания авторитет. Сега той има няколко години, за да реши каква ще е организацията на преходния период. Според един директор на голяма руска компания, Путин просто разчиства игровото поле, за да определи бъдещия модел на властта в Русия. Той държеше козовете си в тайна, така че сега има няколко варианта за избор, доста време за подготовка и нито един ясен наследник. \r\nНаправи така, че на никого от силните играчи в Кремъл, които се смятаха за наследници, Путин не даде никакво предимство, каза източникът пред английското издание. \r\nРеформата, която Путин обещава, цели да смекчи общественото недоволство за социално-икономическата ситуация в страната. Според известен руски политолог смяната на премиера няма да повлияе на нищо съществено, защото новият министър-председател ще бъде техническа фигура, а в действителност изпълнителната власт и силовите структури са в ръцете на Путин. \r\nДойде времето за смяна на Медведев, защото е необходима енергична фигура, която да изпълни непопулярни решения, твърди източник, близък до Кремъл, пред Financial Times. Независимо че новият пост на Медведев бе представен като повишение, всъщност той позволява само да се съхрани политическото бъдеще на досегашния премиер.", "date": "2020.01.24", "title": "Новият руски кабинет: по-малко от същото"}
{"url": "https://standartnews.com/sport/roma-latsio-i-napoli-yuventus-po-max-sport-3-prez-uikenda-412731.html", "text": "Неделният ден от XXI кръг на Серия А ще предложи на футболните фенове две страхотни футболни дербита. В 19:00 часа ще бъде даден началният сигнал на издание №190 на Derby della Capitale между непримиримите съперници Рома и Лацио. Символични домакини на Олимпико ще са вълците, а двубоят ще се предава пряко по  . Неделното дерби на Рим ще има и по-специален залог за двата тима, тъй като се явява пряк сблъсък за разпределение на местата в Топ 4 в Серия А. След изиграни 20 кръга Лацио заема третата позиция като изостава на 6 точки от лидера Ювентус, но има и мач по-малко от торинци. Евентуален успех на орлите ще ги утвърди като претендент в борбата за спечелването на Скудетото. Една победа на Рома пък ще консолидира позициите на вълците в зона Шампионска лига за следващия сезон, както и ще попари шампионските амбиции на големия съперник. Броени минути след последния съдийски сигнал от Олимпико за Derby della Capitale, по   ще започне още един класически двубой за Серия А. От 21:45 часа на стадион „Сан Паоло“ в Неапол един срещу друг ще излязат домакините от Наполи срещу хегемона Ювентус. Въпреки че сицилианци имат най-слабата си кампания за последните години и са далеч от челните места, тифозите им ще очакват силен мач и победа срещу Кристиано Роналдо и компания. Испанската Ла Лига в ефира на   също ще предложи много емоции на футболните фенове, като най-много интерес предизвиква гостуването на Барселона на Валенсия. Двубоят от Местая започва в събота в 17:00 часа. В ранните часове на събота и неделя феновете на хокея ще могат да се насладят на тазгодишното издание на Мача на звездите в НХЛ, чийто домакин ще е Сейнт Луис. Състезанията за хокейни умения са с начален час 03:00 ч. на 25 януари и ще се предават пряко по  . Кулминацията – двубоите между звездите в различните дивизии на Източната и Западната конференция, започва точно 24 часа по-късно – в 03:00 часа на 26 януари, като ще се излъчи пряко по  .", "date": "2020.01.24", "title": "Рома-Лацио и Наполи-Ювентус по MAX Sport 3 през уикенда"}
{"url": "https://standartnews.com/svyat/zemetresenie-ot-68-po-rikhter-udari-turtsiya-412771.html", "text": " днес в Източна Турция, предадоха световните информационни агенции. Ударило  Според вътрешния министър Сюлейман Шойлу, има двама ранени. Няма данни за жертви. Последвали са вторични трусове, някои със сила над 5 по Рихтер. Земетресението  Адана и Самсун.", "date": "2020.01.24", "title": "Земетресение от 6,8 по Рихтер удари Турция"}
{"url": "https://www.standartnews.com/sport/nkp-na-levski-svikva-speshno-sbranie-412757.html", "text": "Националният клуб на привържениците на Левски свиква спешно събрание утре. Това ще се случи ден, след срещата на фенове с премиера на България - Бойко Борисов. \"Скъпи членове, с оглед на последните събития около любимия Левски, Националния клуб на привържениците на Левски свиква събрание утре, 25.01.2020 в 17:00ч. в клуба на Бул. Тодор Александров 23\", написаха на официалния си сайт от НКП.", "date": "2020.01.24", "title": "НКП на Левски свиква спешно събрание"}
{"url": "https://standartnews.com/svyat/v-davos-skrikha-limuzinite-zaradi-gneva-na-mestnite-412772.html", "text": "    Давос отмина, местните си отдъхнаха. Докато изпращат и последните гости, се поздравяват с малката победа тази година. За първи път най-големите в света не парадираха с богатството.  Бизнесмените дойдоха с електромобили, а политиците се качиха на градския транспорт, други обуха апреските, а трети сложиха специалните  „котки” за обувки, за да не се излъсканите им до блясък черни обувки. Това се случи след като анкета миналата година показа, че местните хора най-много се дразнят от автомобилите по време на Световния икономически форум. В държава, където гуверньорът на централната банка и министри от правителството редовно ползват градски транспорт, отказът на посетителите на форума досега да направят същото, е основното оплакване на жителите на малкия град с население от 11 000 души, посочва Bloomberg в свой материал. Според тях трафикът става толкова натоварен, че става опасно за децата да вървят пеша до училище. Гневът на местните жители е показателен и за сблъсъка на културите на местните от една страна и представителите на политическия и бизнес елит, които се събират в града всеки януари от друга. Ладина Алиот, учителка и майка на три деца, която наскоро става част от местното държавно управление заяви, че е горда от това, че Давос е домакин на форума, но смята, че това събитие им причинява твърде много неудобства. „Обувам ботуши и си нося обувките, които ще сложа вътре – защо и те не могат да направят същото?“, пита Алиот. Основна част от събитията се провеждат в конферентния център на града, но партитата и коктейлите след това са на различни места, някои на разстояние до 40 минути пеша. Въпреки неудобството обаче, ползите за местните са безспорни. Световният форум генерира данъчни приходи за града в размер на 2 млн. швейцарски франка всеки януари. 2 милиона долара от данъци за четири дни, никак не е лошо!  ", "date": "2020.01.24", "title": "В Давос скриха лимузините заради гнева на местните"}
{"url": "https://www.standartnews.com/sport/berbatov-dade-losha-prisda-za-manchestr-yunayted-412759.html", "text": "Игровата криза в даден клуб е лавинообразен процес, който води след себе си и други неприятности. Точно това антализира Димитър Бербатов за клуба, в който изкара най-силните си години - Манчестър Юнайтед. Ето какво каза той : \"Тъжното е, че Юнайтед трябва да се бори със зъби и нокти, за да накара някой водещ играч да дойде в тима. В миналото бе достатъчно просто да чуеш, че Манчестър Юнайтед се интересува от теб и трансферът бе готов. Все още мисля, че Оле Гунар Солскяер е човекът, който може да спре този процес. Но клубът трябва да бъде активен и да вземе точните хора до затварянето на трансферния прозорец. Въпросът е, че не е ясно нито как ще стане това, нито дали играчите искат да дойдат на \"Олд Трафорд\", каза българинът. Друг неприятен момент за привържениците на клуба е, че в момента Юнайтед е на 33 точки разлика от отбор номер едно в Англия и света - Ливърпул. Предвид голямата исгторическа вражда между двата клуба това е твърде болезнено за Манчестър Юнайтед. Още по-лошото за тях е, че тази разлика може да се увеличи още.", "date": "2020.01.24", "title": "Бербатов даде лоша присъда за Манчестър Юнайтед"}
{"url": "https://standartnews.com/sport/ministr-kralev-otkri-svetovnata-kupa-po-ski-v-bansko-412768.html", "text": "Министърът на младежта и спорта Красен Кралев откри Световната купа по ски алпийски дисциплини за жени в Банско. Ски курорт №1 на България е домакин на три старта, като у нас пристигнаха най-добрите състезателки през сезона. “За нас е огромна чест, че за седми път България е домакин на Световната купа по ски. Искам да благодаря на Българската федерация по ски и на нейния председател Цеко Минев за отличната организация, и на Община Банско, че толкова години подред създава прекрасни условия на най-добрите скиори. Пожелавам на състезателките да завършат без контузии, а най-добрата от тях да победи в тези стартове. Състезанията ще бъдат излъчвани от телевизии по целия свят. Надявам се по този начин България и Банско да спечелят милиони нови приятели и почитатели”, заяви министър Кралев по време на церемонията по откриването на Световната купа. Той допълни, че елитът в женските ски е останал изключително доволен от трасето на пистата “Марк Жирардели”, както и от цялостната организация на състезанията, които се провеждат под връх Тодорка. Председателят на Българската федерация по ски Цеко Минев благодари на ММС за подкрепата при организирането на надпреварата. Българското правителство отпусна 1,2 милиона лева за провеждането на трите състезания. Министър Кралев награди победителката в първото спускане от програмата на Световната купа в Банско. Американката Микаела Шифрин спечели с време 1:29.79 мин. С изоставане от едва 0.18 сек втора се нареди Федерика Бриньоне от Италия. Трета остана швейцарката Йоана Хелен. Шифрин, която е специалистка в техничните дисциплини постигна нов рекорд в кариерата си. След победата си в българския ски курорт тя е единствената състезателка при мъжете и жените с триумф на територията на 16 различни държави. Микаела Шифрин увеличи преднината си на върха в класирането за големия кристален глобус. Тя има 1075 т, а втората Федерика Бриньоне е със 795 т. Трета е Петра Влъхова със 766 т. В днешния старт словачката се нареди шеста. Утре предстои ново спускане за дамите, а в неделя ще бъде супергигантският слалом. И през следващата година Банско ще бъде сред домакините на стартове за Световната купа, но при мъжете. През 2021 г. състезанията ще бъдат на 27 и 28 февруари, а веднага след тях ски курортът ще приеме и най-добрите в алпийските ски до 20 г. за Световното първенство в тази възрастова група. Надпреварата ще продължи от 1 до 10 март 2021 г. На официалното откриване присъстваха още председателят на Българския олимпийски комитет Стефка Костадинова и кметът на Банско Иван Кадев. Най-добрите шест в първото спускане получиха подаръци от спонсорите на световната купа А1 и Fibank. Атрактивните награди им връчиха Илияна Захариева директор \"Корпоративни комуникации\" на А1 и Илона Станева директор \"Маркетинт и реклама\" на Fibank. След това бе изтеглен и жребия за утрешното спускане. То ще се проведе от 11,15 часа и ще бъде излъчено пряко по Нова спорт и Диема.", "date": "2020.01.24", "title": "Министър Кралев откри Световната купа по ски"}
{"url": "https://www.standartnews.com/sport/roma-latsio-i-napoli-yuventus-po-max-sport-3-prez-uikenda-412731.html", "text": "Неделният ден от XXI кръг на Серия А ще предложи на футболните фенове две страхотни футболни дербита. В 19:00 часа ще бъде даден началният сигнал на издание №190 на Derby della Capitale между непримиримите съперници Рома и Лацио. Символични домакини на Олимпико ще са вълците, а двубоят ще се предава пряко по  . Неделното дерби на Рим ще има и по-специален залог за двата тима, тъй като се явява пряк сблъсък за разпределение на местата в Топ 4 в Серия А. След изиграни 20 кръга Лацио заема третата позиция като изостава на 6 точки от лидера Ювентус, но има и мач по-малко от торинци. Евентуален успех на орлите ще ги утвърди като претендент в борбата за спечелването на Скудетото. Една победа на Рома пък ще консолидира позициите на вълците в зона Шампионска лига за следващия сезон, както и ще попари шампионските амбиции на големия съперник. Броени минути след последния съдийски сигнал от Олимпико за Derby della Capitale, по   ще започне още един класически двубой за Серия А. От 21:45 часа на стадион „Сан Паоло“ в Неапол един срещу друг ще излязат домакините от Наполи срещу хегемона Ювентус. Въпреки че сицилианци имат най-слабата си кампания за последните години и са далеч от челните места, тифозите им ще очакват силен мач и победа срещу Кристиано Роналдо и компания. Испанската Ла Лига в ефира на   също ще предложи много емоции на футболните фенове, като най-много интерес предизвиква гостуването на Барселона на Валенсия. Двубоят от Местая започва в събота в 17:00 часа. В ранните часове на събота и неделя феновете на хокея ще могат да се насладят на тазгодишното издание на Мача на звездите в НХЛ, чийто домакин ще е Сейнт Луис. Състезанията за хокейни умения са с начален час 03:00 ч. на 25 януари и ще се предават пряко по  . Кулминацията – двубоите между звездите в различните дивизии на Източната и Западната конференция, започва точно 24 часа по-късно – в 03:00 часа на 26 януари, като ще се излъчи пряко по  .", "date": "2020.01.24", "title": "Рома-Лацио и Наполи-Ювентус по MAX Sport 3 през уикенда"}
{"url": "https://www.standartnews.com/sport/bodurov-narochikha-me-che-sm-otgovaryal-na-shefovete-412753.html", "text": "Бившият капитан на ЦСКА Николай Бодуров разкри някои от причините, които са довели до конфликтите и напускането на отбора. Причината за освобождаването му от клуба било, че е отговарял на ръководството. Бодуров обяви, че не би играл в Левски заради реакцията на феновете на двата отбора. \"Чакам конкретни оферти от чужбина. Всеки ден ми звънят, но знам как стоят нещата и има много самозванци. Не вярвам, докато няма нещо черно на бяло. Честно казано, не ми се мърда от Благоевград. Ако има изгодна оферта бих отишъл в чужбина, но само до лятото. Аз отбор в Първа лига мога да си намеря със сигурност. С Пирин имам разговори. Такова ръководство в България няма. Готов съм да остана и да помогна на Пирин да се върне там, където му е мястото. Станислав Манолев и Светослав Дяков имат желание да се върнат в Пирин и нищо чудно да се върнат лятото.  Пирин заслужава да се приберем и да направим силен състав, който ще бъде фактор и в Първа лига\", каза той пред Канал 3.", "date": "2020.01.24", "title": "Бодуров : Нарочиха ме, че съм отговарял на шефовете"}
