{"url": "https://standartnews.com/biznes/ivan-kadev-prodlzhavame-razvitieto-na-sporta-i-turizma-v-bansko-409165.html", "text": "Кметът на община Банско - Иван Кадев заяви на официалната пресконференция при откриването на ски сезона днес, че новото общинско ръководство, ще продължи да работи за развитието на спорта и туризма и ще бъде партньор на конценсионера на ски зоната. „Само по този начин ще се развива и нашата прекрасна община. Това ще е най-доброто за нашите съграждани. Вярвам, че ще имаме повече успехи. На срещата ми с Марк Жирардели говорихме, че е необходимо развитие на спортната и техническата инфраструктура. Искам да благодаря на екипа му, че работи толкова професионално и лично на Марк, че от години е посланик на Банско в спортния свят”, сподели Кадев. Той разкри, че за Банско е от ключово значение провеждането на Световната купа по ски през януари догодина. Заедно с „Юлен” и с Българската федерация по ски общината ще осигури най-добрите условия за това мащабно събитие. „Длъжни сме да поддържаме нивото, което сме постигнали – наскоро Академията на световните ски награди за пореден път обяви Банско за зимен курорт №1 в България, нашият курорт е обявен и за Зимната столица на Балканите. Искрено се надявам да развием ски зоната. В момента се водят съдебни дела, вярвам, че решението ще е в полза на развитието на Банско и на региона. Но без приемане на новия План за управление на Национален парк „Пирин” няма как да се случат нещата с втората кабинка и с развитието на целия курорт”, смята кметът на Банско. ", "date": "2019.12.14", "title": "Иван Кадев: Продължаваме развитието на спорта и туризма в Банско"}
{"url": "https://standartnews.com/biznes/zhirardeli-ochakvam-rekordna-poseshchaemost-v-bansko-409164.html", "text": "Марк Жирардели, мажоритарният собственик на ски зоната, не скри радостта си от снега, който валеше навън по време на откриването на сезона в Банско днес. „Снегът вече е тук, дано за Коледа отворим всички писти за любителите на ските. Дано накрая на сезона имаме рекордна посещаемост. В този динамичен свят трябва непрекъснато да вървиш напред. Останеш ли на едно място, то все едно се движиш назад. Очакваме положително развитие на казуса с втората кабинкова линия, нещата зависят от правителството на България и от съда”, каза Марк Жирардели. Той подчерта, че така наречените зелени не са против развитието на ски спорта само тук, а навсякъде, в момента има подобен негативизъм в Австрия. „Ние трябва да сме позитивни и модерни, за да може хората да се чувстват по-добре в Банско и в ски зоната. Няма как курортът да върви напред без втора гондола”, категоричен бе петкратният носител на Световната купа по ски.", "date": "2019.12.14", "title": "Жирардели: Очаквам рекордна посещаемост в Банско"}
{"url": "https://standartnews.com/biznes/10-000-turisti-otkrikha-ski-sezona-v-bansko-409153.html", "text": "За поредна година зимният сезон в ски курорт №1 Банско бе открит подобаващо. Нас 10 000 туристи от България и всички държави наоколо атакуваха пистите в ски зоната още сутринта, а по-късно станаха свидетели на шоуто, с което бе даден официален старт на зимен сезон 2019-2020. Сред гостите бяха и 2000 гърци. Най-атрактивното събитие за зрителите бе надпреварата „Влез в отбора на шампиона” между отборите на олимпийския и трикратен световен шампион по ски – Марио Мат от Австрия, и на петкратния носител на Световната купа - Марк Жирардели, който е и мажоритарен собственик на ски зоната. Всички състезатели демонстрираха хъс за победа на пистата до лифта на Бъндеришка поляна под възгласите и аплодисментите на публиката. В крайна сметка победи тимът на Жирардели с общо време 2,56 минути, докато тимът на Мат постигна време от 3,08 минути. Изненада или не, но нито един от двамата велики, макар и вече бивши, скиори не успя да постигне най-бързо време. Това стори Антон Койов, който спря хронометъра на 10,60 секунди, с което изпревари с повече от секунда Жирардели. Победителят получи като награда безплатна карта за новия зимен сезон. По традиция точно по обяд по пистата направиха общо спускане двете ски легенди, състезателите в техните отбори и бъдещите шампиони по ски, надеждите на Банско и България – децата от Ски училище „Юлен”. Щом стигнаха до финала на пистата, в същия момент сред падащия сняг си пробиха път към небето фойерверките. Зрелищната заря продължи няколко минути за удоволствие на всички, които бяха на Бъндеришка поляна за старта на новия зимен сезон. Снежната Пирин планина пък бе огласена след това от овациите на зрителите към победителите, които получиха заслужените си награди от фирмата-концесионер на ски зоната. На Бъндеришка поляна настана време за истински купон с концерта на изпълнителите от \"Ъпсурт\". Много изненади осигури за любителите на планината и играта „Открий злато в лифта”. Над 360 ентусиасти пък се записаха за участие в играта \"Ловци на съкровища\". Заради големия интерес участниците бяха разделени на няколко групи. Тяхната нелека задача бе да открият над 30 заровени в дълбокия сняг ковчежета с атрактивни награди. Най-голямата сред тях е чисто нов автомобил „Ауди”. Затова всички ровиха снега с огромно желание и с надеждата да подкарат луксозното возило като негов собственик. Късметът се усмихна на 30-годишния Радослав Вишанин от Банско, който работи в София.Следобед шоуто се пренася в центъра на град Банско. На градския площад също ще има много емоции. Кулинарното забавление с Ути Бъчваров е от 16,30 часа. Час по-късно ще има концерт на фолклорни състави от Банско. В 18,00 часа е официалното откриване на зимния сезон с гостите и звездите на световните ски. След това ще има и голям празничен концерт с участието на фолклорни състави към Народно читалище \"Никола Въпцаров\" в град Банско.  ", "date": "2019.12.14", "title": "10 000 туристи откриха ски сезона в Банско"}
{"url": "https://standartnews.com/biznes/dnes-se-otkriva-ski-sezona-v-bansko-409110.html", "text": "Днес ски курорт №1 в България - Банско открива официално ски сезона. По традиция за старта винаги идва голяма звезда от световните ски. Тази година това е олимпийския и трикратен световен шампион Марио Мат (Ав). За откриването на ски сезона на 14. декември домакините са подготвили стройна програма в ски зоната и в центъра на Банско. \r\nВсъщност всичко започва още в 8:30 в кабината с \"Открий злато в лифта\", където никой не е застрахован срещу приятна изненада! \r\nВ 11:00 ще се проведе \"Влез в отбора на шампиона\", където олимпийският и трикратен световен шампион Марио Мат ще се сблъска челно с 5-кратния носител на СК Марк Жирардели. Двете ски-машини ще предвождат два отбора от по 15 любители, които ще премерят сили в паралелен слалом. \r\n \r\nИграта \"Ловци на съкровища\" отново ще остави следи от нокти по все още оскъдния сняг на Бъндерица. Началото е в 13 часа, но за да отидете на старта трябва предварително да сте се регистрирали (виж програмата по-долу)! Заслужава си - в снега са заровени над 30 атрактивни награди. Най-голямата сред тях е чисто нов автомобил Ауди, с което късметлията ще може да отиде да си оправи маникюра ;)  \r\nСлед 16:30 на площада в Банско също ще е феерия от емоции с Ути Бъчваров, фолклорни изпълнения и с официалното откриване на зимния сезон с гостите и звездите на световните ски и, естествено, заря! \r\n \r\n \r\n8:30 Открий злато в лифта \r\n9:30 Регистрация за игрите \"Влез в отбора на шампиона\" и \"Ловци на съкровища\" \r\n11:00 Старт на състезанието \"Влез в отбора на шампиона\" \r\n12:00 Масово спускане на ски звездите и децата от ски училище ЮЛЕН \r\n12:00 Концерт на Ъпсурт и DJ Party \r\n13:00 Старт на Ловци на съкровища и награждаване на победителите в игрите 16:30 Кулинарен театър Ути Бъчваров \r\n17:30 Концерт на фолклорни състави от Община Банско \r\n18:00 Официално откриване на ски сезона с официалните гости и заря \r\n18:30 Празничен концерт с участието на фолклорни състави към читалище „Никола Вапцаров“", "date": "2019.12.14", "title": "Днес се открива ски сезонът в Банско"}
{"url": "https://standartnews.com/biznes/koi-sa-finansovite-kiberzaplakhi-za-2020-409182.html", "text": " през 2020 година Финансовите киберпрестъпления се считат за едни от най-опасните, тъй като въздействието, което имат, обикновено води до преки финансови загуби на жертвите. През 2019 г. се наблюдават някои значителни развития в индустрията, а също и в това как оперират финансовите престъпници. Тези събития позволиха на изследователите на Kaspersky да предложат няколко възможни сценария за развитието на средата на сигурност във финансовата индустрия за 2020 г. Ето основните: „През тази година станахме свидетели на няколко важни развития. Точно както прогнозирахме в края на 2018 г., видяхме появата на нови киберпрестъпни групи, като CopyPaste, нова география на атаки от групата на Silence. Киберпрестъпниците пренасочват фокуса си към данни, които помагат да се заобиколят системите против измами. Поведенчески и биометрични данните се продават на черния пазар. В допълнение, очаквахме JS-скимирането да се увеличи и точно това се случи. С настъпването на 2020 г. Препоръчваме на екипите по сигурността в потенциално засегнатите области на финансовата индустрия да се подготвят за нови предизвикателства. Няма нищо неизбежно в потенциалните предстоящи заплахи, просто е важно да бъдат подготвени правилно за тях”, казва Юрий Наместников, изследовател по сигурността в Kaspersky. В допълнение към финансовия сектор, изследователите на Kaspersky идентифицираха и други отрасли, които ще бъдат изправени пред нови предизвикателства, свързани със сигурността през следващата година: Пълен списък с вертикалите на заплахите можете да намерите на ", "date": "2019.12.14", "title": "Какви атаки чакат парите ни в интернет през 2020?"}
{"url": "https://standartnews.com/biznes/mario-mat-ski-zonata-v-bansko-ima-golyam-potentsial-za-razvitie-409163.html", "text": "Радвам се, че съм в Банско. Много благодаря за поканата. Чувствам се щастлив, че съм тук този уикенд. Банско е невероятен курорт, разбрах го още през 2011 година, когато дойдох за първи път. Винаги в Пирин планина има страхотни състезания, невероятна публика, прекрасни условия и чудесни хора. Виждам толкова много ентусиасти в планината на старта на сезона, дано е така през цялата зима. Това сподели минути след откриването на зимния сезон в Банско олимпийският и трикратен световен шампион по ски – Марио Мат от Австрия. Той бе официалният гост на събитието. „Пистите в ски зоната са идеални, тук има огромен потенциал за развитие. Ще дойда и лятото, за да нагледам имота си в голф комплекса наблизо и да поиграя голф”, каза още австрийският шампион. Той похвали и най-добрия ни скиор Алберт Попов. „Доказа миналата година, че е много бърз, надявам се да намери точния екип, който да му помага занапред и да постигне още по-големи успехи”, допълни Марио Мат.", "date": "2019.12.14", "title": "Марио Мат: Ски зоната в Банско има голям потенциал за развитие"}
{"url": "https://standartnews.com/biznes/khalite-stavat-fermerski-bazar-409115.html", "text": "Софийските Хали стават фермерски базар. Собствениците на емблематичната сграда са решили да я превърнат в целогодишен фермерски базар. Мястото ще предлага не само продукти от български производители, но и ресторанти с вкусна храна и дори споделено пространство с маси. Всеки от магазините и заведенията ще декорира своя кът според вижданията си и ще придаде уникалност на мястото. След ремонта, магазинът ще работи от 10:00 до 24:00 часа. Халите отварят врати преди повече от век - през 1911 година. Прекратяват дейност пред 1988 година, а през 2000 година са основно реставрирани и обновени.", "date": "2019.12.14", "title": "Халите стават фермерски базар"}
{"url": "https://standartnews.com/kultura/despacito-klip-na-desetiletieto-409121.html", "text": "Видеоклипът към песента „Despacito“ на пуерториканците Луис Фонси и Деди Янки бе обявен от Ютюб за най- популярния в историята на видео хостинга. Още преди две години парчето беше обявено за най-слушаната песен за всички времена, след като само за няколко месеца след завъртането си \"Despacito\" , което на испански означава \"бавно\", в оригиналната и ремиксираните си версии мина 5 милиарда посещения в социалните мрежи. Пуерториканското парче детронира по гледаемост песента на Джъстин Бийбър \"Sorry\" от 2015 г. и е първата песен на испански език, достигнала до толкава голяма аудитория след \"Macarena\" през 1996 г. Втората позиция в списъка е заета от клипа на Ед Шийран към песента от 2017-ма  „Shape of You“. Уиз Халифа с Чарли Пут и тяхното музикално видео „See You Again“ са на трето място. Тази песен е главната в саундтрака към седмата част на „Бързи и яростни“ като почит към актьора Пол Уокър. Клипът към нея е съставен от кадри от всички филми от поредицата с негово участие. В класацията влизат и клипове на Псай, Бруно Марс, Джъстин Бийбър, Маруун 5, Кейти Пери и „Уан Републик“.  ", "date": "2019.12.14", "title": "\"Despacito\" - клип  на десетилетието"}
{"url": "https://www.standartnews.com/sport/ludogorets-gotvi-golyam-transfer-409114.html", "text": "Лидерът във футболното ни пърнество Лудогорец e на крачка да осъществи нов голям трансфер. Ръководството на осемкратните шампиони на България води заключителни преговори за продажбата на Джоди Лукоки в Трабзонспор. Нападателят вкара гола за равенството с Ференцварош 1:1, пратило „орлите” на 1/16-финалите на Лига Европа. Според Gong.bg интересът към Лукоки от Турция се появи още през лятото. Не обаче само Трабзонспор, но и други клубове извън България проявяват интерес към него, съобщава Блиц. В крайна сметка турците са изявили желание да платят исканите от Лудогорец пари, а сумата не е никак малка. Очаква се сделката да бъде обявена официално до дни. ", "date": "2019.12.14", "title": "Лудогорец готви голям трансфер"}
{"url": "https://www.standartnews.com/sport/kamburov-i-beroe-udarikha-tsarete-409150.html", "text": "Отборът на Берое надви с 2:0 Царско село в ранния съботен двубой от 20-я кръг на efbet Лига. В 70-ата минута Мартин Камбуров отбеляза своя гол №228 в българския елит, приблизавайки се на 25 от едноличния водач в класацията - Петър Жеков със своите 253.В 78-ата минута Ибрахима Конте удвои резултата.  Берое събра 28 точки и ще зимува на седмото място. Царско село от своя страна остава в зоната на изпадащите на 12-о място с 16 пункта.", "date": "2019.12.14", "title": "Камбуров и Берое удариха \"царете\""}
{"url": "https://www.standartnews.com/sport/sestri-stoevi-s-prva-pobeda-v-milano-409109.html", "text": "Габриела Стоева и Стефани Стоева стартираха с победа в първия кръг на основната схема на турнира от сериите \"International Challenge\" в Милано с награден фонд 25 000 долара, съобщава bnr. Габриела и Стефани Стоеви се наложиха над рускините Нина Вислова и Виктория Воробьова с 21-13, 21-8 за по-малко от половин час игра. В следващия си мач нашите момичета ще излязат пак срещу руски тандем: Анастасия Боярун и Алена Яковлева. При мъжете Даниел Николов и Иван Русев отстъпиха на руснаците Никита Хакимов и Александър Зинченко с 12:21, 19:21. Българите се бориха здраво във втория сет и имаха предимство в един момент, от което обаче не се възползваха.", "date": "2019.12.14", "title": "Сестри Стоеви с първа победа в Милано"}
{"url": "https://www.standartnews.com/sport/tervel-pulev-izliza-na-ringa-v-plovdiv-dnes-409113.html", "text": "Днес е големият боксов двубой между Тервел Пулев и Дешон Уебстър. Той ще се състои в зала „Колодрума” в Пловдив. Можете да го гледате и в ефира на DIEMA SPORT от 19.30. Победителят ще получи Интернационалната титла в полутежка категория на Световната боксова организация. Галавечерта започва в 20.00. Американецът от Канзас Сити има 16 мача в професионалната си кариера - 12 победи, 2 загуби и 2 ремита. С перфектен баланс е и Тервел Пулев, за когото мачът е под номер 15 като професионален боксьор. По време на срещата в Пловдив участие ще има и Кубрат Пулев, който ще бъде секундант на своя брат.", "date": "2019.12.14", "title": "Тервел Пулев излиза на ринга в Пловдив днес"}
{"url": "https://www.standartnews.com/sport/tsska-sofiya-razgromi-dunav-409179.html", "text": "Отборът на ЦСКА не остави шансове на Дунав Русе и ги победи с 4:0 в мач от 20-ия кръг на efbet Лига. Тиаго Родригес откри за \"червените\" в 31-ата, а Али Соу покачи преднината на домакините в 59-ата минута. Греъм Кери направи резултата класически в 68-ата, а крайния резултат оформи Рубен Пинто в 73-ата минута. По този начин футболистите на Милош Крушчич приключват 2019 година със стил и завършват на 4-ата позиция в подреждането с актив от 39 точки. Дунав пък остават 11-ти със 17 точки.", "date": "2019.12.14", "title": "ЦСКА-София разгроми Дунав"}
{"url": "https://www.standartnews.com/sport/infantino-se-pokloni-na-bobi-mikhaylov-409159.html", "text": "Президентът на ФИФА Джани Инфантино изпрати специално благодарствено писмо до Борислав Михайлов, с което подчертава огромния му принос за развитието на футбола на локално и международно равнище. Ето и пълния текст на обръщението, получено в централата на БФС:", "date": "2019.12.14", "title": "Инфантино се поклони на Боби Михайлов"}
{"url": "https://www.standartnews.com/sport/godzha-gi-bi-s-edna-shcheka-409170.html", "text": "Олимпийската шампионка от ПьонгЧанг 2018 в спускането София Годжа спечели днешния супергигантски слалом за Световната купа по ски алпийски дисциплини в Санкт Мориц (Швейцария), въпреки че загуби една от щеките си по време на състезанието. Италианката завърши с време 1:12.96 минути, изпреварвайки с 0.01 секунди сънародничката си Федерика Бриньоне. Годжа трябва да бъде поздравена за агресивния си стил на каране по време на цялото 1.95-километрово трасе, в чиято долна част изпусна щеката от лявата си ръка. Но въпреки това тя се поздрави със седмата си победа в Световната купа. През миналата година тя спечели златото в спускането на олимпиадата в Пьончан и сребро в Супер-Г на световното първенство в Оре (Швеция) през февруари. Трета се нареди носителката на Световната купа и лидерка към момента в генералното класиране Микаела Шифрин (САЩ), която остана на 13 стотни от победителката. След днешния старт начело в генералното класиране остава Шифрин с 532 точки, пред Виктория Ребенсбург (Германия) с 261 и Федерика Бриньоне с 241. Ребенсбург завърши днес 10-а, на 96 стотни от лидерката. Днешната победителка Годжа е на 7-о място със 186. При мъжете заради силен вятър и обилен снеговалеж слаломът от Световната купа във Вал д,Изер (Франция) бе отменен. Там с 20-ти номер трябваше да стартира Алберт Попов. Началният час бе променян няколко пъти, но времето не се оправи. Също така беше намерена и стара писта, на по-ниска надморска височина, за да се опита там състезание. Според последната инфорвация слалома с Алберт ще се проведе утре от 10,30 ч (б.в) и 13,30 ч. Евроспорт 1 и БНТ 3 ще излъчат пряко състезанието. Очаква се организаторите да преценят дали в неделя да се кара слалом, а не предвидения по програма гигантски слалом и коя дисциплина ще бъде отменена окончателно.", "date": "2019.12.14", "title": "Годжа ги би с една щека"}
{"url": "https://standartnews.com/sport/tervel-pulev-izliza-na-ringa-v-plovdiv-dnes-409113.html", "text": "Днес е големият боксов двубой между Тервел Пулев и Дешон Уебстър. Той ще се състои в зала „Колодрума” в Пловдив. Можете да го гледате и в ефира на DIEMA SPORT от 19.30. Победителят ще получи Интернационалната титла в полутежка категория на Световната боксова организация. Галавечерта започва в 20.00. Американецът от Канзас Сити има 16 мача в професионалната си кариера - 12 победи, 2 загуби и 2 ремита. С перфектен баланс е и Тервел Пулев, за когото мачът е под номер 15 като професионален боксьор. По време на срещата в Пловдив участие ще има и Кубрат Пулев, който ще бъде секундант на своя брат.", "date": "2019.12.14", "title": "Тервел Пулев излиза на ринга в Пловдив днес"}
{"url": "https://standartnews.com/kultura/vezhdi-ne-sm-chernogled-no-kde-e-svetlinata-v-tunela-409129.html", "text": "Вежди Рашидов празнува рожден ден на 14 декември без арт изяви. Големият скулптор, който е и шеф на Комисията за култура и медии в Парламента, тази година направи грандиозна изложба в Пловдив, за която още се говори. Затова е решил да използва правото си на творчески антракт - въпреки че всяка вечер се труди в ателието си. Прочутият художник обаче вече е започнал подготовката за юбилея си през 2021-а. Ето какво споделя още той навръх ЧРД.   - Над какво работите в момента, господин Рашидов? \r\n- Намерих интересни снимки на поета Иван Пейчев – плешив, отслабнал, с малки като сладки маслини очи. Целият човешки живот се чете върху лицето му. Явно, че през последните години от земното битие не му е било никак леко. След Вутимски той най-много се доближава до моята душевност. Христо Фотев – също. От предишните поколения харесвам Вапцаров и Пеньо Пенев. От французите - Рембо, Верлен, Франсоа Вийон, Бодлер – все още ги рецитирам на жена ми. И, разбира се, обожавам и персийската поезия. \r\n- Бяхте ли близък с Иван Пейчев? \r\n- Христо Фотев ни запозна в Клуба на културните дейци в Бургас, който беше до гарата. Там имах щастието да се срещна с изключителния Иван Пейчев. \r\n- Защо досега не сте изваял портрет на Фотев, след като толкова пъти сте му гостувал в Равадиново? \r\n- И това ще стане - надявам се, че ще имам достатъчно време. Много го обичах. Но досега винаги съм смятал, че все още не съм готов за него. Че все още трябва да го усетя още по-детайлно. Докато не ми напре отвътре, не започвам Но предстои – ще извая него и още няколко души от тяхната генерация. Ще направя серия от лица, върху които да се изписва характерът. Ще навляза в тънката психология.  Правя всичко това заради предизвикателството. \r\n- Като че ли сте живял повече с пишещи, отколкото с рисуващи събратя? \r\n- Възмъжах в Клуба на писателите, а не в Клуба на художниците. Споделях масите със Серафим Северняк, Васил Попов, Миряна Башева, Виктор Пасков, Христо Калчев, Гошо Трифонов... И с Георги Джагаров – много го харесвах и като човек, и като поет. Красив българин. С изключително чувство към земята си, с изключителна любов към страната си. Може би от него прихванах от тази обич. Изглежда, че моята чувствителност е по-близка до тази на писателите. Винаги много съм се интересувал от литературата и това впечатляваше. Зная наизуст стотици стихове от българската и световната лирика. Винаги съм изпитвал необходимост думите им да влязат в сърцето ми. Така останах през десетилетията близък с Любо Левчев, с Антон Дончев и с много други. Продължавам да общувам с живите и често си говорим за мъртвите.   \r\n- На времето арт клубовете са били убежище за баш артистите... \r\n- В онези години в София нямаше толкова много ресторанти. Всичко се случваше в тези клубове. А аз – като всеки млад човек - търсех известните, доказалите се творци, за да попивам от техния талант и славата им. В Клуба на филмовите дейци бях със Станко Стратиев, Христо Христов, Рангел Вълчанов, Людмил Стайков... \r\n- Как ви приемаха те? \r\n- Като дете чудо. Из София се говореше, че има едно много талантливо турче от Кърджали. Бях направил бюста на Големанов за спектакъл във ВИТИЗ – играеше го Жорката Мамалев, с когото оттогава сме като братя. Знаеха ме като бохем, който не признава стените на ателието си. Исках да дишам въздуха на можещите и надарените, да се докосвам до изкуството им, да бъда частица от вселената им, да се зареждам от енергията им. Събирахме се в клубовете, защото там имаше повече свобода. В тях мина животът ми. Хората ме обичаха, аз ги обичах. Съществуваше химия между нас. Сега е слободия - няма пречка да наплюеш, когото си искаш. А тогава се търсехме хората, които носехме опозиция и тънка ирония Бяхме на ръба. Направиха Георги Джагаров зам.председател на министерския съвет, за да му затворят устата. Забраниха пиесата му „Прокурорът“, филма по нея. Времената бяха трудни, беше интересно да се бориш с тях. Днес няма нито битки, нито опозиция.                        \r\n- Ще изваете ли лицата на приятелите, които си отидоха един след друг - Павел Васев и Стефан Данаилов? \r\n- Когато у мен се събуди инстинктът, тогава посягам към глината. Типажът или те притегля на мига, или те кара да го изчакаш. С Павката Васев пораснахме заедно, заедно прогледнахме за света. Изключително мъжко момче – организиран, трудоспособен, машина, мотор... Рядък човек. Предан приятел. Като Иван Иванов –и с него бяхме неразделни. И той, милият, изкара тежки болести. Оттегли се. Не желае да бъде нископлатено храстче в киното и в театъра. Не успя да понесе разликата в тарифите – на българските и американските артисти. Който има достойнство, трябва да постъпи така. Който го иска в свой филм, ще плаща. Иван не понася двойния аршин. \r\n- Кога се видяхте за последно с Ламбо? \r\n- Отидох във ВМА, след като излезе от първата кома. Беше успял да седне на стол, милият. Тъжно, ужасно тъжно. Никога не бях го виждал толкова безсилен и така беззащитен. Това прави болестта от хората. Тогава запита кога пристига синът му Владко от Америка. Край Ламбо беше Невяна Малчева – винаги е била до него. Но тя не е от хората, които си правят пи ар – не участва в голямото говорене. На следващия ден звъннах на професор Петров, за да го питам как е Стефан. Така разбрах, че отново е изпаднал в кома, от която няма връщане. \r\n- След като правите пауза в традиционните събития за ЧРД, какво да очакваме за догодина? \r\n- И тогава вероятно ще пропусна. Подготвям се за моята 70-годишнина. Имам покани за чествания от галерия \"Галиарди\" от Лондон, от Кралския артистичен кръг за Двореца \"Пинятели\" в Барселона,  от Анкара, от Рим. И нито една покана – засега – от България. \r\n- Това звучи чудесно... \r\n- Като всичко останало в държавата. \r\n- Може би някои хора смятат, че още е рано да говорят за юбилейните събития през 2021-а... \r\n- Да, ама аз не съм машина, та в последния момент да подготвям толкова много експозиции. Нали разбирате, че не говоря против България – това е моята родина, аз я обичам, тук ще бъде гробът ми. Никога нищо лошо няма да кажа за нея. Но явно хората са заети с пърформанси, въпреки че им направих музеи – за да ядат луканка в тях. Но каквото и да се случи, се надявам да успея с всички юбилейни ангажименти. Чувствам се щастлив, когато съм оценен. В крайна сметка и аз, и галеристите работим, за да изкарваме прехраната си.             \r\n- Ще ви липсва ли Стоянка Мутафова?   \r\n- О, с нея се познаваме от сто години. Виждахме се по Драгалевци, тя имаше виличка там, срещахме се из театъра... Някога редовно слизах в Клуба на Сатирата. С Димитър Бочев, Бочката, бяхме първи другари. Хубави времена. За последно си говорихме през лятото в Токуда. Няма да я забравя никога. Беше цялата в системи – синя, надупчена... Като ме видя, скокна от леглото – взе да ме прегръща, да ме целува...  Муки не можеше да повярва на очите си – толкова жизнена стана Стояна изведнъж. От марката на най-готините е тя. Взе да ми обяснява: „Спокойно, бе, няма да умирам – дошла съм тук малко да ме постегнат“. Няма чудо като нея. Цял век напълни. Откакто се помня, все Стояна, Ламбо, Калата, Парцалев... Велики хора. Животът ми мина с тях.         \r\n- В края на годината какво ще кажете: на къде върви България? \r\n- Надявам се, че върви към свободата на високото самочувствие.  Има едни хора, които й го ограничават... България има нужда да си отдъхне от лъжливите новини. Да диша по-спокойно – да поеме свеж въздух. Да се отърве от проклетията, от завистта, от злобата, от негативизма. Хората сутрин да си казват добри думи. Някой да се усмихне на другия: Дано Слънцето изгрее и за вас. Малко смирение също е полезно. Живеем в стрес и в пълно отрицание. И в мерак за тотално равенство в дарбите – а това е недопустимо. Няма как всички да са равни на Стоянка Мутафова. Въпреки че според Фейсбук е възможно. Поклонението в Сатирата още не беше приключило, когато дивотиите започнаха да се леят. Простакът у нас е равен с всеки И е непримирим. Затова по този начин трудно ще вървим напред. Не съм черноглед, но не виждам светлината в края на тунела. Не бих искал да съм песимист, но отвсякъде лъха огорчение. А огорченият човек не може да бъде нито усмихнат, нито щастлив. Душите ни са отровени от негативи, негативи, негативи... Няма как да е свежа, ведра, усмихната тази нация... Много рани си нанасяме. \r\n- Какъв подарък ще получи съпругата ви за празниците? \r\n- Няма с какво да я изненадам. Изненадах я преди години, когато отидох да й поискам ръката. Оттам нататък тя е господарката. През септември имахме годишнина, но все още не ме е почерпила. Голяма егоистка е станала. \r\n- От кога сте двойка? \r\n- Женени сме от четвърт век, въпреки че подписахме преди 13 години   \r\n- А тя защо толкова време се дърпаше? \r\n- Аз й се дърпах. Но по едно време се усети и запита: Каква ти се явявам – съпруга, любовница... И тогава сложихме парафа.    \r\n- Рисувал ли сте я?   \r\n- Не. Не смея – нито нея, нито майка ми. Има праг, който все още не мога да преодолея. \r\n- Какво прави синът ви Вадим, как са внучките? \r\n- Пързалят се на ски в Австрия, където живеят -много са спокойни, нямат решетки на прозорците, ходят, където си искат. Добре се чувстват в подредения свят, в който хората са малко по-усмихнати от тукашния. \r\n- Ще ви качват ли на ски? \r\n- Не. Ако ме качат, ще е за първи и последен път. Не е моят спорт. Предпочитам три по сто.           ", "date": "2019.12.14", "title": "Вежди: Не съм черноглед, но къде е светлината"}
{"url": "https://standartnews.com/kultura/krasavitsa-ot-plovdiv-sviri-na-dubayski-printsove-409187.html", "text": "Красива пловдивска челистка запленява безбройните почитатели на класическата музика в интернет, пише \"Марица\". Гледанията на видеата на Весислава Тодорова в Youtube вече гонят 8 милиона, а най-популярният й клип - „Красавицата и звяра\" е видян от над 3,1 млн. ​души. Талантливата изпълнителка плува в свои води в Арабския свят и свири ​в дворци пред дубайски и саудитски принцове и техните семейства. Най-ранната мечта на Весислава била да стане актриса. „Използвах всяка удачна ситуация да се правя на интересна пред родата. След това обаче започнах да свиря на виолончело, така че мечтите се изместиха повече към музикалния бизнес\", признава Весислава. Искала да бъде певица, танцьорка, челистка и какво ли още не. Днес претворява мечтите си в реалност. Майка й я записва на уроци и избира виолончелото. Тогава Веси е на 7 години и й купуват малко чело четвъртинка. В V клас съдбата я отвежда в музикалното училище. Нейните приключения с нотите продължават в Музикалната академия в класа на Христо Танев. В академията тя се запознава с някои от най-добрите млади музиканти на нашето време.  „Това се хората, за които сега чувате, че пишат музика за Холивуд или са известни из цял свят. С тях навремето ходихме на хармония и солфеж заедно. Преписвахме от един друг и се събирахме след лекции да се мъчим да пишем музика\", допълва тя.", "date": "2019.12.14", "title": "Красавица от Пловдив свири на дубайски принцове         "}
{"url": "https://standartnews.com/sport/ludogorets-gotvi-golyam-transfer-409114.html", "text": "Лидерът във футболното ни пърнество Лудогорец e на крачка да осъществи нов голям трансфер. Ръководството на осемкратните шампиони на България води заключителни преговори за продажбата на Джоди Лукоки в Трабзонспор. Нападателят вкара гола за равенството с Ференцварош 1:1, пратило „орлите” на 1/16-финалите на Лига Европа. Според Gong.bg интересът към Лукоки от Турция се появи още през лятото. Не обаче само Трабзонспор, но и други клубове извън България проявяват интерес към него, съобщава Блиц. В крайна сметка турците са изявили желание да платят исканите от Лудогорец пари, а сумата не е никак малка. Очаква се сделката да бъде обявена официално до дни. ", "date": "2019.12.14", "title": "Лудогорец готви голям трансфер"}
{"url": "https://standartnews.com/kultura/otkrikha-pametna-plocha-na-gena-dimitrova-409157.html", "text": "Паметна плоча на великата българска оперна певица Гена Димитрова бе открита на входа на жилището ѝ във Виена (1985-2005). Възпоменателният знак е върху сградата на Muhlgasse 22 в австрийската столица, а инициативата е на Сдружението за култура и изкуство \"Лилавият лебед”. Повечето от присъстващите наши и чужди дипломати и други гости проявиха интерес и към премиерата за Австрия на филма за прочутото сопрано \"Обич за Гена\". Във фоайето на Балната зала на Консерваторията \"Прайнер\" бе открита експозиция от фотоси с нейни изпълнения от сцени по цял свят и с партньори като Хосе Карерас, Пласидо Доминго, Пиеро Капучили. Представена бе и книгата \"Гена Димитрова от А до Я\".", "date": "2019.12.14", "title": "Откриха паметна плоча на Гена Димитрова"}
{"url": "https://standartnews.com/kultura/ulitsa-stoyanka-mutafova-shche-e-v-dragalevtsi-409167.html", "text": "Софийски улици, площад и зала ще бъдат именувани на Стефан Данаилов и Стоянка Мутафова. Двамата големи актьори ни напуснаха преди дни. Казват, че големите се помнят вечно – с личността си, с творчеството си, с името си. Имената на Стоянка Мутафова и Стефан Данаилов винаги ще говорят достатъчно за таланта на артистите. А освен завещаното на поколенията, те ще оставят следи и там, където са дали най-много. На метри от улицата в \"Драгалевци\", която ще носи името на Стоянка Мутафова се намира друга, която носи името на Нейчо Попов - нейния покоен съпруг. И макар и къщата на Стоянка Мутафова вече да я няма, мястото събира стихийните спомени на актрисата. До нея ще живеят вечно и други легенди на българското кино като Невена Коканова, Георги Парцалев и Георги Георгиев-Гец, на които вече са наречени улици в района. Площад в София пък ще носи името на големия актьор Стефан Данаилов. Мастърът си отиде едва няколко дни преди Стоянка Мутафова. А инициатива на Българската музикална асоциация предвижда да му посвети и зала, създадена от самия него – сцена 17 в Министерството на културата. А театърът в България, който за дни загуби едни от най-обичаните си деца, завинаги ще остане с техния шеговит отпечатък. ", "date": "2019.12.14", "title": "Улица \"Стоянка Мутафова\" ще е в Драгалевци"}
{"url": "https://standartnews.com/sport/sestri-stoevi-s-prva-pobeda-v-milano-409109.html", "text": "Габриела Стоева и Стефани Стоева стартираха с победа в първия кръг на основната схема на турнира от сериите \"International Challenge\" в Милано с награден фонд 25 000 долара, съобщава bnr. Габриела и Стефани Стоеви се наложиха над рускините Нина Вислова и Виктория Воробьова с 21-13, 21-8 за по-малко от половин час игра. В следващия си мач нашите момичета ще излязат пак срещу руски тандем: Анастасия Боярун и Алена Яковлева. При мъжете Даниел Николов и Иван Русев отстъпиха на руснаците Никита Хакимов и Александър Зинченко с 12:21, 19:21. Българите се бориха здраво във втория сет и имаха предимство в един момент, от което обаче не се възползваха.", "date": "2019.12.14", "title": "Сестри Стоеви с първа победа в Милано"}
{"url": "https://standartnews.com/kultura/peno-penev-tvoretst-na-vztorga-i-pokrusata-409149.html", "text": "\r\n \r\nВ съвременната българска поезия са единици авторите, чиито души са разкъсвани от толкова жестоки противоречия, от такъв страшен сблъсък между мечтата, бляна, илюзията и грубата действителност, както е при Пеньо Пенев. Творчеството на този поет става средоточие на конфликтите и обществените протуберанси на епохата. Краят на 40-те и началото на 50-те години на миналия век е време на големи и разтърсващи социални разломи и трансформации. Сменя се не само социалната парадигма, обществената и политическата система в България, но протичат противоречиви и драматични процеси в индивидуалното и общественото съзнание. Извънредно чувствителната душа на Пеньо Пенев се превръща в арена на тези сблъсъци. Неговата възторжена и екстатична умонагласа отразява дълга пред родината и опиянението от великото време на новото строителство. На Пеньо Пенев се пада радостта да бъде съвременник на строителството на новия живот. Нека си припомним Вапцаровото „Ще строим завод, завод на живота“. В стихотворението си „Земята ще бъде родилка“ Пеньо Пенев възкликва: \r\n \r\nВ ранните си творби, посветени на възторга от строителството на новия живот, Пеньо Пенев се родее с патоса и надеждите на Никола Вапцаров за изграждането на бъдещия по-справедлив свят. Подобно на него и Пеньо Пенев вярва, че в мечтата и в благородната идея хората ще бъдат „навеки сближени, / ще бъдат щастливи, / ще бъдат добри!“. \r\nПоетът с ватенката не само споделя хляб и безсънни нощи, трудности и напрежения с другите работници, но и познава душата на строителите. От тази гледна точка има припокриване на личността на Пеньо Пенев и неговия лирически герой, който вдъхновено описва новото строителство. Все още не се е задала коварната сянка на отчуждението. \r\nТръбачът на новото време и новото строителство Пеньо Пенев вярва в по-справедливото, красиво и спокойно бъдеще, където социалните различия не само ще бъдат притъпени, не само класовите конфликти ще изчезнат, но и човекът наистина ще бъде възведен във висша ценност. \r\nИменно затова в творбите на Пеньо Пенев от началото на 50-те години усещаме такова взривно и почти екстазно вътрешно напрежение. Строфата у поета е призивна и патетична, бойка и тържествена, понякога звучи почти като прокламация: \r\n \r\nЗаедно с възторга и радостта обаче се усеща и вибрирането на болката от предателствата, разочарованието от това, че в общия поход към новия живот се появява и „на злото потокът зловонен“. Гняв сковава челюстите на поета. Съвременниците му, които са присъствали на редица негови четения и спонтанни рецитали, на дискусии и творчески разговори в Съюза на българските писатели, свидетелстват за неговия буен темперамент, за презрението му към филистерския дух на конформизма и нагаждачеството, за отвращението му към еснафския манталитет, който бавно се настанява в душите на съотечествениците само няколко години след социалните разломи и смяната на политическата система. \r\nНа Минко Николов принадлежи една проницателна оценка за характера и противоречивата душевна нагласа на поета: „Самата натура на Пеньо Пенев издаваше някакво противодействие срещу загладените и зализани стихчета, срещу гланцираните и сладникави поетически издания, които са чужди на грохота на епохата. Той не можеше да търпи лирическото мъркане, глухия и сподавен шепот, затворената в херметически кръгове поезия. Него го мамеха далечните хоризонти, едрите мащаби, преборването с грамадни препятствия. С верния си инстинкт той разбра, че голяма поезия се ражда в схватката с големи проблеми.“ \r\nИнтересно е да се направят паралели между поетиката на авторът на „Моторни песни“ и поетиката на Пеньо Пенев. Не само идейно тематична е близостта между тях, но има сходство и при структурата и организацията на стиха и на лирическото повествование. Близки са и като използване на знаково натоварени едни и същи думи. Близки са с разговорния, синкопно насечен стих. Несъмнено от българските поети, творили преди него, Пеньо Пенев най-много се възхищава от гения на Никола Вапцаров и изпитва благотворно влияние. \r\nДругият му велик учител е Владимир Маяковски. Авторът на „Дни на проверка“ се прекланя и възторгва не само от неговата поезия, но и от житейското му поведение, от безстрашната му гражданска, човешка и естетическа позиция, от жестовете на дързост, непокорство, непослушание, неприемане и гордо отхвърляне на филистерския дух на епохата. Дори в самоубийството си Пеньо Пенев подражава на Маяковски, по-точно е да кажем не подражава, а се въздига до изключителната сила на волята и безстрашието на руския си учител и кумир. Неслучайно последните думи на Пеньо са изписани върху неговия портрет, пред който Пеньо Пенев сякаш молитства като пред икона –„При тебе идвам, Бог мой!“ \r\nПеньо Пенев има самочувствието, че участва в сътворяването на новата история, историята, когато един стар свят рухва и си отива, и друг, нов, трябва да бъде построен. В „Строителна пролет“ той възкликва: \r\n \r\nПоетът следва маршовата стъпка на епохата, която подобно на пролетните гръмове разгръща и дава криле на младостта му. Но освен искрената и изчистена от шаблони патетика на лирическото изображение, усещаме и предчувствието за високата отговорност пред предизвикателствата на епохата. Днес някои пишман литературни изследователи, добре платени грантаджии и услужливи соросоидни перодръжки, пишат и дрънкат пошли и недостойни слова за поети като Пеньо Пенев. Подиграват се на искрения романтизъм и вяра на Пеньо Пенев в значимостта на изграждането на новото безкласово общество. Подобно двойствено, двусмислено и манипулативно е тяхното отношение и към създаденото от поети, творили през 50-те години на миналия век като Блага Димитрова, Павел Матев, Иван Радоев, Климент Цачев, Станка Пенчева, Божидар Божилов, Найден Вълчев и др., в чието творчество те съзират декларативност и публицистични нотки, както и идеологически индоктринирани послания. \r\nНе само пошло, но и контрапродуктивно е такова поведение и такъв поход, тъй като всяка епоха и всяко конкретно историческо преломно време има своите специфични особености и изразява с езика на десетилетието, а дори и на отделната година въжделенията, надеждите, страстите, разочарованията, както на индивидуалното, така и на общественото съзнание. Ето защо е достойно и крайно необходимо да изчистим от клиширания прочит погледа към творчеството на поети като Пеньо Пенев. Защото той наистина е един от ярките примери на глас и съвест на епохата, на хроникьор на противоречивото и буреносно негово съвремие. \r\nМожем да откроим три главни линии в поезията на Пеньо Пенев. Несъмнено първата е свързана с патоса на строителството. Десетки творби Пеньо Пенев посвещава на любимия си Димитровград, на песента на тракторите, на изграждането на юзини, турбини, релсови линии, язовири, кофражи на заводи. \r\nВтората важна линия в творчеството на Пеньо Пенев е свързана с на пръв поглед диаметрално противоположни внушения от тези на строителна тематика. Става дума за пасторални мотиви, поразително нежно и дискретно разгръщани. Иде реч за простодушно и непосредно пресъздаване на вълнението и опиянението на поета от прелестта на Отечествената природа. \r\nТретата основна линия в творчеството на Пеньо Пенев е свързана с резигнацията, разочарованието, покрусата от предателството на идеала и нашествието на подлостта и интригите във времето на изграждането на новия живот. \r\nПеньо Пенев има стихотворение със заглавие „Епоха“ и подобно на учителя си Вапцаров в това стихотворение поетът също с гняв разсъждава за поруганата човешка чест, за плъховете, ширнали се в долапа на живота, за мерзавеца, който рови с мръсни пръсти в душата на човека и горестно възкликва: \r\n \r\nВ друга знакова творба „Когато се наливаха основите“ пак подобно на учителя си Вапцаров поетът се обръща към потомците с трагичния въпрос какво ще запомни историята от борбите на това поколение, от конфликтите, от илюзиите и реалностите: \r\n \r\n \r\nИма и още една линия в творчеството на Пеньо Пенев, която като че ли остава малко недооценена от литературните изследователи и критици. Става дума за неговата интимна лирика. В продължение на повече от десетилетие Пеньо Пенев ражда прелестни любовни стихове. Някои от тях са възторжени и екстатично заредени, други са тревожни и носещи неясно вътрешно напрежение, трети изразяват върховна болка и страдание, четвърти са белязани от омиротворена печал и примирение. \r\nТака наречената интимна лирика на Пеньо Пенев – било творби, посветени на конкретна любима, било възторжени възпеви на любовта като вселенско чувство, няма нищо общо с твърденията на някои недоучили критици, които през годините виждаха в тази лирика само елементи на разочарования и скърби след някое бохемско запиване. Много по-сложни и дълбоки са предпоставките – безкрайно ранимата чувствителност на поетовата душа, болезнеността, Ботевската страст силно да люби и яростно да ненавижда, гордостта и чувството за чест и достойнство, погазвани по най-брутален начин от нискочели аналфабети, интриганти или просто завистници. \r\nПеньо Пенев има редица програмни творби, писани през различните периоди от краткия му, но бурен и съдържателен живот – от романтичните стихове, сътворявани по време на казармата, през ранните любовни трели, изливани в лирически въздишки, до класическата му поема „Дни на проверка“. Да припомним и едно поразително стихотворение, което е най-силния отговор на интригите, злословията, клюките, недомлъвките и непочтените подмятания (каквито впрочем са подхвърляни и на Димчо Дебелянов и на други поети от бохемата в началото на миналия век). Ето това поразително стихотворение: \r\n \r\n \r\n \r\nПеньо Пенев – поета на възторга и покрусата, на патоса и унинието, на надеждата и отчаянието, е не само глас и съвест на епохата, но и чувствителната душа на едно време, заредено с буреносни страсти и велики очаквания.", "date": "2019.12.14", "title": "Пеньо Пенев - творецът на възторга и покрусата"}
{"url": "https://standartnews.com/regionalni/dyado-koleda-i-snezhanka-nosyat-podartsi-vv-vlaka-409108.html", "text": "Дядо Коледа и Снежанка ще пътуват цял днес в теснолинейката „Родопи”. Тя става специален Коледен влак. Всеки, избрал да се повози с живописното влакче в съботния ден, ще се срещне с Дядо Коледа и Снежанка, които ще пътуват с влака по целия маршрут от Септември до Добринище и от Добринище до Септември. За най-малките пътници белобрадият старец е подготвил много подаръци и специални изненади, съобщиха от БДЖ. Инициативата за организирането на Коледния влак е на Гражданско сдружение „За теснолинейката“, която ще се проведе за втора поредна година с подкрепата на БДЖ. Пътническият влак „Родопи” заминава от гара Септември в 08:45 ч. и пристига в Добринище в 13:31 ч. В обратното направление влакът с Дядо Коледа и Снежанка ще потегли от гара Добринище в 14:15 ч. и ще пристигне в гара Септември в 19:21 ч. За специалното Коледно пътуване от БДЖ ще осигурят допълнителен вагон към теснопътната композиция. Цената на билета за пътуване по целия маршрут е 6,50 лв. в една посока. Децата до 7-годишна възраст пътуват безплатно.", "date": "2019.12.14", "title": "Дядо Коледа и Снежанка носят подаръци във влака"}
{"url": "https://standartnews.com/regionalni/boleznen-voden-rezhim-v-penik-ot-ponedelnik-409131.html", "text": "Нов воден режим ще има Перник в началото на седмицата. Това съобщи пред журналисти  Станислав Владимиров. Той обясни, че в началото на седмицата ще се свика и Кризисен щаб. \"Преминаваме вече на по-болезнен воден режим, ще е едноразов. Ще влезе може би началото на седмицата. Правят разчети новото ръководството на ВиК\", допълни още Владимиров. Кметът обяви, че има уверението от МРРБ, че всички начертани стъпки, ще започнат да се изпълняват. \"Сутринта рано ще съм отново в МРРБ, след това в МОСВ, за да започнат да се изпълняват всички тези стъпки, които бяха начертани\", допълни още Владимиров. По-ниска цена на водата за града поиска омбудсманът Диана Ковачева с писмо до регионалния министър Петя Аврамова. Тя пoдчeртaвa, чe вceкиднeвнo в инcтитуциятa пocтъпвaт дeceтки cигнaли и жaлби нa грaждaни, кoитo ce oплaквaт кaктo oт липcaтa нa вoдa, тaкa и oт нeдocтaтъчния брoй вoдoнocки и кaчecтвoтo нa вoдaтa в тях. „Нeoбхoдимo e прeдприeмaнeтo нa cпeшни мeрки, зaщoтo нeзaвиcимo oт извършeнитe прoвeрки, eкcпeртни cрeщи и прoучeни възмoжнocти дoceгa, при липca нa бързи рeшeния зa cпрaвянe cъc cитуaциятa, имa oпacнocт прoблeмът дa ce зaдълбoчи“, пишe oмбудcмaнът. В пиcмoтo cи Диaнa Кoвaчeвa пocoчвa и чe прeдвид cигнaлитe зa лoшoтo кaчecтвo нa питeйнaтa вoдa пo врeмe нa рeжимнoтo вoдoпoдaвaнe oтнoвo прeдлaгa дa бъдe oбcъдeнa възмoжнocттa зa cпрaвeдливo рeшeниe зa прилaгaнe нa пo-ниcкa oт утвърдeнaтa oт Кoмиcия зa eнeргийнo и вoднo рeгулирaнe цeнa нa вoдocнaбдитeлнaтa уcлугa.", "date": "2019.12.14", "title": "Болезнен воден режим в Перник от понеделник"}
{"url": "https://standartnews.com/sport/vrba-bikh-poel-ludogorets-ako-me-pokanyat-409156.html", "text": "Спряганият за нов наставник на Лудогорец Павел Върба отговори много уклончиво на въпрос дали наистина ще поеме осемкратните шампиони на България. И с това само даде още повече хляб на информациите, които го пращатв  Разград от другата седмица. Новината, че ще поеме \"орлите\" от 16 декември се появи в чешките медии, според които той ще води за последно настоящия си тим Виктория Пилзен срещу Теплице в неделя, след което ще бъде обявен и за наставник на Лудогорец.  \"Ако от Лудогорец ме поканят, ще дойда в България. Не ми се обиждайте, но не искам да коментирам нищо, преди клубовете да обявят каквото и да било. Нека запазя мълчание, преди да има нещо официално обявено\", заяви Върба пред БНТ. Досега начело на родния хегемон са били само двама чужденци - Бруно Рибейро и Пауло Аутуори. Павел Върба е обявяван многократно за най-добър треньор на Чехия, като превърна Виктория Пилзен във фактор, който изгря над гранда Спарта Прага. ", "date": "2019.12.14", "title": "Върба: Бих поел Лудогорец, ако ме поканят"}
{"url": "https://standartnews.com/sport/godzha-gi-bi-s-edna-shcheka-409170.html", "text": "Олимпийската шампионка от ПьонгЧанг 2018 в спускането София Годжа спечели днешния супергигантски слалом за Световната купа по ски алпийски дисциплини в Санкт Мориц (Швейцария), въпреки че загуби една от щеките си по време на състезанието. Италианката завърши с време 1:12.96 минути, изпреварвайки с 0.01 секунди сънародничката си Федерика Бриньоне. Годжа трябва да бъде поздравена за агресивния си стил на каране по време на цялото 1.95-километрово трасе, в чиято долна част изпусна щеката от лявата си ръка. Но въпреки това тя се поздрави със седмата си победа в Световната купа. През миналата година тя спечели златото в спускането на олимпиадата в Пьончан и сребро в Супер-Г на световното първенство в Оре (Швеция) през февруари. Трета се нареди носителката на Световната купа и лидерка към момента в генералното класиране Микаела Шифрин (САЩ), която остана на 13 стотни от победителката. След днешния старт начело в генералното класиране остава Шифрин с 532 точки, пред Виктория Ребенсбург (Германия) с 261 и Федерика Бриньоне с 241. Ребенсбург завърши днес 10-а, на 96 стотни от лидерката. Днешната победителка Годжа е на 7-о място със 186. При мъжете заради силен вятър и обилен снеговалеж слаломът от Световната купа във Вал д,Изер (Франция) бе отменен. Там с 20-ти номер трябваше да стартира Алберт Попов. Началният час бе променян няколко пъти, но времето не се оправи. Също така беше намерена и стара писта, на по-ниска надморска височина, за да се опита там състезание. Според последната инфорвация слалома с Алберт ще се проведе утре от 10,30 ч (б.в) и 13,30 ч. Евроспорт 1 и БНТ 3 ще излъчат пряко състезанието. Очаква се организаторите да преценят дали в неделя да се кара слалом, а не предвидения по програма гигантски слалом и коя дисциплина ще бъде отменена окончателно.", "date": "2019.12.14", "title": "Годжа ги би с една щека"}
{"url": "https://standartnews.com/sport/kamburov-i-beroe-udarikha-tsarete-409150.html", "text": "Отборът на Берое надви с 2:0 Царско село в ранния съботен двубой от 20-я кръг на efbet Лига. В 70-ата минута Мартин Камбуров отбеляза своя гол №228 в българския елит, приблизавайки се на 25 от едноличния водач в класацията - Петър Жеков със своите 253.В 78-ата минута Ибрахима Конте удвои резултата.  Берое събра 28 точки и ще зимува на седмото място. Царско село от своя страна остава в зоната на изпадащите на 12-о място с 16 пункта.", "date": "2019.12.14", "title": "Камбуров и Берое удариха \"царете\""}
{"url": "https://standartnews.com/sport/infantino-se-pokloni-na-bobi-mikhaylov-409159.html", "text": "Президентът на ФИФА Джани Инфантино изпрати специално благодарствено писмо до Борислав Михайлов, с което подчертава огромния му принос за развитието на футбола на локално и международно равнище. Ето и пълния текст на обръщението, получено в централата на БФС:", "date": "2019.12.14", "title": "Инфантино се поклони на Боби Михайлов"}
{"url": "https://standartnews.com/svyat/testvakha-raketa-s-golyam-obseg-v-severna-koreya-409136.html", "text": "Северна Корея обяви, че е извършила нов тест на полигона си за изстрелване на сателити и ракети с голям обсег Сохе. Севернокорейската държавна информационна агенция КЦТА определи изпитанието като ключово важен тест, предадоха световните агенции. Изпитанието е проведено вчера с цел засилване на \"стратегическите ядрени възпиращи способности\" на страната, посочва КЦТА, цитирана от Ройтерс. Севернокорейската медия не уточнява за какъв тест става дума, а само го нарича \"успешен тест от голямо значение\", допълва БТА. Преди време американски представители казаха, че Пхенян е обещал да закрие полигона Сохе, припомня агенцията. Новината, съобщена от Северна Корея, навежда на мисълта, че страната се подготвя да направи нещо, за да провокира САЩ, ако Вашингтон не направи отстъпки, за да се излезе от безизходицата в преговорите по севернокорейската ядрена програма, отбелязва Асошиейтед прес.", "date": "2019.12.14", "title": "Тестваха ракета с голям обсег в Северна Корея"}
{"url": "https://standartnews.com/svyat/vse-poveche-deputatki-v-britanskiya-parlament-409138.html", "text": "Рекорден брой жени са избрани за депутатки в британския парламент на изборите в четвъртък, но активистите от кампаниите за повече права за жените, въпреки че приветстват този резултат, казват, че е нужен по-голям напредък към равното парламентарно представяне, предаде Ройтерс. Сега жените заемат 220 места в 650-местната Камара на общините на британския парламент. След предишните избори те бяха 208. Повишаването на броя на депутатките в новия парламент идва до голяма степен от увеличената подкрепа за кандидатки от Консервативната партия, извоювала абсолютно мнозинство на изборите на 12 декември. Въпреки това само една четвърт от спечелените от нея места са заети сега от жени. Същевременно обаче Лейбъристката партия се озова с мнозинство от жени в депутатските си редици - 104 депутатки срещу 98 депутати. \"Повече депутатки отпреди е достойно за приветстване, но напредъкът е от 32 на едва 34 процента\", казва Сам Сметърс, изпълнителната директорка на групата за защита на правата на жените Дружество „Фосет\". \"Вместо да се поздравяваме заради този съвсем бавен напредък, нека да поискаме ангажимент от всички политически партии за действие, за да се постигне нужната бърза промяна. Време е за равна власт\", допълва тя. Нараства все повече вниманието към политическите партии относно многообразието на техните кандидати, но защитници на правата на жените казват, че токсичната политика и високите нива на злоупотреби на джендър основа отблъскват жените от кандидатиране за депутатски места. Две трети от депутатките заявиха по време на допитване на парламентарната комисия за жените и равнопоставеността през ноември, че липсата на напредък в борбата с насилието и онлайн издевателствата срещу жените в политиката влияят на тяхната готовност да се кандидатират за преизбиране. Редица депутатки избраха да не се кандидатират отново на изборите на 12 декември, като някои от тях посочиха като фактор за това свое решение злостните действия, на които са станали обект заради депутатската им роля. Според защитници на правата на жените при тези темпове ще са нужни десетилетия за постигане на равно представяне на двата пола в парламента, тоест на 50 на 50.", "date": "2019.12.14", "title": "Все повече депутатки в британския парламент"}
{"url": "https://standartnews.com/svyat/trsyat-zhertvi-na-vulkana-v-nova-zelandiya-s-vodolazi-409142.html", "text": "Водите в близост до изригналия вулкан на остров Уайт Айленд в Нова Зеландия са били претърсени от водолази за останали две тела. Към момента броят на загиналите от изригването на вулкана жертви е 15, съобщи полицията, предава Ройтерс. Водите около острова са замърсени от изригването на скали, лава и химикали, което намалява видимостта. Останките на шестима души са извадени в петък, след като военен екип с противогази и специални костюми отидоха на необитаемия остров и намериха телата при рискована операция. Полицията заяви, че не могат да извадят останките на още двама души, но забелязали едното тяло във водите, недалеч от бреговата линия на острова. Броят на загиналите се увеличи на 15 души, след като един човек почина в болницата. Броят може да се увеличи, защото още хора са приети в болници в Нова Зеландия и Австралия, повечето с много тежки наранявания от изгаряне.", "date": "2019.12.14", "title": "Търсят жертви на вулкана в Нова Зеландия с водолази"}
{"url": "https://standartnews.com/svyat/moskva-ne-puska-na-lunata-kosmonavti-s-koremcheta-409123.html", "text": "Руските космонавти с наднормено тегло няма да полетят до Луната с космическия кораб \"Орел\" заради ограничената обща маса, която корабът може да достави на естествения спътник на Земята. Това гласят материалите на Ракетно-космическата корпорация \"Енергия\", съобщи РИА Новости. Корабът може да достави в орбитата на Луната полезен товар с общо тегло 420 кг, включително четиримата членове на екипажа и 100 кг собствен товар. Така всеки космонавт трябва да тежи не повече от 80 кг заедно със скафандъра. В момента се разработва нов скафандър с тегло 10 кг. Така без него космонавтът трябва да тежи не повече от 70 кг. Това се налага, защото новият пилотиран космически кораб на Русия “Орел” (доскоро известен като “Федерация”) се оказа твърде тежък, за да е в състояние да лети до Луната. Той превишава масата си с 2.3 тона спрямо зададеното ограничение. Практически всички корабни системи са превишили ограничението. Кабелите се оказват по-тежки с 201 килограма, животоподдържащата система – с 107 килограма, системата за скачване – с 90 килограма. И така, ако не бъдат взети мерки, окончателното тегло на кораба ще е 22 тона и 343 килограма. А ограничението, за да може да бъде изстрелян до Луната, е 19 тона и 848 килограма. В тази връзка РКК “Енергия” е предприела мерки, за да може общата маса да се смъкне до 21 тона и 200 килограма. Ако не се смъкне, превишението няма да е фатално за първите мисии до околоземна орбита. Ракетата-носител “Ангара А-5П” би следвало да е в състояние да изпрати “Орел” до Международната космическа станция. Но мисиите до Луната няма да са възможни, ако “Орел” е толкова тежък. РИА Новости напомня, че корабът трябваше да излети за пръв път в безпилотен режим през 2015-та година, а пилотираният дебют бе предвиден за 2018-та. Но през изминалите години плановете бяха преформулирани многократно и при всяка преформулировка бяха натрупвани нови отлагания. Сега първият безпилотен полет се планира за 2023-та година, първият пилотиран – за 2025-та. Мисиите до Луната трябва да са реалност през 2029-та. Американските космонавти кацнаха първи на Луната, като на 20 юли тази година отбелязахме 50 г. от стъпването на повърхността й от Нийл Армстронг и \"Бъз\" Олдрин, които се разходиха там над 3 часа по време на историческата мисия. От 1969 до 1972 г. общо 12 космонавти от американската програма \"Аполо\" стъпиха на Луната.", "date": "2019.12.14", "title": "Москва не пуска на Луната космонавти с коремчета"}
{"url": "https://standartnews.com/svyat/dzhonsn-vdiga-znameto-na-pravitelstvoto-na-naroda-409141.html", "text": "Премиерът на Великобритания Борис Джонсън заяви, че иска да „започне възстановяването“ на Брекзит, след като стана министър-председател, печелейки най-голямото мнозинство за консервативен лидер след Маргарет Тачър, пише британският вестник The Guardian, цитиран от \"Фокус\". Говорейки на „Даунинг стрийт\" 10, Джонсън заяви, че Националната здравна служба ще бъде негов основен приоритет и страната се нуждае от „дълга почивка“ от въпроса за Брекзит след три години и половина ожесточено разделение. Премиерът заяви, че е време за „приключване“ на тригодишната борба за Брекзит, когато се обърна към нацията за първи път като ръководител на новото консервативно правителство. \"Откровено призовавам всички от двете страни на този, продължил три години и половина спор, призовавам всички да намерят начин да го приключат и да позволят да започне изцелението\", каза той. Борис Джонсън каза, че резултатите показват, че \"неопровержимото\" решение на британския народ е да се извърши Брекзит и да се сложи край на \"мизерните заплахи\" за втори референдум. В съобщение до бившите гласоподаватели на лейбъристите, които подкрепиха консерваторите за първи път, Джонсън заяви, че може да са дали само гласа си, но че мисията му е да спечели и подкрепата им за доброто на страната. Премиерът произнесе речта си няколко часа след като посети кралицата, за да я информира, че има подкрепата да ръководи правителството, след като консерваторите спечелиха мнозинство от 80 места - най-голямото за консервативен лидер след победата на Маргарет Тачър през 1987 г., с помощта на спечелените по-рано лейбъристки места в северната част на Англия Мидланд и Уелс. По-рано Борис Джонсън призова привържениците на оставането в ЕС да \"позволят лечението да започне\", обещавайки, че никога няма да пренебрегне техните \"положителни чувства на топлина и симпатии към другите нации в Европа\", цитира думите му британският вестник The Times. Той призна, че много гласоподаватели са нарушили семейната традиция и са гласували за торите за първи път в живота. „Искам да Ви благодаря за доверието, което оказахте на нас и на мен, и ние ще работим денонощно, за да изплатим Вашето доверие и да изпълним вашите приоритети“, каза той и добави, че избирателите искат новото правителство да се съсредоточи преди всичко върху Националната здравна система (НЗС). Преди обръщението си от Даунинг Стрийт той разговаря с активистите на партията си под новото „знаме на правителството на народа“. Той им каза: „Като спечелихме тези избори, ние спечелихме доверието на хора, които никога не са гласували за консервативната партия. Тези хора искат промяна и не трябва да ги изпускаме. Ние също трябва да се променим.\" След ужасната нощ за лейбъристите Джереми Корбин - лидерът на британската опозиционна Лейбъристка партия, заяви, че е „много тъжен“ от резултата, и даде знак, че ще се оттегли в началото на следващата година, което предизвика вълна от спекулации относно бъдещата посока на партията. Корбин не успя да обясни най-лошото представяне на партията от 1935 г.", "date": "2019.12.14", "title": "Джонсън вдига знамето \"на правителството на народа\""}
{"url": "https://standartnews.com/sport/tsska-sofiya-razgromi-dunav-409179.html", "text": "Отборът на ЦСКА не остави шансове на Дунав Русе и ги победи с 4:0 в мач от 20-ия кръг на efbet Лига. Тиаго Родригес откри за \"червените\" в 31-ата, а Али Соу покачи преднината на домакините в 59-ата минута. Греъм Кери направи резултата класически в 68-ата, а крайния резултат оформи Рубен Пинто в 73-ата минута. По този начин футболистите на Милош Крушчич приключват 2019 година със стил и завършват на 4-ата позиция в подреждането с актив от 39 точки. Дунав пък остават 11-ти със 17 точки.", "date": "2019.12.14", "title": "ЦСКА-София разгроми Дунав"}
{"url": "https://standartnews.com/sport/pulev-smachka-uebstr-409189.html", "text": "Българският боксьор Тервел Пулев записа голяма победа над американеца Дешон Уебстър, която му донесе колана за Интерконтиненталната титла на WBA в зала \"Колодрума\" в Пловдив. По този начин Тервел продължи мощния си поход към Топ 20, изигравайки пълни 36 минути (12 рунда) и бе обявен за победител след 12 рунда, съобщи Нова телевизия. Двубоят на по-малкия от братята Пулеви срещу американския представител беше последният в програмата на специалната галавечер, подготвена от Кубрат и мениджъра Ивайло Гоцев. Дешон Уебстър е на 28 години и има 12 победи (6 с нокаут), 2 равни мача и 2 поражения. Тервел от своя страна е с перфектна статистика до момента - 14 победи (12 с нокаут) от 14 мача. На официалния кантар нашият боксьор излезе с 3 килограма по-тежък от съперника си - 90.700 килограма срещу 87.750. По-рано тази вечер по време на мача между Спас Генов и Леван Шоня на трибуните в зала \"Колодрума\" в Пловдив се е разразило меле между зрителите, предаде gong.bg. От какво е продиктувана агресията на столовете не стана ясно, но бързата намеса на охранителите преустанови амбицираните бойци край ринга, докато Генов и Шоня играеха страхотен дуел помежду си. ПЪРВИ РУНД Още в самото начало Пулев се опита да създаде дистанция от опонента си, който бързо търсеше клинчовете. Българинът вкара дясно кроше в главата и серия от ъпъркъти на съперника си. Уебстър от своя страна опита да вкара ляво кроше, но без успех, а контрата на Тервел бе същата, и то точна. Работата на Пулев с крака беше доста умела в първия рунд, като американецът трудно се ориентираше в обстановката на ринга в Пловдив. ВТОРИ РУНД Дясната ръка на Уебстър работеше добре и той се опитваше да нанесе серия от крошета, но Тервел се защитаваше умело. След това нашият боксьор вкара силен ъпъркът в тялото на опонента за края на втория рунд. Последва прав удар с дясната ръка, който разби носа на американеца. Имаше моменти, в които и Уебстър удряше тежко, но контраакциите на Пулев бяха страхотни. ТРЕТИ РУНД Ляв прав и ляво кроше за старт на третата част от нашия боксьор. Уебстър продължи да се навежда при добрите атаки на българина. Пулев стана много агресивен в средата на рунда, опитвайки да сломи гарда на Дешон. Уебстър вкара опасно ляво кроше, но страхотен десен ъпъркът и кроше от страна на Тервел го разколебаха. Боят продължи с размени на удари между двамата боксьори. ЧЕТВЪРТИ РУНД Пулев остана недоволен от някои отсъждания на рефера, който не правеше никакви забележки на Уебстър за слабото му поведение, що се отнася до навеждането на главата. Съветите на щаба на Тервел бяха да се търси левия прав и генерално работата с лявата ръка. Уебстър отправи десен прав, но ударът бе париран с великолепен ляв прав. Темпото беше добро, а българинът не даваше чести шансове на опонента да атакува. Тази част бе по-оспорвана, след като Тервел вкара ляв прав и две други добри попадения, но рундът свърши. ПЕТИ РУНД Уебстър се измъкна от унищожителна контраатака на Пулев, след като някак „се скри”, а ударът на Тервел завърши във въжетата. Опитите на Пулев не спряха дотук и той нанесе серия от крошета в главата на Уебстър, но последва тежък ъпъркът. След това имаше експлозивен удар от Пулев, но Уебстър пак избяга. ШЕСТИ РУНД Дешон Уебстър продължи да търси въжетата, където очевидно се чувстваше по-добре, докато Тервел в шестия рунд бе една идея по-пасивен. Последва неточен удар от американеса, но контраатакуващо кроше на Пулев попадна право в брадата му. Уебстър извади късмет, тъй като коленете на Пулев се огънаха. След това българинът нанесе силен удар в брадата на съперника си. СЕДМИ РУНД Бърз нокдаун на Уебстър. Надмощието на Тервел продължи с неистови темпове. Българинът пласираше удар след уар в главата на опонента, който едва се движеше. Последваха десни крошета в главата на Уебстър, а той дори не можеше да контраатакува контриращо. ОСМИ РУНД Пулев трудно успяваше да намери тялото и главата на съперника в началото на осмия рунд, но преднината му вече бе добра, докато американецът едва вдигаше ръцете си дори за гард. Рундът се проведе основно в средата на ринга, като и двамата боксьори запазиха спокойствие. И тази част протече добре за Пулев, който на два пъти имаше шанс да довърши мача, но Уебстър бързо се възстанови. ДЕВЕТИ РУНД Нашият боксьор пласира страхотно дясно кроше, но поредното навеждане на Уебстър го спаси от категоричен нокаут. Серия от дясно кроше и ляв ъпъркът. Прекрасен ляв ъпъркът в края на рунда, а Уебстър тичаше бързо към стола за почивка. ДЕСЕТИ РУНД Десетата част започна с добри десни прави от Пулев, който продължи да негодува заради странното отношение на съдията към срещата и навежданията на Уебстър. Атаките му бяха стихийни, а Уебстър играеше, само за да оцелее. Лявата ръка на Тервел заработи на началното в мача ниво и Уебстър трудно оцеляваше от ударите му. ЕДИНАДЕСЕТИ РУНД Дешон Уебстър пласира страхотно ляво кроше в главата на българина, който остана непоколебим, макар ударът да беше тежък. Много добро дясно кроше дойде от Тервел, който с нов десен удар повали Уебстър на земята, но той бързо се изправи. Това не беше нокдаун за решенията на реферите. Пулев атакува мощно тялото на съперника си. ДВАНАДЕСЕТИ РУНД Последният 12-и рунд започна с маркиращи удари от Тервел, а Уебстър бе много активен, играейки на принципа „всичко или нищо”. Пулев вкара десен прав, а американецът отново падна в краката му. Двамата влязоха в серия, но ударите на Пулев не остана впечатлен от нагласата на американеца. Това бе и краят на мача.", "date": "2019.12.14", "title": "Пулев смачка Уебстър"}
{"url": "https://standartnews.com/svyat/konferentsiyata-na-oon-za-klimata-prodlzhava-izvnredno-409143.html", "text": "Разногласия и спорове отложиха финала на голямата Конференция на ООН за климата. Срещата в Мадрид трябваше да приключи в петък, но разговорите продължават, като разделението между бедни и богати страни е по-очевидно от всякога, предава Нова тв. Държавите не успяват да се договорят как да се финансират програмите за намаляване на вредните емисии. Не могат да се договорят и какви общовалидни правила за еконормите да бъдат въведени. Около 80 бедни държави, подкрепени от Европейския съюз, искат по-строги ограничения на емисиите от записаните в Парижкото споразумение. Големите замърсители като Съединените щати, Индия и Китай отказват.", "date": "2019.12.14", "title": "Конференцията на ООН за климата продължава извънредно"}
{"url": "https://www.standartnews.com/sport/vrba-bikh-poel-ludogorets-ako-me-pokanyat-409156.html", "text": "Спряганият за нов наставник на Лудогорец Павел Върба отговори много уклончиво на въпрос дали наистина ще поеме осемкратните шампиони на България. И с това само даде още повече хляб на информациите, които го пращатв  Разград от другата седмица. Новината, че ще поеме \"орлите\" от 16 декември се появи в чешките медии, според които той ще води за последно настоящия си тим Виктория Пилзен срещу Теплице в неделя, след което ще бъде обявен и за наставник на Лудогорец.  \"Ако от Лудогорец ме поканят, ще дойда в България. Не ми се обиждайте, но не искам да коментирам нищо, преди клубовете да обявят каквото и да било. Нека запазя мълчание, преди да има нещо официално обявено\", заяви Върба пред БНТ. Досега начело на родния хегемон са били само двама чужденци - Бруно Рибейро и Пауло Аутуори. Павел Върба е обявяван многократно за най-добър треньор на Чехия, като превърна Виктория Пилзен във фактор, който изгря над гранда Спарта Прага. ", "date": "2019.12.14", "title": "Върба: Бих поел Лудогорец, ако ме поканят"}
{"url": "https://www.standartnews.com/sport/pulev-smachka-uebstr-409189.html", "text": "Българският боксьор Тервел Пулев записа голяма победа над американеца Дешон Уебстър, която му донесе колана за Интерконтиненталната титла на WBA в зала \"Колодрума\" в Пловдив. По този начин Тервел продължи мощния си поход към Топ 20, изигравайки пълни 36 минути (12 рунда) и бе обявен за победител след 12 рунда, съобщи Нова телевизия. Двубоят на по-малкия от братята Пулеви срещу американския представител беше последният в програмата на специалната галавечер, подготвена от Кубрат и мениджъра Ивайло Гоцев. Дешон Уебстър е на 28 години и има 12 победи (6 с нокаут), 2 равни мача и 2 поражения. Тервел от своя страна е с перфектна статистика до момента - 14 победи (12 с нокаут) от 14 мача. На официалния кантар нашият боксьор излезе с 3 килограма по-тежък от съперника си - 90.700 килограма срещу 87.750. По-рано тази вечер по време на мача между Спас Генов и Леван Шоня на трибуните в зала \"Колодрума\" в Пловдив се е разразило меле между зрителите, предаде gong.bg. От какво е продиктувана агресията на столовете не стана ясно, но бързата намеса на охранителите преустанови амбицираните бойци край ринга, докато Генов и Шоня играеха страхотен дуел помежду си. ПЪРВИ РУНД Още в самото начало Пулев се опита да създаде дистанция от опонента си, който бързо търсеше клинчовете. Българинът вкара дясно кроше в главата и серия от ъпъркъти на съперника си. Уебстър от своя страна опита да вкара ляво кроше, но без успех, а контрата на Тервел бе същата, и то точна. Работата на Пулев с крака беше доста умела в първия рунд, като американецът трудно се ориентираше в обстановката на ринга в Пловдив. ВТОРИ РУНД Дясната ръка на Уебстър работеше добре и той се опитваше да нанесе серия от крошета, но Тервел се защитаваше умело. След това нашият боксьор вкара силен ъпъркът в тялото на опонента за края на втория рунд. Последва прав удар с дясната ръка, който разби носа на американеца. Имаше моменти, в които и Уебстър удряше тежко, но контраакциите на Пулев бяха страхотни. ТРЕТИ РУНД Ляв прав и ляво кроше за старт на третата част от нашия боксьор. Уебстър продължи да се навежда при добрите атаки на българина. Пулев стана много агресивен в средата на рунда, опитвайки да сломи гарда на Дешон. Уебстър вкара опасно ляво кроше, но страхотен десен ъпъркът и кроше от страна на Тервел го разколебаха. Боят продължи с размени на удари между двамата боксьори. ЧЕТВЪРТИ РУНД Пулев остана недоволен от някои отсъждания на рефера, който не правеше никакви забележки на Уебстър за слабото му поведение, що се отнася до навеждането на главата. Съветите на щаба на Тервел бяха да се търси левия прав и генерално работата с лявата ръка. Уебстър отправи десен прав, но ударът бе париран с великолепен ляв прав. Темпото беше добро, а българинът не даваше чести шансове на опонента да атакува. Тази част бе по-оспорвана, след като Тервел вкара ляв прав и две други добри попадения, но рундът свърши. ПЕТИ РУНД Уебстър се измъкна от унищожителна контраатака на Пулев, след като някак „се скри”, а ударът на Тервел завърши във въжетата. Опитите на Пулев не спряха дотук и той нанесе серия от крошета в главата на Уебстър, но последва тежък ъпъркът. След това имаше експлозивен удар от Пулев, но Уебстър пак избяга. ШЕСТИ РУНД Дешон Уебстър продължи да търси въжетата, където очевидно се чувстваше по-добре, докато Тервел в шестия рунд бе една идея по-пасивен. Последва неточен удар от американеса, но контраатакуващо кроше на Пулев попадна право в брадата му. Уебстър извади късмет, тъй като коленете на Пулев се огънаха. След това българинът нанесе силен удар в брадата на съперника си. СЕДМИ РУНД Бърз нокдаун на Уебстър. Надмощието на Тервел продължи с неистови темпове. Българинът пласираше удар след уар в главата на опонента, който едва се движеше. Последваха десни крошета в главата на Уебстър, а той дори не можеше да контраатакува контриращо. ОСМИ РУНД Пулев трудно успяваше да намери тялото и главата на съперника в началото на осмия рунд, но преднината му вече бе добра, докато американецът едва вдигаше ръцете си дори за гард. Рундът се проведе основно в средата на ринга, като и двамата боксьори запазиха спокойствие. И тази част протече добре за Пулев, който на два пъти имаше шанс да довърши мача, но Уебстър бързо се възстанови. ДЕВЕТИ РУНД Нашият боксьор пласира страхотно дясно кроше, но поредното навеждане на Уебстър го спаси от категоричен нокаут. Серия от дясно кроше и ляв ъпъркът. Прекрасен ляв ъпъркът в края на рунда, а Уебстър тичаше бързо към стола за почивка. ДЕСЕТИ РУНД Десетата част започна с добри десни прави от Пулев, който продължи да негодува заради странното отношение на съдията към срещата и навежданията на Уебстър. Атаките му бяха стихийни, а Уебстър играеше, само за да оцелее. Лявата ръка на Тервел заработи на началното в мача ниво и Уебстър трудно оцеляваше от ударите му. ЕДИНАДЕСЕТИ РУНД Дешон Уебстър пласира страхотно ляво кроше в главата на българина, който остана непоколебим, макар ударът да беше тежък. Много добро дясно кроше дойде от Тервел, който с нов десен удар повали Уебстър на земята, но той бързо се изправи. Това не беше нокдаун за решенията на реферите. Пулев атакува мощно тялото на съперника си. ДВАНАДЕСЕТИ РУНД Последният 12-и рунд започна с маркиращи удари от Тервел, а Уебстър бе много активен, играейки на принципа „всичко или нищо”. Пулев вкара десен прав, а американецът отново падна в краката му. Двамата влязоха в серия, но ударите на Пулев не остана впечатлен от нагласата на американеца. Това бе и краят на мача.", "date": "2019.12.14", "title": "Пулев смачка Уебстър"}
{"url": "https://standartnews.com/svyat/kak-da-stignem-za-chas-do-drugiya-kray-na-sveta-409188.html", "text": "Наскоро напусналият американски генерал лейтенант Стийв Куаст от Air Force  каза по време на реч в колежа Хилсдейл, че САЩ може да създаде технология, която „да може  да достави всяко човешко същество от всяко място на планетата Земя на всяко друго място за по-малко от час“. Изявлението на бившия ръководител на командването за обучение в авиобазата в Сан Антонио беше цитирано от The Drive и РИА новости. Тази технология може да бъде създадена днес самостоаятелно, каза той, но не посочи как би функционирало това изобретение. Както подчертава вестникът, изявлението на генерала е направено на фона на изказвания на други американски военни за явления, за които все още няма обяснение. Той  е подал оставка през септември тази година, най-вероятно заради изявления относно космическите технологии  ", "date": "2019.12.14", "title": "Как да стигнем за час  до другия край на света"}
{"url": "https://standartnews.com/svyat/navodneni-ptishcha-i-spreni-feriboti-v-grtsiya-409152.html", "text": "Проливни дъждове наводниха пътища в Гърция, силни ветрове и морски бури затрудняват пътуването на фериботите към островите. Вятърът в Егейско море достигна до девета степен по Бофорт. Заради лошите метеорологични условия властите в страната спряха фериботните връзки от пристанищата Пирея и Рафина към островите Наксос, Парос и Санторини. Островите Закинтос и Кефалоня също останаха без морски транспорт. Предупреждават се пътниците на фериботите днес да се свържат с пристанищните власти, защото има вероятност да се прекъсне движението на фериботи и към други острови в Егейско море. На Халкидики и в област Иматия силните дъждове наводниха част от пътната мрежа. Движението се извършва по безопасни отсечки, съобщават от Пътна полиция. Прогнозите на синоптиците включват силни валежи днес и утре, както по островите, така и в част от континентална Гърция. Шофьорите се предупреждават да са изключително внимателни и да не предприемат рискови маневри.", "date": "2019.12.14", "title": "Наводнени пътища и спрени фериботи в Гърция"}
{"url": "https://standartnews.com/svyat/zashcho-sardinite-napadat-rim-409174.html", "text": "Организацията на т.нар. \"Сардини\", обявяващи себе си за антифашистка масова формация, организират днес в Рим голям протест, като същевременно обмислят какво да е бъдещето на тяхното движение, което иска да \"събуди\" италианската политика, но без да се трансформира в партия. Протестното движение се появи преди месец в Болоня, когато протест, организиран от четирима никому непознати до този момент хора, изненадващо привлече 15 000 души, които разкритикуваха езика на омразата и на разделението на Матео Салвини, бивш италиански вицепремиер и настоящ лидер на крайнодясната Лига. От тогава бяха организирани десетина протеста, в които участваха общо около 300 000 души в Милано, Флоренция, Неапол или Палермо. А името на формацията дойде естествено - хората се тъпкат по улици и площади като сардини. Първият протест беше срещу Салвини, но после това се превърна в утвърждаване на демокрацията, ние сме антифашисти, ние сме за равенството, ние сме срещу нетолерантността и хомофобията, казва един от основателите на движението Матия Сантори. Демонстрацията днес ще се състои на големия римски площад Сан Джовани. Засега 100 000 души са заявили във Фейсбук желание да участват в нея. Освен 32-годишния Сантори, който е икономист и треньор-аматьор по фризби и членува в различни асоциации, другите съоснователи на движението са Андреа Гарефа, който е екскурзовод на 34 години, Роберто Мороти, който е инженер на 31 години, специализирал се в рециклирането, и Джулия Траполони, която е на 30 години и е физиотерапевт, допълва сайтът на телевизия Скай Ти Джи Вентикуатро. Те искат да върнат на политиката нейната привлекателна сила и да я превърнат отново в нещо хубаво. В Рим водеща фигура на движението е Стивън Огонго, на 45 години, журналист по професия, роден в Кения, съобщава Франс прес. Движението на Сардините е спонтанно, припомня Стивън и разказва, че той лично е решил да създаде \"римската му страница\" във Фейсбук преди около 15 дни, преди да си легне да спи. На следващия ден, когато отворил Фейсбук, той видял, че 10 000 души са заявили желание да се присъединят, а на последващия ден те били вече били 20 000. Важното днес е да видим колкото се може повече хора да излязат на улицата, за да кажат, че са уморени от културата на омразата. Ние не толерираме повече езика на расизма, на фашизма, на дискриминацията и на сексизма, казва Огонго. Според него Салвини е успял до такава степен да \"оневини\" най-лошите форми на расизъм, че някои хора са започнали да се гордеят с тях, а онези, които не са расисти просто са се примирили. Огонго припомня, че движението сега е в началото си и че същественото е то да пробуди съзнанието и съвестта на хората, да ги накара да взимат отговорни решения и да правят отговорни избори и да бъдат принудени политиците да променят езика си. Но Сантори и неговите трима съмишленици от Болоня искат да стигнат по-далеч, но бавно. Затова те организират утре ден за размисъл за бъдещето на движението, в който ще участват 160 негови представители от различни части на страната. Засега Сардините се припознават като част от лявото пространство, но не искат да създадат партия, нито да заменят съществуващи структури. Много Сардини са и екоактивисти, борят се срещу мафията, срещу финансовата и социалната несигурност. Те защитават и правото за придобиване на националност на родените в Италия имигранти. Целта на Сардините е да се борят също срещу нарастващото въздържание на изборите и да помирят италианците с политиката. Идеята им е да предизвикат появата на нова енергия чрез една по-спонтанна и свободна форма от тази на партиите, като се сдобият с организация, която няма да бъде йерархична, но ще дефинира големите ръководни насоки на Сардините, разказва Сантори. Сардините са си поставили за цел и да достигнат до малките градове и до така наречените уязвими зони, които биха могли да се подадат на \"опростените идеи и на популизма\". Въпреки нарастващата популярност на Сардините обаче Лигата на Салвини води в националните допитвания до общественото мнение и може да постигне историческа победа на регионалните избори идния месец в областта Емилия-Романя, която е бастион на левицата, допълва ДПА. Телевизия Скай Ти Джи Вентикуатро припомня, че името на движението идва от това, че неговите създатели са искали да отправят посланието: \"Ние сме наблъскани като сардини, защото не сме сами, а сме много\". А символът на движението \"сардината\" напомня, че това е едно тихо създание, което е коренно различно от кресливите оратори на митингите.", "date": "2019.12.14", "title": "Защо Сардините нападат Рим?"}
{"url": "https://standartnews.com/svyat/nad-60-000-domakinstva-sa-bez-tok-vv-frantsiya-409162.html", "text": "Четиринадесет департамента в Югозападна Франция, региона на Алпите и средиземноморския остров Корсика са обхванати от бури и проливни дъждове, които прекъснаха електричеството на над 60 хиляди домакинства, един човек е загинал, а петима други са ранени в резултат на бедствието, предава AFP, цитирана от Агенция \"Фокус\". Мъж на 70 години загина в департамента Пирине-Атлантик в петък, когато превозното му средство се удари в дърво, паднало на пътя по време на бурите. Други петима са ранени, двама от които сериозно, когато дървета паднаха върху превозните им средства. В Еспин в района на Лот и Гарон, мъж на седемдесет години беше отнесен от бурната вода, когато е излязъл да вземе пощата си, като издирването му продължава. За много райони на Южна Франция и Корсика е обявен оранжев и червен код за опасност от силни ветрове и проливни дъждове.", "date": "2019.12.14", "title": "Над 60 000 домакинства са без ток във Франция"}
{"url": "https://standartnews.com/svyat/rusiya-plashi-evropa-s-amerikanska-raketa-409183.html", "text": "Руският сенатор Алексей Пушков оцени в профила си в \"Туитър\" възможните последици от изпитанието на балистична ракета, проведено от САЩ в четвъртък. Ракетата би била забранена от Договора за ликвидирането на ракетите със среден и малък обсег, ако той беше все още в сила. Според него проведеното изпитание можело да се превърне в черна дата за Европа, ако това бъде последвано от разполагането на американски ракети на Стария континент. \"Това ще върне Европа към ядрената конфронтация по времето на Студената война. Мрачен сценарий\", подчерта Пушков. Руското външно министерство реагира на изпитанието на ракета от страна на САЩ, като подчерта, че този факт тревожел ведомството. По думите на директора на отдела по въпросите за неразпространение и контрол над въоръженията към руското външно министерство Владимир Ермаков, САЩ са провели изпитания няколко месеца след оттеглянето си от Договора за ликвидиране на ракетите със среден и малък обсег, сключен между САЩ и тогавашния СССР през 1987 г. Това според Ермаков показвало, че разработването на ракетите се е провеждало отдавна. На 2 август 2019 г. договорът за ракетите окончателно беше прекратен. В началото на тази година Вашингтон обяви едностранно оттегляне от споразумението, като обвини Русия, че го нарушава отдавна.", "date": "2019.12.14", "title": "Русия плаши Европа с американска ракета"}
{"url": "https://standartnews.com/regionalni/130-obekta-v-trnovo-na-tezgyakha-zaradi-dlgove-409147.html", "text": "Във Великотърновска област заради дългове и отказ на собствениците да развиват дейност 130 фабрики, складови бази и производствени цехове са обявени за продан, съобщава БНР. Голяма част от производствените и логистичните бази са в община Горна Оряховица. С най-висока цена от 9 милиона лева е обявена новоизградена складова база с 8000 квадратни метра застройка и двор от 42 декара. В Горна Оряховица за 8 милиона лева агенции продават и промишлена база. Търсят се нови собственици на сладкарски фабрики, на предприятия за преработка и замразяване на плодове и зеленчуци, както и на модерни месопреработвателни предприятия, винарски изби и други. Собствениците на някои от базите тестват пазара, други се отказват от бизнеса, а трети имат задължения към държавата и банки и са обявили продажби преди да бъдат наложени запори, коментираха брокери.", "date": "2019.12.14", "title": "130 обекта в Търново на тезгяха заради дългове"}
