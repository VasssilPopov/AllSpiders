{"url": "https://www.standartnews.com/sport/bo-s-10-a-pobeda-za-svetovnata-kupa-383410.html", "text": "Водачът в генералното класиране на сезона Йоханес Тингес Бьо от Норвегия записа десета победа за сезона в общо 13 старта, след като спечели спринта на 10 км от Световната купа по биатлон в италианския зимен център Антхолц-Антерселва, съобщава БНР. Бьо допусна една грешка във втората си стрелба и измина трасето за 23:53.9 минути. Така той постигна 32-и успех в кариерата си. Йоханес Тингес Бьо e само на четири победи от изравняване на рекорда на Мартен Фуркад от 14 успеха през сезон 2016/2017. Втори се нареди още един норвежец - Ерленд Бьонтегаард, който повали всичките 10 мишени и остана на 17.5 секунди след победителя. Французинът Антонен Гигона завърши на трета позиция на 20.2 секунди с една грешка в стрелбата. Носителят на Световната купа Мартен Фуркад (Франция) завърши четвърти на 21.3 секунди и без пропусната мишена. Той има едва две победи от началото на сезона. С най-предно класиране е Владимир Илиев, който завърши 27-и с две грешки и пасив от 1:23.6 минута. Антон Синапов зае 42-о място с един пропуск в стрелбата и на 1:49.8 минути, а Красимир Анев е 46-и с една грешка и на 1:53.6 минути след победителя. Димитър Герджиков не стартира поради грипно заболяване. \r\nЙоханес Тингес Бьо е начело в генералното класиране за сезона след 13 старта със 722 точки, следван от Александър Логинов (Русия) с 491 точки и Мартен Фуркад с 471 точки. От българите Анев е 35-и със 131 точки, Илиев е 49-и с 44 точки, Синапов заема 61-ото място с 22 точки, а Герджиков е 81-и с 4 точки.", "date": "2019.01.25", "title": "Бьо с 10-а победа за Световната купа"}
{"url": "https://www.standartnews.com/kultura/39-romana-se-sstezavat-za-nagradata-dimitr-dimov-383374.html", "text": "39 романа от 28 наши и 11 чужди автори се състезават за престижната европейска литературна награда „Димитър Димов“. За първото й издание бяха подадени номинации от 21 издатели. Имената на петимата финалисти ще бъдат обявени на 31 март, а един от тях ще бъде удостоен с приза в края на май. Церемонията е в чест на 110 години от рождението на великия писател и ерудит Димитър Димов. Елитната награда, целяща да отличи съвременни творби с висока художествена стойност, писани на територията на Европа и издадени на български език, бе учредена през 2018-а от известната писателка и дъщеря на Димитър Димов – Теодора Димова, и управителния съвет на фестивала ВарнаЛит под патронажа на кмета на морската ни столица Иван Портних. Наградният фонд е в размер на 10 000 лева.", "date": "2019.01.25", "title": "39 романа се състезават за наградата „Димитър Димов“"}
{"url": "https://www.standartnews.com/sport/glushkov-poe-i-basketbolnata-liga-383412.html", "text": "Генералният мениджър на Националната баскетболна лига Лили Борисова бе официално освободена днес от поста си. До края на сезона функциите и задълженията й ще изпълнява лично президентът на Българската федерация по баскетбол Георги Глушков. Промените бяха направени днес по време на Общо събрание на Лигата, за което обаче никъде не бе съобщено предварително. По време на събранието клубовете единодушно са решили Георги Глушков да поеме поста, съобщават от НБЛ. До освобождаването на Лили Борисова се стигна, след като шест от деветте клуба поискаха това. В началото на декември Управителният съвет на Българската федерация по баскетбол утвърди предложените от клубовете промени в Устройствения правилник на НБЛ. С тях те вече получиха право да освобождават генералния мениджър.  фото БГНЕС", "date": "2019.01.25", "title": "Глушков пое и Баскетболната лига"}
{"url": "https://www.standartnews.com/regionalni/dyado-kiprian-otnovo-na-dirigentskiya-pult-383382.html", "text": " Старозагорският митрополит Киприан отново ще се качи на диригентския пулт на сцената на Старозагорската държавн опера. Негово високопреосвещенство ще дирижи предвеликденски концерт на 1 март, организиран от Ротари клуб – Стара Загора, съобщи за електорнния сайт dolap.bg вицепрезидентът на клуба Николай Колев. Концертът е благотворителен, средствата от него ще бъдат  за реализацията на два проекта - съвременно издание на книгата „Културно-историческото наследство на Стара Загора“, съвместно с община Стра Загора и регионалния исторически музей, и закупуване на апаратура за превенция и профилактика на раковите заболявания в сътрудничество с онкоцентъра на Стара Загора. \r\n  Концертната програма съдържа, уверютюри, арии и хорови партии от популярн опери. Солисти ще бъдат Калуди Калудов, Анна Дитри, Емилия Иванова и Николай Моцов, с участието на хора и оркестъра на Старозагорската опера. \r\n Ше бъде изпълнена и ораторията за духовно лице, солисти, смесен хор и оркестър \"Моление“ от Найден Андреев . Ораторията прозвуча за първи път на откритата сцена на мемориалния комплекс „Бранителите на Стара Загора“ на 31 юли 2018 г. при отбелязавнето на 141 години от епичните боевете за Стара Загора по време на Руско-турската освободителна война 1877/1878 г.Тогава митрополит Киприна дирижа величественото изпълнение на ораторията под открито небе от няколко певчески състава.  \r\nФото - долап.бг \r\n ", "date": "2019.01.25", "title": "Дядо Киприан - отново на диригентския пулт"}
{"url": "https://www.standartnews.com/kultura/mariya-gulegina-blesti-v-parsifal-383372.html", "text": "Мария Гулегина блести на 30 януари и 1 февруари в „Парсифал“ на Рихард Вагнер в Софийската опера. Световноизвестната прима гостува по покана на режисьора на спектакъла и шеф на трупата - академик Пламен Карталов. Той споделя, че постановката изпраща към публиката най-важното послание – за смирение и любов. Самият  Вагнер определя „Парсифал“ като тържествена сценична мистерия в три действия.  Смята я за религиозна церемония, а не за обикновено развлечение на меломаните – неслучайно иска на премиерата през 1882 година в Байройт публиката да си спести алодисментите, макар че все пак разрешава на зрителите да ръкопляскат в края на второто действие. „Парсифал“ е последното сценично произведение на Вагнер, в което той вплита мотиви от едноименната поема на Волфрам фон Ешенбах и от „Парсифал или Принцът на Граал“ от Кретиен дьо Троа и „Магинобион”. Операта носи религиозни и философски идеи и е смес от християнство и будизъм. В тайнствената история за Светия граал и опазването му ролята на магьосницата Кундри е от най-прочутите в репертоара на Мария Гулегина. Другите звезди в състава са Костадин Андреев, Атанас Младенов, Ангел Христов, Петър Бучков, Бисер Георгиев. Диригент е Константин Тринкс. Гулегина много пъти си е партнирала с колеги от родната класика. „Не споменавам имена, защото наистина ще пропусна някого“, признава дамата. Емблематичен е случая, когато тя преди време отказва да пее Турандот. „Целият свят тогава знаеше, че Турандот -  това е Гена Димитрова“, връща лентата Мария, която тогава дори не се интересува от космическия хонорар в размер на 750 000 долара, за да се превъплъти в жестоката китайска принцеса в зрелище под открито небе в Пекин. Гулегина, която е пяла с най-големите, между които Лучано Павароти и Пласидо Доминго, дирижирана от Рикардо Мути, Валерий Гергиев, Клаудио Абадо, някога е принудена да напусне СССР, за да се спаси от завистта и интригите на колеги. Нейният живот е истински сценарий за филм.  Поради здравословни проблеми  прохожда на 2 години с ортопедични обувки. За да преодолее по-бързо травмата, я записват на балет. Но когато е на 15, музикални педагози я чуват да пее и са възхитени от необикновения ѝ силен и плътен глас. Завършва консерватория и постъпва на щат в операта в Минск, но народните артисти по времето на СССР не скриват раздразнението от таланта ѝ и факта, че е канена да пее в Европа. Пращат доноси срещу нея до Централния комитет на комунистическата партия. „Не съм пеела на руски, не съм била патриот – ето подобни небивалици пишеха срещу мен“, спомня си Мария. И тя просто заминава – за да се върне за първи път в родината си 17 години по-късно, макар и придружена от бодигардове. Следват 12 главни роли в „Ла Скала“, 165 излизания в „Метрополитън“, „Арена ди Верона“, десетки награди, три брака – първият се разпада, защото е истинска „кавказка пленница“ на своята свекърва, две деца и племенници. „Днес в Русия всичко е различно – често съм Марийнския театър в Санкт Петербург. Но съм гражданин на Люксембург – там е по-лесно да останеш себе си“, разказва Гулегина.", "date": "2019.01.25", "title": "Мария Гулегина блести в „Парсифал”"}
{"url": "https://www.standartnews.com/svyat/rotshild-prodavat-poslednite-si-imoti-v-avstriya-383415.html", "text": "Фамилията Ротшилд, чиито членове са били навремето финансисти на империята на Хабсбургите, продава и последното си парче земя в Австрия, прекратявайки 200-годишна история, включваща бум, катастрофи и войни. Семейството, представено от наследника Бетина Бур, се е съгласило да продаде два тръста, които притежават около 7000 хектара гори в района на Долна Австрия. Купувач е базираната във Виена фирма за опаковки Prinzhorn Holding GmbH. Това твърдят три анонимни източника, запознати със сделката, която все още не е вписана в поземления регистър, съобщава Блумбърг. Гората, която е около 20 пъти по-голяма от Сентрал парк в Ню Йорк, е част от имот, закупен през 1875 г. от барон Алберт фон Ротшилд. Нацистите завладяват земята след като Германия окупира Австрия през 1938 г., а после тя е частично върната на семейството след Втората световна война. Наследникът на Ротшилд - Бетина Луръм, се завръща, за да живее там до смъртта си през 2012 г.  Два клона на семейството разделят имуществото и сега те ще бъдат продадени на Prinzhorn Holding, която е купила и съседна гора преди година. Саломон Ротшилд започва да прави бизнес във Виена около 1815 г. Семейството бързо става най-големият финансист на империята на Хабсбургите, инвестира в железници и в желязо и се превръща в най-големия собственик на земя в продължение на десетилетия. Внукът на Саломон - Алберт, се счита за най-богатият човек в Европа през 1910 година. Състоянието на семейството се стопява по време на световната икономическа криза от 30-те години на миналия век, когато фамилната банка Creditanstalt се срива и трябвало да бъде поета от държавата. По-тежкият удар идва, когато нацистите окупират Австрия и отнемат собствеността на семейството. Централата на банка Creditanstalt беше продадена от UniCredit Bank Austria AG през 2014 г. и в момента се превръща в супермаркет от висок клас, припомни economic.bg. Бур, дъщерята на Луръм, през 2015 г. дари на Бостънския музей на изящните изкуства произведения, които са били разграбени от нацистите и после върнати на семейството. Купувачът на втората собственост на Ротшилд - Корд Принцхорн, ще обедини двете семейни гори. Миналата година той купи по-малката част с размери от 5 400 хектара за 92 млн. евро (105 млн. долара). Цената на втората част на гората е малко по-висока от първата, според двама от източниците. Принцхорн започва с малка хартиена фабрика в Питен, на около час на юг от Виена, през 1853 г. Бащата на Корд Принцхорн превръща компанията в европейски играч, след като през 70-те години я разширява из континента и стъпва и в държави като Турция. Гората, която Prinzhorn купува, е пълна с исторически хижи, построени преди около 120 години, и се намира в един от най-популярните туристически, риболовни и природни райони около Виена.  Prinzhorn казва, че вижда горите като дългосрочен актив и като възобновяем източник на суровина, но също така иска да запази историческите сгради и да поддържа земите като пространство за животни, а хората да се разхождат, да ловят риба или просто да се наслаждават на почивка на открито.", "date": "2019.01.25", "title": "Ротшилд продават  последните си имоти в Австрия"}
{"url": "https://www.standartnews.com/kultura/ivan-nichev-predstavi-noviya-si-film-v-ndk-383361.html", "text": "Иван Ничев представи новия си филм „Можеш ли да убиваш“ пред колеги и приятели в НДК.  Мизерията, безработицата, тероризмът и нелегалната емиграция са сред остро съвременните теми в сценария, писан в продължение на почти 10 години от Юрий Дачев, Татяна Гранитова и Ничев. В моментната снимка на нашия живот участват специално избраните млади и малко популярни актьори - Иво Йончев, Ясен Попов, Ивайло Драгиев, Николай Върбанов, Александър Кънев, Живко Джуранов, Атанас Найденов, София Маринкова, Елена Иванова, подкрепени от блестящата легенда Емилия Радева. Всички те бяха аплодирани от препълненото кино „Люмиер“. Оператор е Цветан Недков, а музиката по традиция е на Стефан Димитров. Васил Найденов изпълнява поредния шлагер на композитора по текст на „двуличната“ фирма „ Ивъ и Петровъ“ - Иван Тенев и Александър Петров. \"Постарал съм се да има и усмивка, и ирония, и тъга. Исках да направя филм, който да стигне и до онези, които управляват кораба, наречен България“, каза Ничев. Сред публиката бяха академиците Людмил Стайков и Атон Дончев, професор Георги Чапкънов, бизнесмени, културтрегери.", "date": "2019.01.25", "title": "Иван Ничев представи новия си филм в НДК"}
{"url": "https://www.standartnews.com/sport/botev-se-razdeli-s-brazilets-383399.html", "text": "Диого Кампос вече не е футболист на Ботев (Пловдив), след като договорът на нападателя с клуба бе прекратен по взаимно съгласие. 28-годишният бразилец бе част от \"жълто-черните\" в продължение на една година. Той бе привлечен в състава през януари 2018-та, като в рамките на престоя си в тима записа 27 официални мача, в които отбеляза 3 попадения. \"ПФК \"Ботев\" пожелава успех на Диого Кампос в личен и професионален план\", написаха от \"жълто-черния\" клуб.", "date": "2019.01.25", "title": "Ботев се раздели с бразилец"}
{"url": "https://www.standartnews.com/sport/ventsi-stefanov-grkinya-mti-glavata-na-sterigakis-383397.html", "text": "Президентът на Славия Венцеслав Стефанов заяви, че Галин Иванов не иска и да чуе за Левски, защото „сините“ са се държали много некоректно с него. Босът на „белите“ каза, че за играча има много оферти и ще бъде избрана най-добрата. „Трансферът на Андреа Христов в Козенца е факт. Надявам се да минат още много млади момчета по неговия път. Италия е Италия“, коментира Стефанов. „Една гъркиня не знам откъде изпадна, мъти главата на Стергиакис и неговото семейство. Тя е влязла в контакт с майка му и баща му и заедно с един италиански агент Гаетано Мората му обещават трансфер в Англия. Вчера четох в едно гръцко издание, че Панатинайкос го иска, но парите са им много и се опитват да му свалят цената. Аз съм убеден, че Стергиакис ще има силен клуб и ще играе добър футбол. Ще изчакам до 31 януари. Те твърдят, че до 31 януари нещата ще бъдат факт. Аз имам запис от това, което са говорили, имам и имейли. Това слънце грее, но не топли и да ги накажат. Всичко е възможно. Просто ми е неудобно да се обадя на Ден Бош“, добави президентът на Славия. „Към Галин Иванов има интерес от много отбори. Аз отколкото знам Галин Иванов не иска и да чуе за Левски, защото те са се държали некоректно с него. До мен нищо не е стигнало за интерес от други отбори. ЦСКА 1948 дават баснословни суми“, продължи той. „На този етап това са играчите, на които ще разчитаме“, каза още Венцеслав Стефанов.", "date": "2019.01.25", "title": "Венци Стефанов: Гъркиня мъти главата на Стеригакис"}
{"url": "https://www.standartnews.com/biznes/ne-sme-gotovi-da-zatvorim-tets-ovete-na-vglishcha-383413.html", "text": "България все още не е готова да замени въглищните централи с друг тип производители на електроенергия. Това заяви енергийният министър Теменужка Петкова, която се срещна с експерти от Международния валутен фонд по време на тяхното ежегодно посещение в страната. Петкова подчерта стратегическото значение на ТЕЦ-овете за енергийната сигурност и конкурентоспособността на икономиката, като отбеляза, че произведената от тези базови мощности електроенергия представлява над 40% от цялата електроенергия в страната. През зимата този процент достига до 60 на сто. „Сериозно предизвикателство пред работата на тези централи е непрекъснато повишаващата се цена на въглеродните емисии“, отбеляза Петкова, давайки за пример ръста на цените в рамките на 2018 г. – от 8 до 22 евро/тон. Състоянието и предизвикателствата пред газовите доставки в страната също беше тема от особен интерес за гостите от МВФ. Енергийният министър изтъкна, че основните приоритети на Европейския съюз в областта на енергетиката са залегнали и в управленската програма на българското правителство – сигурност на снабдяването и диверсификация на източниците и маршрутите. В изпълнение на тези приоритети правителството работи активно по няколко проекта, които ще осигурят разнообразяване на енергийните източници и конкурентни условия не само в България, а и в целия регион на Югоизточна Европа, подчерта министърът. „Предстои старта на изграждането на междусистемната връзка Гърция-България, която е част от Южния газов коридор. Тя ще ни даде възможност за алтернативни доставки от каспийския регион“, каза Петкова. Министърът изтъкна и предстоящото участие на българската страна в проекта за изграждане на терминал за втечнен природен газ край Александруполис, както и търсенето на природен газ в черноморския шелф. Петкова обясни на експертите от МВФ и основните етапи за избор на стратегически инвеститор за АЕЦ „Белене“. Очаква се процедурата да страртира през февруари.  \r\nБългарската държава разполага с площадка за централата, оборудване, лицензи. В отговор на въпрос от представителите на МВФ, Петкова изброи компаниите, които до момента са проявили интерес към проекта – китайската CNNC, Корейската хидроатомна корпорация, френската „Фраматом“, както и американската General Electric, която би могла да е инженер на проекта и доставчик на турбините и трансформаторите. Министърът акцентира и върху напредъка, свързан с либерализацията на електроенергийния пазар в страната. Създаването на Българската независима енергийна борса през 2015 г. и включването на различни сегменти за търговия осигуряват широки възможности за пазарна реализация на произведената електроенергия, подчерта Петкова. За пълноценното функциониране на свободен електроенергиен пазар на дневен ред е защитата на уязвимите потребители. За тази цел е разработен конкретен механизъм с критерии за определяне на тази група хора и мерки за тяхната защита.", "date": "2019.01.25", "title": "Не сме готови да затворим ТЕЦ-овете на въглища"}
{"url": "https://www.standartnews.com/sport/figuristite-ni-23-a-na-evro-2019-383409.html", "text": "Българската двойка Теодора Маркова и Симон Дазе завърши на 23-о място от 25 двойки в ритмичната програма на европейското по фигурно пързаляне в Минск, Беларус. Те получиха оценка от 52.07 и не успяха да влязат във финала, където продължават само първите 20 дуета. \r\nПредставянето им обаче може да се окачестви като достойно, тъй като до последно кънките на Симон Дазе липсваха и двойката така и не направи съвместна тренировка на леда преди състезанието. Първото място заеха шампионите от последните четири години Габриела Пападакис и Гийом Сизерон (Франция) с оценка от 84.79, а челната тройка допълват руският дует Александра Степанова/Иван Букин и италианският Шарлийн Гиняр/Марко Фабри. фото ЕПА/БГНЕС", "date": "2019.01.25", "title": "Фигуристите ни 23-а на Евро 2019"}
{"url": "https://www.standartnews.com/sport/toni-zdravkov-nyamakhme-ksmet-video-383407.html", "text": "Треньорът на Лудогорец Антони Здравков заяви след  , че тимът му изцяло е държал инициативата на терена и доминирал над съперник през всичките 90 минути. Специалистът за пореден път заяви, че пропуските пред вратата на поляците са били причината за новото поражение в Турция. \"Доминирахме през целия мач над съперника. Владеехме инициативата, но за съжаление отново ни липсваха головият пас и завършващият удар. Допуснахме две ситуации, в които получихме неприятности пред вратата си, като в една от тях ни отбелязаха. Пропуснахме възможности, а поляците ни вкараха лесен гол. Не намирахме точния момент за последния пас\", коментира Здравков. \"Полският футбол е силов. Нормални бяха сцените, които видяхме. Бяхме готови за такива неща. Но нервите на Сисиньо просто не издържаха. Няма логика Серкан Юсеин да играе в отбора след само една тренировка със съотборниците си. Не можем да го хвърлим на терена, без да е свикнал с всичко. Рибейро е качествен футболист. Има какво да покаже\", каза още треньорът на Лудогорец.", "date": "2019.01.25", "title": "Тони Здравков: Нямахме късмет (ВИДЕО)"}
{"url": "https://www.standartnews.com/sport/ludogorets-s-treta-zaguba-v-kontrolite-video-383398.html", "text": "Лудогорец записа трета загуба в Анталия от четири контроли. Българският шампион отстъпи с 0:1 от лидера в полската Екстракласа Лехия Гданск. Разградчани имаха немалко положения в мача, но играта им като цяло не бе на познатото равнище, а натрупалите се негативни резултати определено няма да се харесат на феновете. Единственият гол в мача падна в 72-ата минута, когато Матеуш Жуковски наказа \"орлите\" секунди, след като те извършиха 7 смени накуп. В края на мача нервите в лагера на разградчани също си проличаха, защото едно опасно влизане на Сисиньо беше на път да стартира масов бой на терена.", "date": "2019.01.25", "title": "Лудогорец с трета загуба в контролите (ВИДЕО)"}
{"url": "https://www.standartnews.com/balgariya-obshtestvo/pravim-regionalen-brand-za-oblast-krdzhali-383356.html", "text": "Регионален бранд, който да промотира уникалните чудеса на Източните Родопи и възможността за провеждане на културни събития около тях, обсъжда форум на \"Стандарт\" в Кърджали. Кампанията \"Чудесата на България\" и Асоциация по туризъм \"Перперикон\" събраха на кръгла маса в хотел \"Меаца\" зам.-министъра на културата Амелия Гешева, областния управител Никола Чанев, народни представители, експерти от четири министерства, за да дискутират възможностите за развитие на културно-историческия туризъм в областта. Във форума участва доц.д-р Румен Драганов, председател на Контролния съвет на Националния борд по туризъм и преподавател в УниБит. Културният календар на общините да има 5-годишен хоризонт искат кметовете от област Кърджали. В ХХІ век, във времето на споделена икономика, когато все повече туристи предпочитат сами да чертаят пътешествията си, преживяването е отправна точка на всеки турист. Затова съдържанието на регионалните брандове е това, което ще ги отличава от класическите предложения за туристически обиколки, каза в началото на форума главният редактор на вестник \"Стандарт\"  Славка Бозукова. Днес искаме да поставим началото на нещо ново, да помислим какви събития могат да се провеждат в обектите от културно-историческото наследство, опера или театър на открито, специални спектакли, свързани с легендите на Чудесата, организиране на фестивали, каза г-жа Бозукова \r\nочаквайте подробности", "date": "2019.01.25", "title": "Правим регионален бранд за област Кърджали"}
{"url": "https://www.standartnews.com/sport/dermendzhiev-otbort-e-silen-kogato-igrae-zaedno-383400.html", "text": "Треньорът на Левски Георги Дерменджиев обяви след  н, че двамата играчи на проби - Н`Кололо и Йодегор, няма да останат в тима. Освен това специалистът е категоричен, че иска от футболистите да се държат като отбор - и когато печелят, и когато губят. “Загуби не трябва да има, но когато загубим, се правят анализи. Умишлено исках всички да играят по 45 минути, но видях и добри страни. Второто полувреме имаше голямо старание и игра, която се доближава до това, което искам. Имаше до известна степен някакво пресиране, но с това се изчерпват добрите неща. Играчите се опитват да направят това, което искам, да контролират топката, но не се получава и трябва да правим корекции”, коментира Дерменджиев, който допълни, че Н`Кололо и Йодегор няма да играят в Левски през пролетта. \r\nСпециалистът разкри и част от нещата, които е дискутирал с футболистите. “Разговаряме не толкова за поведението им като игра, а психологически. Преди да се развием искам да станат отбор - и когато губят, и когато печелят. Питах ги какво мислят и те ми отговаряха искрено. Не мога да кажа, че няма колектив, но искам да са сплотени, да си помагат в играта. Могат да са силни, когато играят заедно, а не всеки за себе си”, коментира Дерменджиев.", "date": "2019.01.25", "title": "Дерменджиев: Отборът е силен, когато играе заедно"}
{"url": "https://www.standartnews.com/balgariya-obshtestvo/ideya-krdzhali-zelena-stolitsa-na-balkanite-383403.html", "text": "  Кърджали - Зелена столица на Балканите. Тази нова визия за града в сърцето на Източните Родопи предложи доц.д-р Румен Драганов, председател на Контролния съвет на Националния борд по туризъм по време на дискусията \"Регионални брандове развитие на култура и туризъм\", организирана от Асоциацията по туризъм \"Перперикон\" и вестник \"Стандарт\" в Кърджали. България вече има ски-столица - Банско, СПА-столица Велинград, европейска столица на културата - Пловдив. Кърджали е един от най-чистите райони в България и напълно заслужава да получи европейско признание като Зелена столица на Балканите, каза Драганов. И сега Кърджали е зелената столица на Балканите, съгласи се Николай Маринов, директор на Главна дирекция \"Земеделска политика\" в Земеделското министерство. В Кърджали може и да не го усещат така ясно, но хората като мен, които често идват в региона, виждат как той става все по-екологично чист, допълни Маринов и поздрави кмета инж. Хасан Азис за усилията, които полага в това отношение. Ние и в момента сме може би най-чистият град в България и реализираме много проекти в тази посока, каза зам.-кметът на Кърджали Веселина Тихомирова. Тя приветства идеята градът да предприеме официални стъпки в посока институционализиране на идеята. Не го ли направите вие, ще го направи някой друг, каза Румен Драганов. Той предложи още създаването на туристически бизнес парк \"Източни Родопи\". Това е една от най-успешните форми за развитие на туризъм в Европа, каза експертът. Това е възможоност за развитие на туризма и със сигурност ще привлече чужди инвеститори в икономическата зона на града, каза Юлиян Балчев, зам.-председател на Българската агенция за инвестиции. Той съобщи, че в момента има засилен интерес към региона от страна на турски инвеститори. По думите на доц. Драганов паркът трябва да подпомага местните производители и развитието на туризъм, който се основава само върху предлагането на продукти от съответния регион. Идеята е много любопитна и със сигурност ще определи нова визия на областта и ние трябва да се стремим към нея, каза областният управител Никола Чанев. Кърджали е на второ място по брой отглеждани говеда и по брой регистрирани земеделски стопани в страната, съгласи се и Йорданка Гочева, директор на областна дирекция \"Земеделие\". Имаме превъзходни чушки, нови овощни градини с череши, био ябълки и сливи и със сигурност сме готови за идеята да предлагаме на туристите само уникални продукти от региона, допълни тя.  Повече пари за фестивали предвижда Норвежката програма, съобщи на форума Амелия Гешева, зам.-министър на културата. Повече пари за проекти, свързани с култура, заложени и в бюджета на самото министерство. Увеличени са и парите за разкопки. Учените, които искат да разкопават скалното светилище \"Ковил\", трябва да кандидатстват с проекти за финансиране, препоръча Гешева. Тя подробно разясни всички програми за социализация, реставрация и живо културно наследство, от които общините в областта могат да се възползват. Амелия Гешева обеща съдействие за изясняване собствеността на крепостта \"Патмос\" в Ардино, а също така и за уреждане на неясноти със статута на рагионалния исторически музей в Кърджали. Амелия Гешева се ангажира да съдейства за уреждане собствеността на пет знакови за културно-историческия туризъм в Кърджали обекта - крепостите \"Вишеград\", \"Моняк\" и твърдината при устието на река Боровица, античните рудници за злато в Стремци и пещерата \"Утробата\". Процедурата за крепостта при река Боровица е започнала, чакат се данни от кадастралните карти.  За голям проблем с кадрите в туризма алармира още зам.-кметът Тихомирова. До миналата година филиалът на Пловдивския университет в града е поддържал специалност \"Туризъм\". От тази учебна година специалноста е прамахната. Туризмът е приоритет, а нямаме кадри, каза Тихомирова.  \r\nОт разговорите ми с Пловдивския университет разбрах, че специалността е премахната, защото към нея няма интерес, каза губернаторът Никола Чанев и поиска от бизнеса да му дадат справка колко са завършили специалността Туризъм\" докато тя е съществувала, колко от тях са наети в туристическите фирми и на каква позиция. До седмица ще имате тази инфхормация, ангажира се организаторът на кръглата маса инж. Фахри Идриз, председател на Асоциация по туризъм \"Перперикон\".  Имате пълното съдействие на УниБИТ за разкриване на програма за културно-историческо наследство, каза доц. Румен Драганов, който е преподавател в университета. Той се ангажира да осигури докторантури на завършилите специалността млади хора. На всеки магистър, който иска да работи за Кърджали - Зелена столица на Балканите и култкурното наследство на града, гарантирам, че ще продължи докторското си образование в УниБИТ, каза доц. Драганов и обеща дори съдействие за преподаватели в Кърджали.  Основен приоритет на Министерството на туризма за 2019 година е насърчаване на вътрешния туризъм и развитие на регионите, каза Венелина Червенкова, директор дирекция Стратегическо планиране на ведомството. Тя съобщи, че министерството е направило инвестиционна карта. Два от обектите в нея са от Кърджали - Перперикон и Водното огледало. При своите визити зад граница министърът на туризма Николина Ангелкова промотира картата пред стратегически международни инвеститори. ", "date": "2019.01.25", "title": "ИДЕЯ: Кърджали - Зелена столица на Балканите"}
{"url": "https://www.standartnews.com/mneniya/krdzhaliyskite-piramidi-razkazvat-drevni-prikazki-383327.html", "text": "Кърджалийските земни пирамиди са едни от най - красивите в страната. Те са  , което преди 50 млн. години се е разстилало на мястото на днешните Източни Родопи. Наситени с железни, манганови и др. окиси, туфите получавали различно оцветяване - розово, зелено, жълто, бяло и др. А нееднаквата им твърдост е причина и за различното им рушене от топлината, студа, дъжда и вятъра. Така в продължение на хиляди години са били изваяни приказните кърджалийски пирамиди. Едни от тях имат форма на скални гъби, под короната на които човек може да намери сигурна защита от дъжда и палещото слънце. Един ден те тръгнали за вода, но били подгонени от орда нашественици. Девойките започнали да бягат и се скрили в близката крепост. Започнала люта битка, но много от защитниците на крепостта били избити, а голяма част от жените пленени. Завели ги при главатаря да ги огледа и задели най-хубавите за себе си, а останалите да продаде на пазара за робини. Щом го наближили ярост обзела сърцата на Радуиловите дъщери. Те започнали да хвърлят по него дървета и камъни. Конят му се изплашил и ездачът паднал на земята. Тогава девойките се втурнали към него и го разкъсали, а после се скрили в близката гора. Но приятелят на главатаря кара Омур хукнал да ги преследва. Настигнал ги чак на залез слънце и замахнал с ятагана. Отсякъл главата на първата девойка и о, чудо! Щом докоснала земята тя се превърнала в каменна гъба. След това съсякъл и нейните сестри и същото се повторило с тях. Ужасен Кара Онур слязъл от коня. Преди да убие и последната мома той се превърнал в черна скала. И днес хората от село Бели пласт на пътя между Кърджали и Хасково наричат самотната скала Каратепе. На пътя, който свързва Хасково и Кърджали, почти до самото шосе, на около километър от село Бели пласт, се намира природен феномен, наречен поради причудливите си форми Каменните гъби. Тук, на площ от 3 хектара, са разположени впечатляващи скали, наподобяващи гигантски гъби – с розови на цвят пънчета и зеленикави шапчици. През 1974 г. „гъбите“ са обявени за природна забележителност. В продължение на хилядолетия се е оформяла тази прекрасна композиция от неповторими форми и багри. . Заради свойствата му, граничещи с вълшебство, той е обявен за минерал на ХХ век. Смята се, че най-качественият клиноптилолит се намира в Източните Родопи, в района на Кърджали. Поставен във водна среда, клиноптилолитът елиминира от нея всички вредни за човека вещества, включително и радиоактивно замърсяване. Този защитен скалeн феномен трябва да бъде грижливо пазен от всички, за да съхрани величието си и да пребъде за поколенията. На няколко километра от Каменните гъби край село Зимзелен пък се намира друга скална група –  При вида на тези пирамиди човек може да стои захласнат с часове. С известно въображение не е трудно да се различат фигури, които бихме оприличи на хора. За този феномен са известни две легенди. Според първата Втората ни разказа Стела Николова в „Легенди и поверия от Източните Родопи” Живеело в съседното село красиво момиче. Строен момък се влюбил в девойката. Той бил пленен от кръшната й снага и големите й очи. Дълго копнеел по нея, залинял, но не смеел да я поиска за жена. Разбрал бащата за мъката на единствения си син и отишъл в селото да я откупи за снаха. Взели момичето и вдигнали голяма сватба. Тръгнало шествието между двете села. Но по пътя изведнъж се извила вихрушка и повдигнала булото на невестата. Всички били запленени от нейната неземна хубост. Бащата на жениха погладил брада и сластни мисли нахлули в главата му. Видяла го една старица, която скрита между дърветата, наблюдавала сватбата. Тя била отгледала жениха от малък, но не била поканена на тържеството. Като видяла лицето на свекъра, веднага се досетила какво е намислил. Ужасена възрастната жена пожелала Природата -майка да превърне в камък всички, та да не се случи това, което свекърът си е намислил. А после и тя се превърнала в камък.     Красивата природа на Източните Родопи е предпочитан декор за режисьори и сценаристи. Последният български игрален филм, сниман в Източните Родопи, е   по едноименната новела на Йордан Радичков и мотиви от други негови произведения. За работата над сценария през 2009 г. режисьорът Георги Дюлгеров привлича една млада писателка - дебютантката в киното Кристин Димитрова. В главните роли участват Иван Бърнев и американката Анджела Родел. Оператор е Радослав Спасов. За снимачна площадка Георги Дюлгеров и Радослав Спасов избират \"Каменната сватба\" край Кърджали, също Перперикон, Татул, където са заснети част от специалните сцени с Козела. През 2013 г. около 1000 зрители се събират около природния феномен \"Каменната сватба\", където под открито небе се играе спектакъла \"Самодивска сватба\". 25 артисти се включват в уникалното представление. То е съпроводено от светлинни и звукови ефекти.Публиката е пренесена в магичния свят на същества от българския фолклор. Мистиката е допълнена и от причудливите форми на скалния феномен \"Каменната сватба\". Самата постановка се представя на 2 сцени, а зрителите също са привлечени в спектакъла малко преди финала му, когато участниците им раздават плодове и чаши вино. Със \"Самодивска сватба” тогава е дадено началото на Международния фестивал на изкуствата „Перперикон”.", "date": "2019.01.25", "title": "Кърджалийските пирамиди  разказват древни приказки"}
{"url": "https://www.standartnews.com/regionalni/kukeri-prevzemat-pernik-za-3-dni-383381.html", "text": "В сурвакарско селище черпят гостите с местни манджи Кукери превземат Перник за 3 дни Градът става столица на маскарадните игри Всяка година в последните почивни дни на януари Перник е домакин на пъстро, шумно, впечатляващо и вълнуващо зрелище. И тази година градът е готов да посрещне хилядите маскирани мъже, жени и деца от близо и далеч и още по-многобройна публика за 28-то издание на Международния фестивал на маскарадните игри „Сурва-2019“. Няма съмнение, че макар след пернишкия фест да се роиха още много празници на маскарадните игри, Перник поддържа старателно авторитета си на европейска карнавална столица. \r\nДни преди грандиозното събитие градското ръководство отправи покана да се види красивата и шумна феерия от костюми и маски през двата дни на дефилета. „Обичаят „Сурва“ е вписан в сърцата на поколения българи“, отбеляза зам.-министърът на културата Румен Димитров и поясни, че в Перник може да се видят маски, от всички етнографски области на страната. Също така зрителите могат да се запознаят с различни регионални варианти на маскиране. \r\nМаскарадните игри на кукери и сурвакари са част от българската фолклорна традиция. От 1985 г. \"Сурва\" има статут на международен фестивал, а Перник е приет за член на Федерацията на европейските карнавални градове и обявен за карнавална столица. \r\n\"Заслужава си да посетите Перник и да преживеете магията на „Сурва“, прикани зам.-министърът. \r\nВ „Сурва 2019 ще участват над 1300 маскирани деца което показва, че традицията е жива и ще продължи, подчерта кметът Вяра Церовска и уточни, че както и друга година ще има Сурвакарско селище, което ще предложи възможността не само да се участва и гледа, но и да се вкуси от хубавите гозби, които се правят специално за този обичай. „Тази година фестивалът очаква рекорден брой участници – 7514 с общо 122 групи. От тях мъже – 4168,  жени – 1816, деца – 1357. 19 са групи от чужбина с 433 участници, което означава , че фестивалът ще пребъде. Обичаите си в маскарадните игри ще покажат 19 групи, представители на 9 държави –  Македония, Русия, Португалия, Италия Сърбия, Румъния, Гърция , Словения и Турция“, уточни кметът на Перник. За първи път идва група от Москва Деветчленно жури с председател проф. Георг Краев ще определи носителите на наградите. „Сурва 2019“ е под патронажа на министъра на културата Боил Банов. Празникът, който е в основата на фестивала, е част от нематериалното културно наследство на ЮНЕСКО. \r\nС всяка година програмата става по-разнообразна и по-богата. Организират се  художествени и кулинарни изложби, концерти, творчески ателиета, работилница за маски. И тази година Перник ще събере учени от цялата страна на научна конференция. Те ще представят  30 доклада на тема „Делниците и маските“. \r\nДефилетата се подгряват от младежки маскарад. Рекорден брой ще бъдат и участниците в него тази година - 700 ученици от 21 училища, които са с 200 повече от миналата година. \r\nФестивалните дефилета, както всяко година ще бъдат в събота и неделя от 10 до 17 часа.  Посетителите на фестивала ще бъдат почерпени със сурвакарско ястие, приготвено от популярния шеф-готвач Иван Звездев“. Български и чуждестранни изпълнители ще се изявят във вечерните концерти „Приятели без граници“ и „На мегдана“. \r\nСъпътстваща детска програма е предвидена в събота и неделя в Общинския младежки дом от 11 до 16 часа. Момичетата и момчетата имат възможност да се включат и в три творчески ателиета – да изработят маски, да направят колаж или сурвакар-марионетка. На 25 януари в сградата на Обединения детски комплекс ще отвори врати творческа забавачница „Децата на Сурва“. \r\nРаботилницата за маски, наричана в повечето села „Мечкарница“, отново ще бъде част от програмата. Тя ще бъде отворена през фестивални дни от 10 до 18 часа в Общинския младежки дом. \r\nЗа откриването на фестивала в петък е подготвен  спектакъл „В ритъма на Сурва“, с който тази година ще започне  фиестата.   Факелно шествие, в което ще се включат 40 сурвакари от кв. „Бела вода“, носителите на голямата награда \"Златната маска\" за 2018 г., ще премине през центъра на града. После публиката ще се събере пред Двореца на културата, където ще започне церемонията за откриването. „Очаква ни едно наистина разтърсващо сетивата откриване\", коментира режисьорът на спектакъла Красимир Димитров, който е и създател и продуцент на \"Майсторите на танца\". Тазгодишното шоу е надградено с още известни изпълнители от националния ефир, допълвани от много светлинни, лазерни и пироефекти, които ще накарат зрителите да изпитат въодушевление и истински пир за сетивата. Водещи на вечерта ще бъдат Мария Силвестър и Митко Павлов. В спектакъла „В ритъма на Сурва“ ще вземат участие още изпълнителките на граовски народни песни Ива Давидова и Боряна Василева, както и  популярната  Михаела Филева. Грациите на художествената гимнастика пък ще изненадат публиката с блестящо представление с ленти. Карнавални шапки и сувенири в музея В специална изложба Регионалния исторически музей показва карнавални шапки и сувенири. Експонатите, които перничани и гостите на града ще могат да видят и във фестивалните дни са част от личната колекция на покойния президент на Федерацията на европейските карнавални градове Хенри ван дер Кроон, която приживе той подари на Перник. Дарението включва над 540 предмета и с решение на местния ОбС е предоставено за съхранение на Регионалния исторически музей. Тази година то се експонира за първи път.  Изложбата е под наслов „Да споделиш маскарада” , а сред експонатите са малтийски рицар - талисман на карнавала в Малта, униформите на адютантите на принца на карнавала в Амстердам, кукли, изобразяващи словенски маскарадни персонажи и др. Показан е и портрет на Кроон върху дърво, изработен в Словения, както и неговата фестивална шапка. Хенри ван дер Кроон е почетен гражданин на Перник. В негова памет община Перник е подготвила паметна плоча от черен мрамор, а надписът върху нея гласи „В памет на големия приятел на Перник барон Хенри ван дер Кроон“. Изложба за Сурва в Чикаго В българския център \"Магурата\" в Чикаго беше  открита изложба, представяща автентичния обичай Сурова и фестивала \"Сурва\". Инициативата е в рамките на подписаното споразумение за приятелство и сътрудничество между кмета на Перник Вяра Церовска и Крейг Джонсън - кмет на чикагското предградие Елк Гроув. Експозицията е от снимки на различни автори, уловили впечатляващи мигове от маскарада. Страницата подготви: \r\nРуми Борисова", "date": "2019.01.25", "title": "Кукери превземат Перник за 3 дни"}
{"url": "https://www.standartnews.com/regionalni/pusnakha-v-prodazhba-suvenirni-shalove-s-logoto-na-plovdiv-2019-383369.html", "text": "Сувенирни шалчета с логото на Пловдив - Европейска столица на културата 2019 вече се продават на шест места в града, съобщиха от ОИ „Старинен Пловдив“. Те са на цена от пет лева и могат да бъдат закупени от туристическите центрове на ул. \"Райко Даскалов\" 1, ул. \"Д-р Стоян Чомаков\" 1, ул. \"Цанко Лавренов\" 11, от магазините за сувенири на Римския стадион, Малка Базилика на бул. \"Мария Луиза\" 31А и къща \"Клианти\" на ул. \"Тодор Самодумов\" 3А. \r\nОще при получаването на шалчетата в магазина на Римския стадион, първият клиент е закупил шест броя от артикула, информират от обекта. \r\nВсички сувенири с логото на Пловдив - Европейска столицата на културата 2019 се радват на голям интерес от посетителите, коментират служителите в информационните центрове. Освен шалове, гостите и жителите могат да закупят и други брандирани артикули.", "date": "2019.01.25", "title": "Пуснаха в продажба сувенирни шалове с логото на \"Пловдив 2019\""}
{"url": "https://www.standartnews.com/biznes/vrchikha-germanski-nagradi-na-blgarski-biznesi-383310.html", "text": "Рекорден стокооборот между България и Германия. За миналата година е стигнал 8 милиарда евро. Това стана ясно на церемонията по връчването на ежегодните награди на Германо-българската индустриално-търговска камара. За 15-и път снощи бяха отличени фирми, заслужили признание в 3 категории - \"Голямо предприятие\", \"Малко и средно предприятие\" и \"Социален ангажимент\". Победителите са избрани на база принос за развитието на българо-германските отношения. Президентът на камарата Тим Курт подчерта, че през изминалата година двете държави са имали отлични взаимоотношения и изрази надежда през следващата да стигнат нови върхове. Вицепремиерът Томислав Дончев от своя страна посочи, че Германия е приоритетна експортна дестинация за България. Той отбеляза обаче, че страната трябва да се усъвършенства като място за правене на бизнес. На първо време да облекчи бюрокрацията, а и да си подобри инфраструктурата най-вече в Северна България, за да се привличат там повече чуждестранни инвестиции. Вицепремиерът отчете още размерът на германските инвестиции у нас. „ Близо 150 милиона инвестиции на годишна база през последните три години. Ако вие заедно с нас мислите обаче един хоризонт не от две или три, а от 5 или 6, 7, 8, 9, 15 години напред заедно с вас трябва да се опитаме да направим повече в сферата на образованието, защото стратегическата инвестиция в бъдещето на една държава и нейната икономика, от която сте част, минава през това да създаваме, да отглеждаме качествени кадри“, каза Дончев.", "date": "2019.01.25", "title": "Връчиха „германски“ награди на български бизнеси"}
{"url": "https://www.standartnews.com/biznes/toplofikatsiya-burgas-ead-se-opitvat-da-zadrzhat-tsenata-na-uslugite-383375.html", "text": "В последните няколко години „Топлофикация Бургас“ ЕАД в производството на електро- и топлоенергия използва съпътстващо гориво заедно с основното – природен газ. През 2013 година бе проектиран, построен и внедрен в експлоатация специализиран котел, който работи изцяло на биомаса. Изпълнителният директор инж. Христин Илиев разказа пред флагман, че от Управата на „Топлофикация Бургас“ ЕАД са взели решение да предприемат тази стъпка, тъй като ежегодно цената на природния газ нараства и са в търсене на различни варианти. Според разчетите им вкарването на това ново гориво в производствения микс на Дружеството „Всичко това правим, за да не се налага да подаваме заявление към КЕВР за допълнителни увеличения на цените на предлаганите от нас услуги – електрическа енергия, топлинна енергия и битова гореща вода. Радваме се, че в момента съумяваме да предоставяме на своите абонати не само една качествена услуга, но и една от най-евтините в страната. Ежедневно нашите специалисти проследяват движението на цените на природния газ на световния пазар и за съжаление тенденцията е към непрекъснатото им увеличаване. Надяваме се, че стъпките, които предприемаме, ще ни позволят да работим ефективно. Чрез тях се опитваме да станем по-малко зависими от волатилността на цената на природния газ. Надяваме се вбъдеще да успеем да реализираме планът ни, а именно все по-голяма част от енергийния ни микс да се състой от биомаса.“ – коментира директорът на Дружеството инж. Илиев. Ръководителят на „Топлофикация Бургас“ ЕАД разказа, че в момента в котела, който е изцяло изграден за работа на биомаса, са изгаряни слънчогледови пелети, както и слама и сламени пелети. Той уточни, че калоричността на подобен тип гориво е между 3 400 и 3 700 калории и използването им е една ефективна алтернативна на традиционните методи, използвани в Предприятията, произвеждащи електрическа и топлинна енергия.  ", "date": "2019.01.25", "title": "„Топлофикация Бургас“ ЕАД се опитват да задържат цената на услугите"}
{"url": "https://www.standartnews.com/mneniya/ptuvaneto-s-vlak-nyama-da-poskpva-383359.html", "text": ". Вече е крайно време влакът да започне да гони пътника.  \r\nТова е основното \"символ верую\" на новото ръководство на \"Холдинг БДЖ\", което преди месец пое 130-годишната железопътна компания. Затова и първото разпореждане на новия съвет на директорите на холдинга е поставянето на \"негово величество клиента\" във фокуса на вниманието му. А това означава, че дъщерната компания \"БДЖ - Пътнически превози\" вече трябва да започне да предоставя такава услуга, че клиентът да се чувства обгрижен и да иска винаги да пътува с влак. Това наистина е изключително важно, тъй като от две десетилетия насам и досега с влакове пътуват само хора, които или нямат друга възможност, или ползват някакви преференции. - т.е. те са пенсионери или учащи се, а често - нейни служители, за които услугите са безплатни. Останалите 8% от пътуващите обикновено се качват във влак два пъти - за пръв и последен. С влакове все още пътуват и неголям брой работници на къси разстояния - от близките населени места до големите градове. Така на практика \"БДЖ - Пътнически превози\" няма реални клиенти - тези, които се качват на влак, пътуват \"от немай къде\"! , какво остава да се очаква пък някаква лоялност от клиента! \r\nВсичко това вече явно е ясно в главите на новото ръководство на \"Холдинг БДЖ\", поради което то има смелостта да го обяви публично. И не само да го обяви, но и да посочи как смята да разчисти тези наслоени жп \"авгиеви обори\".  връщането на клиентите към влаковете ще става чрез техническото осигуряване на \"БДЖ - Пътнически превози\" с цел подобряване на комфорта на пътуване. При това задачата трябва да бъде изпълнена така, че да не бъде направен дори и най-малък компромис със сигурността на пътниците. Всъщност затова и досега БДЖ не се съобразява с графика и влаковете правят огромни закъснения именно защото в движение не се пускат вагони и локомотиви, които не са сигурни за движението. Поради това и тази задача ще се развива в пет направления:  . За целта новото ръководство на холдинга ще делегира права на депата сами да организират дейността си възможно най-ефективно. Ще им бъде дадено и правото те сами да разпределят допълнителните възнаграждения на най-отличилите се служители, за да ги стимулират.   - до 12 месеца, на съвременен подвижен състав, който да запълни крещящата необходимост от локомотиви и вагони Положението с липсата на влакове вече наистина е толкова тежко, че ако веднага не се наемат поне 15-20 локомотива и между 30 и 50 пътнически вагона, то и последните клиенти на \"БДЖ - Пътнически превози\" ще избягат. Идеята на новото ръководство на холдинга е наетият подвижен състав да вози пътниците докато бъда проведена процедура и дойдат първите нови влакове, за да се подобри услугата. Става въпрос за запълване на недостига от 15-20 локомотива и 30-50 вагона, или пък на 8-10 мотрисни влака. За целта в кратък срок ще бъде обявена процедура за наемане на съвременен подвижен състав. В региона такъв могат да предоставят румънски жп оператори, а в Европа с такава дейност се занимават холандски лизингови компании. Задачата е до 1-ви юли да бъдат наети и пуснати в движение поне няколко композиции. . Това може да стане единствено в заводи в чужбина, най-вероятно в Румъния, Хърватска или Чехия, тъй като съвместната компания \"БДЖ Кончар\" вече окончателно фалира. . Това е оптималният срок, в който евентуално \"БДЖ - Пътнически превози\" биха могли да получат първите собствени мотриси, след провеждане на открита процедура за покупка на собствени мотриси. Всички проучвания засега показват, че след 2017-а поръчките на нов подвижен състав в Европа нарастват с над 25%, поради което дори и вече да сме избрали доставчик, ще можем да получим собствени новопроизведени влакове/мотриси не по-рано от края на 2023 година. Още повече, че при всички положения \"Холдинг БДЖ\" ще поръча не повече от 40-50 мотрисни влака, което е изключително скромна бройка на фона на огромните поръчки на големи държавни жп оператори като DB, SNCF, PKP, ÖBB и др. Така че ако провеждането на една процедура за избор на доставчик на нов подвижен състав отнеме около 12-15 месеца, а доставката им - около 36-40 месеца, то \"БДЖ - Пътнически превози\" ще може да получи първите си нови собствени влакове не по-рано от средата на 2024 година. Всъщност точно колко и какви мотриси трябва да бъдат доставени, тепърва ще се решава, но не с поглед в небето, а на базата на обективен анализ на пътническия жп трафик в страната.  Освен да улесни закупуването на билети онлайн, включително и от мобилен телефон, от нея се очаква и да даде пълна и обективна информация за пътникопотока по основните жп направления. Най-голям проблем за пускането на системата има т.нар. \"маршрутизатора\" (своего рода изкуствен интелект), който на базата на мигновен анализ трябва да състави най-бързия и най-изгоден за всеки пътник маршрут. Железничари си спомнят, че при предишния опит за частично пускане на системата за онлайн резервации, тя предлагаше покупка на билети от София до Плевен през... Варна! \r\nНа базата на обективните данни от новата билетоиздаваща система ще бъде направен финансов анализ колко и какви мотриси ще бъде най-изгодно да закупи \"БДЖ - Пътнически превози\". Защото в крайна сметка целта е компанията сама да посреща и да обслужва всичките си разходи и задължения, включително и към държавата, а не да продължава още безчет десетилетия да тегне на данъкоплатците. Целта е БДЖ вече да не изпада в ситуацията от времето на покупката на мотрисите \"Сименс\", когато нямаше пари да ги изплаща и взе облигационен заем, който още не е изплатен (б.а. - средствата за тях най-сетне бяха платени на кредиторите, но за сметка на заем от държавата, който все още е дължим)! Новото ръководство на \"Холдинг БДЖ\" ще разчита основно както на повишаване на приходите, така и на несметните средства, които пътническата компания получава като субсидия и капиталов трансфер от държавата. \"Ние нямаме лице да се обърнем към хората и да им кажем, че им вдигаме билетите! Как, на каква база бихме могли да го направим, при положение, че им предлагаме отвратителна услуга\" - коментира новият изпълнителен директор на \"Холдинг БДЖ\" Никола Василев. В момента бързите влакове вземат разстоянието между София и Пловдив между 2 часа и 13 минути и 2 часа и 30 минути. Данните сочат, че Бавното пътуване по това направление ще продължи със сигурност до края на 2023 г., когато би трябвало да бъде готова новата линия София - Елин Пелин - Костенец - Септември. Жп трасето между Септември и Пловдив вече е ново и подходящо за скорости от 160 км/час, но пък \"БДЖ - Пътнически превози\" не разполага с нито една композиция, която да развива такава скорост. Модернизирани са и жп линиите Пловдив - Свиленград - турска граница, Михайлово - Стара Загора, както и немалко участъци между Стара Загора и Бургас. И какво от това, като БДЖ разполага единствено със стар, грохнал и неподдържан подвижен състав?! Затова, след като наеме съвременен подвижен състав, новото ръководство на холдинга планира и да подобри веднага графика за движение на влаковете, а не да чака до средата на декември, когато по традиция става промяната. Наемането на допълнителни композиции обаче означава и поява на необходимост от машинисти. А през последните години машинистите на \"Холдинг БДЖ\" по традиция изтичаха както към столичния \"Метрополитен\" АД, така и към новопоявилите се 12 частни жп превозвачи, и то не само заради по-високото заплащане, а също и заради по-добрите условия на труд там.  , над които вече започва да умува новото ръководство на \"Холдинг БДЖ\". Още повече, че не след дълго предстои пускането на третият лъч на метрото, а това означава, че на столичния \"Метрополитен\" ще са необходими още немалко локомотивни машинисти. Поради това новите шефове на холдинга вече обмислят как да стимулират машинистите така, че те да останат в холдинга. Още повече, че докато договаря наемането на нови локомотиви или мотриси, БДЖ ще трябва да привлече и допълнително машинисти, които да обучи за работа на новата техника. \r\nРазбира се, всичко това засега звучи като едни прекрасни обещания на новото ръководство на БДЖ. Остава да видим дали те ще се реализират.  ", "date": "2019.01.25", "title": "Пътуването с влак  няма да поскъпва"}
{"url": "https://www.standartnews.com/biznes/kmett-na-bansko-kakvo-oshche-iskate-zeleni-gospoda-383311.html", "text": "\"Какво още искате \"зелени\" господа?\" - това е въпросът, с който кметът на община Банско Георги Икономов се обръща към екоактивисти, които вчера са внесли в Министерския съвет доклад, с който призовават да се разработи визия за опазване на природното богатство, предаде БТА. \"Нима не знаят, че имаме действаща Национална стратегия за устойчиво развитие на туризма с хоризонт до 2030 година, приета от Министерския съвет през 2014 г.?, заявява кметът на Банско по този повод. Нима не знаят, че има изработени планове за развитие на нашия регион на общинско, областно и регионално ниво в изпълнение на Закона за регионалното развитие? Ако не знаят, да прочетат!\" - е съветът, с който той се обръща към \"зелените\" екоактивисти. Според кмета на Банско, авторите на доклада \"просто хвърлят в пространството поредната манипулация, с която да продължат да държат в режим на \"изчакване\" развитието на планинските региони в България. Според него в тези стратегии е казано всичко и те са предостатъчно. \"Имаме и съдебни дела, протести, безспирно говорено без чуваемост, имаме изгубени години...Стига!\", категоричен е Георги Икономов. Според него \"това наистина е преломен момент, в който ще стане ясно дали България иска да има планински туризъм или не и че не е \"нужно да откриваме топлата вода\". \"Имаме примера на редица близки и по-далечни планински държави, заявява още кметът на община Банско. Нека стартираме процеса на здрава основа с адекватни закони! За да не остава място за спорове! За да не остава място за \"зелен\" популизъм!\", казва в заключение Икономов.", "date": "2019.01.25", "title": "Кметът на Банско: Какво още искате \"зелени\" господа?"}
{"url": "https://www.standartnews.com/biznes/v-petbchniya-standart-bnb-traditsiyata-tezhi-poveche-ot-zlato-383360.html", "text": ": \r\n--------------------------   Сякаш човек се е докоснал до един потаен и скрит свят в центъра на столицата. Нищо в интериора на сградата не е променяно след построяването й. Подредбата в кабинета на гуверньора е запазена от 30-те години на миналия век. Единствената новост е настолен компютър на бюрото му. Най-голямата зала в БНБ е 108, където се провеждат заседанията на Управителния съвет. Стените са разделени на пана, тапицирани с червени тапети. Във вътрешното оформление са използвани ясен, дъб и орех. Сградата на БНБ впечатлява не само с архитектура и автентичност, но и с часовника, който е в чакалнята. Той е първият с електронна система за управление на часовници в България. Сградата, в която сега се помещава централното управление на БНБ, е построена между 1934 и 1939 г. Проектът е дело на  известните по онова време архитекти Иван Васильов и Димитър Цолов. На 20 октомври 1935 г. е положен основният камък. Заедно с него е вложено и послание, запазено в архивите на банката. По това време управител е Добри Божилов. На събитието присъстват министър-председателят Андрей Тошев и Георги Кьосеиванов, министър на външните работи. Снимки от годините на Втората война показват БНБ такава, каквато я виждаме и днес. Димитър Цолов изучава американския опит, а арх. Иван Васильов - европейския, в изграждането на защитени хранилища за пари и злато. Резултатът е впечатляващ. Сградата е изградена в строг класицизъм. Интериорът и екстериорът са решени чрез принципите на модернизма – с проста и ясна геометрия. Вътрешната украса е правена по концепция на проф. Михайло Парасчук. \r\nСредт най-забележителните детайли от интериора са витражите, които са дело на Дечко Узунов, проф. Иван Пенков и Марин Маринов. \r\nВ сградата на БНБ има вечен огън в памет на служителите на банката, загинали в Балканската, Междусъюзническата и Първата световна война. На паметна плоча са изписани имената на служителите и заеманите от тях длъжности. \r\nПрез 1978 г. сградата придобива статут на архитектурен и художествен паметник на културата с национално значение.  \r\nИсторията на БНБ е всъщност прочит на стопанския живот на България от Освобождението до наши дни.  \r\nНа 4 април 1879 г. е назначен първият управител - Лудвиг Карбоньор, служител от Министерството на финансите на Русия, по това време на служба в България. На 23 май БНБ е официално открита от Карбоньор. На тържеството присъства княз Ал. Дондуков-Корсаков. Карбоньор остава на поста до 1 юли същата година. Той е единственият чужденец, заемал най-висшия ръководен пост в централната ни банка.  На 6 юни държавата внася в БНБ 8 687 043 франка, от които 2 000 000 са за нейния капитал. Това е първата парична операция на банката.  \r\nНа 1 юли за управител е назначен Георги  Желязкович. През 1880 г. е приет Закон за правото за рязане на монети в Княжеството, с който се създава и българската парична единица - левът - и се утвърждава монополното право на банката в тази област. През следващата година са отсечени първите български монети от 2, 5 и 10 стотинки. Пет години по-късно е приет първият закон, уреждащ статута на БНБ. Освен обичайните за централните банки дейности, като емитиране на пари и обслужване и кредитиране на правителството, тя има възможност да извършва депозитни и кредитни сделки с други лица, подобно на търговска банка. По-късно през същата година са пуснати в обращение първите банкноти.  На стените на банката има портрети на всички нейни управители – най-младият е Георги Желязкович, а най-дълго на поста е бил Христо Чакалов. Вела Луканова е единствената жена, стояла начело на БНБ. Добри Божилов пък е единственият гуверньор, който се изкачва от най-ниското до най-високото ниво в йерархията. През 1902 г. той постъпва в банката като книговодител, а през 1922 г. става неин ръководител, като заема поста до 1944 г. с известни прекъсвания. През 1945 г. е посочен като главен виновник за неизплатения дълг на Германия към България от 75 млрд. лева, осъден е на смърт и е екзекутиран. През 1991 г. е приет нов Закон за БНБ, който отново дава относителна автономия на банката. Въпреки това тя е подложена на натиск от правителството да финансира бюджетния дефицит с емитиране на пари и да се намесва на валутния пазар, за да поддържа курса на лева. Това довежда до финансовата криза от 1996-1997 г., след което в страната е въведен Валутен борд. Със закона от 10 юни 1997 г. е въведен фиксиран курс на лева към германската марка чрез ограничаване на паричните емисии до размера на валутния резерв на Емисионното управление на БНБ. Банката няма право да кредитира пряко правителството, а възможностите й за кредитиране на търговските банки са силно ограничени.  През 1998 г. е открита Печатница на БНБ в София. Тя трябва да произвежда българските банкноти, както и ценни книжа с относително висока степен на защита. През 1999 г. е извършена деноминация на лева.  От 1 януари 2007 г. БНБ е част от Европейската система на централните банки.  Настоящият управител на БНБ Димитър Радев е избран от 43-то Народно събрание за шестгодишен мандат, считано от 15 юли 2015 година. ", "date": "2019.01.25", "title": "140 г.:  В БНБ традицията  тежи повече от злато "}
{"url": "https://www.standartnews.com/biznes/karanikolov-se-sporazumya-s-trgovtsite-na-goriva-383383.html", "text": "\"Министерството на икономиката стои зад решението на Министерския съвет към Народното събрание от сряда да отложи приемането на закона за горивата с шест месеца. Имаме конкретни предложения за корекция на Закона, те са  изпратени до всички заинтересовани от него страни и институции и получаваме техните коментари\", заяви министърът на икономиката Емил Караниколов пред журналисти след срещата си с представители на Националното сдружение на търговците и превозвачите на горива (НСТПГ). \"Всички се обединихме около това, че трябва да има закон и всички да са регистрирани по него. Тези, които не го направят, означава, че са в сивия сектор\", коментира Караниколов. Той информира, че в понеделник продължават срещите с работодателските организации, а във вторник със земеделските организации. Министър Караниколов отправи апел към Народното събрание да отложи влизането в сила на закона, такова, каквото е предложението на Министерския съвет. Той посочи, че очаква следващата сряда МС да гласува отлагането на законопроекта с шест месеца. \"Имаме възможност да се съберем и да обсъдим всички дадени до момента конкретни предложения. Колкото по-бързо направим това, толкова по-бързо ще имаме работещи и балансирани текстове. Ще търсим и политическа подкрепа\", коментира министърът. Той добави, че групата на \"Атака\" вече е поискала среща със сдружението, както и Валери Симеонов от НФСБ. \"За един такъв секторен закон трябва да има диалог и чуваемост, каквито са налице. Министерството на икономиката ще бъде само медиатор при изработването на закона, но той трябва да се реши от бизнеса - било то малък или голям\", каза още министърът. \"Днес е един добър ден за нас\", коментира Симо Симов, говорител на Националното сдружение на търговците и превозвачите на горива. От сдружението благодариха на министър Караниколов за решението законът да бъде отложен с шест месеца и декларираха готовност активно да участват в изработването му. Той каза още, че задължително ще настояват в закона нелегалната търговия с горива да се криминализира - и за тези, които продават и за тези, които купуват. Малките търговци на горива ще настояват още всички бензиностанции да са равнопоставени при търговията и да се отчитат към НАП всеки 7 секунди, както това важи за малките. За целта трябва да се направи промяна в касовите апарати, както и при измервателните уреди в цистерните. В противен случай ще се създават монополи, каза Симов.", "date": "2019.01.25", "title": "Караниколов се споразумя с търговците на горива"}
{"url": "https://www.standartnews.com/balgariya-politika/blgariya-zove-za-nenasilie-vv-venetsuela-383343.html", "text": "Призивът на България е за ненасилие, успокояване на ситуацията и за бърза демократизация във Венецуела. Това заяви пред журналисти в парламента вицепремиерът и външен министър Екатерина Захариева в отговор на журналистически въпрос. Тя призова да се чуят призивите на гражданите на Венецуела за демократични избори за президент, така че да може участниците в тях да имат равен старт. Захариева припомни, че по време на демонстрациите е имало доста задържани лидери на опозицията, депутати, граждани. Призоваваме за спазване на демократичните стандарти и ненасилие срещу демонстрантите, изтъкна първият ни дипломат. И добави, че венецуелците имат право по демократичен път да изразяват своите политически и граждански права. В същото време, посочи Захариева, трябва и да се пазят каналите за комуникация, тъй като във Венецуела има един милион европейски граждани, повечето венецуелци са с двойно гражданство, основно испанско, португалско, италианско. Не случайно много пъти Съветът и външните министри на ЕС са обсъждали ситуацията там, обясни външният ни министър. България като част от европейското семейство счита, че националната асамблея е легитимно избран демократичен орган, подчерта тя. В същото време изборите за президент м.г., по думите й, повдигали много съмнения за нарушения и неспазване на демократичните стандарти. Вицепремиерът отбеляза, че ситуацията във Венецуела е изключително тежка и напрегната повече от година. Хуманитарното положение също било нелеко - над 2,5 млн. бежанци-венецуелци имало в съседните държави, а по неофициални данни са над 4 милиона.", "date": "2019.01.25", "title": "България зове за ненасилие във Венецуела"}
{"url": "https://www.standartnews.com/biznes/namalyava-falshifitsiraneto-na-evrobanknoti-383404.html", "text": "През второто полугодие на 2018 година са изтеглени от обръщение около 262 000 фалшиви евробанкноти, което е с 13% по-малко в сравнение с първото полугодие и с 27,8% по-малко в сравнение с втората половина на 2017-а година, показва последен доклад на Европейската централна банка. Вероятността от получаване на фалшиви банкноти е в действително много малка, тъй като броят на фалшификатите остава много нисък в сравнение с броя на истинските банкноти в обръщение, което нараства постоянно с темпове, превишаващи растежа на БВП на еврозоната, откакто беше въведено еврото. През 2018-а година броят и стойността на евробанкнотите в обръщение нараснаха съответно с около 4,0% и с 3,7%. Сега в обращение има над 22 милиарда евро банкноти с обща стойност от около 1,2 трилиона евро. През второто полугодие на миналата година банкнотите с номинал от 20 и от 50 евро продължават да бъдат най-фалшифицирани, като представляват над 80% от всички фалшификати. Повечето фалшификати (или цели 96,7%) са открити в страните-членки на еврозоната. Останалите открити фалшиви банкноти са разделени между държавите-членки на ЕС, които обаче са извън еврозоната (или 2,2%) и други части на света (или 1,1%).", "date": "2019.01.25", "title": "Намалява фалшифицирането на евробанкноти"}
{"url": "https://www.standartnews.com/balgariya-politika/mareshki-nastoyava-ofitsialno-da-podkrepim-maduro-383348.html", "text": "ВОЛЯ  категорично подкрепя демократично избрания президент на република Венецуела Николас Мадуро. Смятаме за недопустима каквато и да било намеса във вътрешните работи на Венецуела от страна на други държави, заяви в декларация от името на парламентарната група зам.-председателят на парламента и лидер на ВОЛЯ Веселин Марешки. По думите му, венецуелският народ има свободата и правото сам да избира пътя на своето развитие и своите ръководители. ВОЛЯ застава на страната на венецуелския народ и осъжда всякакви опити да му се налагат решения, взети от задкулисието или от някакви политически лаборатории. Марешки призова външният министър Захариева и парламента да излязат с официална позиция в този смисъл и България да покаже своята съпричастност към демократичните ценности. „Сегашните лидери на ЕС заеха страхливи, размити, политически „коректни“ позиции, които за пореден път показват, че съюзът има нужда от голяма промяна, за да може да покаже сила и независимост“, категоричен беше Марешки.", "date": "2019.01.25", "title": "Марешки настоява официално да подкрепим Мадуро"}
{"url": "https://www.standartnews.com/biznes/skpiyat-tok-blokira-rsta-na-zaplatite-383377.html", "text": "Скъпият ток, който индустрията трябва да плаща заради скоковете на свободния пазар, ще ограничи ръста на заплатите тази година. Това заяви председателят на АИКБ Васил Велев пред Канал 3. Очакваният двуцифрен ръст няма да се реализира заради „абсолютно ненормалната“ ситуация в енергетиката ни. Той даде пример с цената на електроенергията, която фирмите, които той управлява, са платили през декември с 10% нагоре. „Ако предприятието например плащаше досега 100 000 лв., сега фактурата за електричество бе с 10 000 лв. повече“, обясни той. Според него е абсурдно да има криза в българската енергетика, цените на тока да са двойно по-високи, без да има дефицит на производствени мощности. Според него в енергийния сектор има държавен картел. Това е категоричен факт. Подали сме жалба до КЕВР по този въпрос, на пазара доминират държавните производители с 82% дял, цените, по които продават, са 2 пъти по-високи от референтните, които са направени за бита. Когато на борсата има един доминиращ играч като БЕХ с трите му дружества, това не е истински пазар. Има монопол на борсата, цената на нея се определя от монополист-продавач, категоричен е Васил Велев. \r\n  \r\n ", "date": "2019.01.25", "title": "Скъпият ток блокира ръста на заплатите"}
{"url": "https://www.standartnews.com/biznes/khora-na-mvf-se-zapoznakha-blgarskata-energetika-383386.html", "text": "Министърът на енергетиката Теменужка Петкова разговаря с представители на Международния валутен фонд, които са на ежегодна мисия в България. Тема на дискусията бе актуалното състояние на енергийния сектор в страната и по-специално – бъдещето на топлоелектрическите централи, либерализацията на пазарите на природен газ и електроенергия, както и перспективите за изграждане на АЕЦ „Белене“. „България не е готова да замени въглищните централи с друг тип производители“, каза Петкова, подчертавайки стратегическото значение на ТЕЦ-овете за енергийната сигурност и конкурентоспособността на икономиката. Тя отбеляза, че произведената от тези базови мощности електроенергия представлява над 40% от цялата електроенергия в страната, като през зимата този процент достига до 60.  Сериозно предизвикателство пред работата на тези централи е непрекъснато повишаващата се цена на въглеродните емисии, отбеляза Петкова, давайки за пример ръста на цените в рамките на 2018 г. – от 8 до 22 евро/тон. Състоянието и предизвикателствата пред газовите доставки в страната също бе тема от особен интерес за гостите от МВФ. В рамките на разговора енергийният министър изтъкна, че основните приоритети на ЕС в областта на енергетиката са залегнали и в управленската програма на българското правителство – сигурност на снабдяването и диверсификация на източниците и маршрутите. В изпълнение на тези приоритети правителството работи активно по няколко проекта, които ще осигурят разнообразяване на енергийните източници и конкурентни условия не само в България, а и в целия регион на Югоизточна Европа. Предстои старта на изграждането на междусистемната връзка Гърция-България, която е част от Южния газов коридор. Тя ще ни даде възможност за алтернативни доставки от каспийския регион, каза Петкова. Тя изтъкна и предстоящото участие на българската страна в проекта за изграждане на терминал за втечнен природен газ край Александруполис, както и търсенето на природен газ в черноморския шелф. Напредъкът по проекта АЕЦ „Белене“ също бе във фокуса на интерес на експертите от МВФ. Министър Петкова разясни пред тях основните етапи на процедурата за избор на стратегически инвеститор, която се очаква да бъде обявена през м. февруари. Българската държава разполага с площадка за централата, оборудване, лицензи. В отговор на въпрос от представителите на МВФ, енергийният министър изброи компаниите, които до момента са проявили интерес към проекта – китайската CNNC, Корейската хидроатомна корпорация, френската „Фраматом“, както и американската „Дженерал електрик“, която би могла да е инженер на проекта и доставчик на турбините и трансформаторите. Министър Петкова представи пред експертите от Международния валутен фонд и напредъка, свързан с либерализацията на електроенергийния пазар в страната. Създаването на Българската независима енергийна борса през 2015 г. и включването на различни сегменти за търговия осигуряват широки възможности за пазарна реализация на произведената електроенергия, подчерта Петкова. За пълноценното функциониране на свободен електроенергиен пазар, на дневен ред е защитата на уязвимите потребители. За тази цел е разработен конкретен механизъм с критерии за определяне на тази група хора и мерки за тяхната защита.", "date": "2019.01.25", "title": "Хора на МВФ се запознаха с българската енергетика"}
{"url": "https://www.standartnews.com/biznes/sheft-na-bnb-dovolen-ot-bankite-prez-2018-g-383395.html", "text": "Банковият сектор през 2018 г. продължи да поддържа високи равнища на капиталова адекватност и ликвидност, като заедно с това генерира исторически висока годишна печалба. Това пише в публикация на Димитър Радев, управител на БНБ, в последния бюлетин на Асоциацията на банките в България. Депозитите в банковата система се увеличаваха, кредитирането нарастваше, а делът на необслужваните кредити намаляваше. Положителната динамика в сектора като цяло очакваме да продължи и през 2019 г., посочва Димитър Радев. Кредитните портфейли представляват първостепенен източник на оперативен доход за банките у нас, но растежът на кредита по дефиниция е съпроводен с поемане на нов риск. В настоящия етап на кредитна експанзия, банките трябва да продължат да полагат адекватни усилия за управление на натрупващия се в техните баланси кредитен риск, отчита управителят на Централната банка. Голяма част от последните действия на централната банка, в качеството й на регулатор и надзорен орган за банковата система, е фокусирана върху риска, свързан с банковото кредитиране. Управителният съвет на БНБ взе решение за активиране на антицикличния капиталов буфер от тази година. През декември 2018 г. Народното събрание прие законови промени, предложени от БНБ, които предоставят на Централната банка допълнителен инструментариум от мерки, свързани с кредитирането. Тук влизат нови правомощия за БНБ да изисква ограничения за съотношението между кредит и обезпечение или между кредит и доход на кредитополучателя, пише в статията. Вероятността от материализиране на кредитния риск би нараснала особено при забавена икономическа активност или конюнктура, която е по-неблагоприятна от наблюдаваната през последните няколко години. Към момента виждаме все по-силни индикации за възможни проблеми и повишена несигурност - на глобално ниво и в еврозоната - които по определени канали биха могли да донесат негативни ефекти и у нас, смята Димитър Радев. Тази година ще премине също под знака на прегледа на активите и стрес теста в няколко банки. Намираме се на фазата на приключване на подготовката за практическото извършване на тези процеси. Те се ръководят от Европейската централна банка, но с активното съдействие от страна на БНБ. Прегледът на активите, стрес тестът и синхронизирането на надзорните ни практики с Европейската централна банка са много важен, макар и не единствен, елемент от усилията, свързани с плановете на България за включване на лева във валутния механизъм ERM II и за присъединяване на България към Единния надзорен механизъм. Тези стратегически стъпки следва да бъдат реализирани едновременно, съгласно плана и договореностите с европейските ни партньори, отчита управителят на БНБ.", "date": "2019.01.25", "title": "Шефът на БНБ доволен от банките през 2018 г."}
{"url": "https://www.standartnews.com/svyat/vdiganeto-na-likhvite-pod-vpros-383411.html", "text": "Двама от водещите кандидати за поста на председател на Европейската централна банка (ЕЦБ) дадоха скептична оценка за възможността на институцията да увели лихвените проценти през тази година, пише investor.bg. Беноа Кьоре и Франсоа Вилерой дьо Гало заявиха пред Bloomberg в Давос, че ЕЦБ все още прави оценка на икономическото забавяне на еврозоната и вероятното увеличаване на лихвените проценти ще зависи от тази оценка. Тяхното мнение може да се окаже решаващо, тъй като освен членове на Управителния съвет на банката, те сигнализираха и че са готови – ако бъдат поканени, да поемат поста на сегашния председател на ЕЦБ Марио Драги, чийто мандат изтича през октомври. Изказването им в рамките на Световния икономически форум идва ден, след като ЕЦБ заяви, че рисковете за икономическия растеж на еврозоната са се влошили. Но въпреки оценката, банката запази паричната си политика без промяна, включително и плановете за това докога лихвените проценти ще останат без промяна. „Няма да предприемем ход преди да мине лятото. Може да променим периода, може да го удължим“, посочи Кьоре. „Ако в някакъв момент видим пазарни очаквания, които не са в синхрон с начина, по който виждаме икономиката, то тогава ще трябва да реагираме и ще коригираме своите насоки. И наистина може да се наложи да го направим в някакъв момент“, допълни той. По думите му, все още е прекалено рано да се каже дали лихвените проценти ще бъдат увеличени през 2019 г., тъй като икономистите все още се опитват да разберат „естеството на шока“. Дьо Гало, гуверньор на Френската централна банка, посочи, че прогнозите на ЕЦБ по всяка вероятност ще бъдат понижени още при следващата оценка през март, а затягането на паричната политика ще зависи от това как ще се развият прогнозите. „Ще зависи от състоянието на икономиката“, заяви Дьо Гало, който допълни, че банката ще продължи да стимулира икономиката, но ще бъде „много прагматична“ при изпълнението. На въпроса дали би искал да застане наело на ЕЦБ Кьоре отговори лаконично: „Кой не би искал?“, но допълни, че това не е решение, което той ще вземе. Дьо Гало пък посочи, че „не зависи от нас, зависи от политическите лидери“, без обаче да изключва себе си като вероятен наследник на Драги. Следващият председател на банката ще трябва да се справи с премахването на финансовите стимули от времето на кризата, но и евентуално със следващото икономическо отслабване.  Данните за икономиката на 19-те страни от еврозоната през последните месеци са разочароващи на фона на по-слабият растеж в Китай и продължаващото търговско напрежение, които заедно натежават върху търсенето.  Други централни банки също се готвят да направят крачка назад. Дори Федералният резерв изпрати сигнал за възможно замразяване на лихвените увеличения, особено след острите критики на президента Доналд Тръмп по въпроса. \r\n ", "date": "2019.01.25", "title": "Вдигането на лихвите под въпрос"}
{"url": "https://www.standartnews.com/kultura/kamenarov-iska-nova-misiya-za-obshchestvenite-medii-383323.html", "text": "Обществената мисия на публичните медии трябва да бъде официално предефинирана, заяви тази сутрин пред БНР генералният директор на БНТ Константин Каменаров. „Обществената мисия не е дотам изчерпателно дефинирана. Също така тя не е константа, във времето тя се променя. Тя трябва да бъде официално предефинирана. Това е въпрос не на медиите, а на самата държава. Не можем да работим с понятия от преди 20-30 години. Просто ще изпаднем в една недотам приятна самозаблуда, ако го направим това. Има много тънък момент – рейтинг и обществена мисия. Медийният продукт е скъп продукт. За да бъде качествен – това допълнително оскъпява. Има един тънък момент между качество – рейтинг – зрителски навици и т.н. Много е тънък този лед. Според мен това е сърцевината на необходимостта да се предефинира обществената мисия и да се сложи на ясни основи, които извън всичко друго са и финансови“, обясни той в предаването \"Преди всички\" по Хоризонт. Принципът при нас е \"съдържанието е всичко\", категоричен бе Каменаров и добави: „Във време, в което все по-любопитно и все по-наложено става съдържанието, произвеждано от отделни частни хора – интересно се изместват акцентите. Едно е съобщаването, друго е тълкуването, трето е постигането на наситена информираност, четвърто е налагането на недотам стандартно възприятие на новини. Имаме съвсем явна световна тенденция на произвеждането на абсолютно фалшиви неща. Борбата с това е безмилостна“. Философията на съществуването на обществената телевизия предполага да предложи и да обезпечи представителност на всички видове групи – социални, обществени, възрастови и т.н., каза още директорът на Националната телевизия: \"В това отношение се справяме доста добре. Към нас има очаквания и задължения, които няма към нито един комерсиален оператор, което е нормална практика. Разнообразието, което предлагаме, е голяма част от нашата сила и нашата реална алтернатива на всичко друго. БНТ е единствената телевизия, която може да си позволи и го прави – да произвежда продукти и формати, които нито един комерсиален оператор няма да направи, защото те не са печелещи във финансово изражение“. От гледна точка на новите технологии – нямаме алтернатива, освен да се пригодим към нея, категоричен бе още Константин Каменаров.", "date": "2019.01.25", "title": "Каменаров иска нова мисия за обществените медии"}
{"url": "https://www.standartnews.com/svyat/nato-otvarya-aviobaza-v-albaniya-383401.html", "text": "НАТО  официално започна работа в Кучова, Албания, за изграждането на първата авиобаза в Западните Балкани, съобщиха от Министерството на отбраната на страната, цитирани от SeeNews. Новината дойде след срещата в Тирана на министърът на отбраната Олта Джака с командир генерал Тод Уолтърс. Работата ще продължи пет години. \"Въздушната база в Кучова има уникални характеристики, а съществуващата писта е на удобна географска позиция\", заяви Уолтърс. НАТО  ще инвестира над €50 милиона в първата фаза на модернизацията, заяви през август премиерът Еди Рама. \"Кучова ще служи и като национална база за Албанските военновъздушни сили\", казва още той. Кучова ще служи като поддържаща база за НАТО.", "date": "2019.01.25", "title": "НАТО отваря авиобаза в Албания"}
{"url": "https://www.standartnews.com/svyat/grtsiya-prizna-republika-severna-makedoniya-383368.html", "text": "Споразумението предвижда промяна на името на македонската държава на Република Северна Македония.   .", "date": "2019.01.25", "title": "Гърция призна Република Северна Македония"}
{"url": "https://www.standartnews.com/svyat/razmiritsi-pred-parlamenta-v-atina-383305.html", "text": "До късно в четвъртък вечер продължиха разгорещените дебати в гръцкия парламент за Преспанския договор за новото име на Македония.  Повече от 130 души са задържани заради размирици пред парламента в Атина. Около 2500 протестиращи се бяха събрали пред сградата по време на обсъжданията. Някои демонстранти хвърляха запалителни бомби и камъни срещу служителите на реда. А те отвърнаха със сълзотворен газ. Вотът по ратификацията трябваше да се проведе в четвъртък, но беше отложен за петък. Недоволни от новото име на Македония свикват нов протест пред парламента.", "date": "2019.01.25", "title": "Размирици пред парламента в Атина"}
{"url": "https://www.standartnews.com/kultura/dimo-ot-pif-se-izpovyadva-v-teatr-azaryan-383333.html", "text": "Актьорът певец Димо Стоянов излива душата си в /моно/спектакъла „Кой прибира  сутрин звездите“. Каква е връзката между P.I.F. и легендарните Queen? Кой е най-ценният съвет за шоубизнеса, който баба може да даде на внука си? Тежи ли изборът да бъдеш музикант в България? Това са само някои от въпросите, на които артистът ще отговори на 27 февруари в НДК. След успешно турне из страната  постановката се завръща на голяма столична сцена в театър „Азарян“. Престижното арт пространство се превръща в репетиционна на група P.I.F. Под режисурата на Мария Банова и с помощта на Иван Велков (китари), Христо Михалков (бас) и Мартин Профиров (барабани) Димо ще преведе публиката през различните етапи от живота си. Представлението е изградено от шест монолога, в чиито теми всеки може да открие себе си – за детството, самотата, славата, любовта и магията да си родител. Зад силния емоционален заряд и интелигентната самоирония в текста стоят усилията на Здрава Каменова и Димо.  Между всяка от изповедите звучат някои от  най-обичаните песни на P.I.F. - „Огън“, „Оставам тук“... С глас в „Кой прибира сутринт звездите?“ се включва и Китодар Тодоров-Кито.„Разказът върви и с театър, и с музика - изкуствата, в които намирам центъра си. Разказвам живота си на сцената, защото на нея се чувствам като у дома си. Това е моята професия, това съм учил – да бъда ощастливител. Да създавам неща, които карат хората да се чувстват по-добре и им връщат усещането за нормалност“, споделя Димо.", "date": "2019.01.25", "title": "Димо от P.I.F. се изповядва в театър „Азарян“"}
{"url": "https://www.standartnews.com/kultura/grafa-lyubo-i-orlin-otnovo-zaedno-383335.html", "text": "Графа, Любо Киров и Орлин Павлов представят новия си проект “Приятели завинаги”. Тримата обичани изпълнители се завръщат с обща песен 8 години след “Заедно”, която влезе в учебниците по музика. Те отдавна обсъждат идеята за нов съвместен сингъл, но 2019 е годината, в която видеото към песента “Приятели завинаги” вече e факт.  Те са посветени на  30-годишнината от приемането на Конвенцията за правата на детето под егидата на УНИЦЕФ. Графа, Любо и Орлин винаги са заставали зад обществени и социални каузи и с радост подаряват “Приятели завинаги” на международната институция. Графа, който е автор на музиката и аранжимента, от години е посланник на добра воля на УНИЦЕФ в България. Текстът на песента написва съвместно с Любо, който споделя: \"Този проект се роди наистина от голямо приятелство. През годините се доказахме не само в музиката, но и в най-важните човешки моменти помежду си, което за мен е по-важния успех\", а Влади Ампов допълва: “Изключителна рядкост е трима артисти в шоубизнеса да останат приятели. Това ни вдъхнови за текста на песeнта.”. “Добрите приятели са като добрата музика, остават завинаги в сърцата”,  описва Орлин Павлов отношенията между тях и лекотата, с която се случват съвместните им проекти. Видеото е на Люси Иларионов, който ни разказва история за трима приятели ученици, преплетена с комични ситуации и препятствия, през които Графа, Любо и Орлин трябва да преминат, за да стигнат на време за общия си концерт.  През цялото време режисьорът ни показва красиви кадри от чудни кътчета в България. “Приятели завинаги” поставя началото на новата година за тримата изпълнители – Графа съвсем скоро ще е в ефир като треньор в „Гласът на България“,  Любо ще изнесе голям концерт на 28 февруари в НДК, а Орлин  планира национално турне, но в момента е най-щастливият татко с току-що родената си дъщеричка Елизабет.", "date": "2019.01.25", "title": "Графа, Любо и Орлин отново заедно"}
{"url": "https://www.standartnews.com/kultura/festivalt-surva-zapochva-v-pernik-383315.html", "text": "Рекорден брой участници ще представят своите традиции и обичаи в 28-о издание на международния фестивал на маскарадните игри \"Сурва\", който се отрива днес от 18 ч. в Перник. Очакват се над 7500 участници от 9 държави. Фестивалът ще бъде открит с грандиозен спектакъл пред Двореца на културата в града. Началото на състезателните дефилета е на 26 януари от 10.00 часа, като те ще продължат и в неделя. През 2015 г. празникът \"Сурва\" е вписан в представителния списък на ЮНЕСКО за нематериалното културно наследство на човечеството.", "date": "2019.01.25", "title": "Фестивалът \"Сурва\" започва в Перник"}
{"url": "https://www.standartnews.com/balgariya-politika/emil-khristov-s-udari-pod-krsta-se-pechelyat-izbori-no-ne-i-khorata-383392.html", "text": "------------------------------------------------------------------------------------------------- - Обяснявам си го единствено и само с непрекъснатите скандали и ударите по парламента от опозицията. Обяснявам си го и с ударите, които парламентът получава от президентската институция. А парламентът e в основата на демокрацията в България. Нека припомним на всички любители на политическата екзотика като президентска република например, че Конституцията на България започва с парламента, а не с президента. Непрекъснатото търсене на поводи да бъде атакуван по принцип парламентаризма в България могат да доведат единствено само до болки за българското общество. \r\nКогато говорим срещу българския парламент на практика говорим срещу устоите на Конституционната република, говорим срещу милиони български граждани, решили да подкрепят точно тези партии, които са тук. Признавам, че ние като политици не винаги сме носители на най-доброто. Но винаги трябва да има мисъл, както в нас, така и в медиите, така и в цялото ни общество, че парламентът - това са устоите на държавата. И ние нямаме никакво право да рушим крайъгълния камък на българската демокрация.  - Както много пъти сме се убеждавали, когато опозицията реши да пречи на нормалната работа, никой не може да я спре. Дори самата тя не може да се спре, защото лошото явно е заразно, то я привлича.  Ние, като управляваща партия, ще се стремим предизборните страсти да не влизат в парламента. Всеки от нас е тук с определени виждания. Аз също искам да дам най-доброто от себе си, за да може моята партия да постигне най-висок резултат на изборите, да имаме най-много евродепутати. Но ще се стремя през цялото време да не допусна моят стремеж  да не повлия на работата ми като зам.-председател на парламента и на отношенията ми с колегите.  - Не сме говорили на тази тема, все още е много рано. - Ние започнахме новия сезон с нещо изключително позитивно - парламентът даде мандат на правителството да преговаря с правителството на САЩ за придобиване на нов боен самолет за ВВС. Както стана дума, правителството изпълнява своя програма, в която има и законодателна част. Народните представители също имат законодателна инициатива и ние вече работим по някои законопроекти, но все още сме в процес на съгласуване. Ще се стремим да избегнем това, което премиерът Борисов отбеляза на националната предизборна среща с актива на ГЕРБ през уикенда - понякога да влизат \"сурови\", недобри обмислени предложения.  - Когато става дума за национална сигурност, когато става за отбрана и въоръжени сили, не би трябвало да се говори за тази или онази партия. По тази тема българските политици в парламента трябва да говорят на един език. Армията е на България. Националната сигурност не е приватизирана нито от ГЕРБ, нито от БСП, нито ДПС. Тук става дума вече за отговорност, партийна отговорност. Става дума и за лична отговорност. Подкрепяйки едно решение, всеки от нас застава на страната, на която той е преценил, че е правилна. БСП например на думи подкрепя превъоръжаването на армията, но на практика те се стремят да спрат процеса на модернизиране на ВВС. Не ми се ще да наричам тази позиция предателство, но ние я наблюдаваме повече от 15 години... - Аз вече казах, че това е въпрос на отговорност пред българското общество. Всеки един от нас има задължението да се изправи и пред всички да каже ясно от коя страна на барикадата е. Ние считаме, че България като лоялен член на НАТО трябва да носи своята отговорност и да има правото на свой избор. Избираме стратегически партньор, това не е сделка, не е търговска поръчка. Ние избираме да бъдем част от семейството, което в момента тук на Балканите работи съвместно. Защото излитайки един F-16, откъдето и да било, като кацне в Румъния, Гърция, Турция, той каца на собственото си летище, у дома си. Там ще го посрещнат хора, който са обучени да обслужват F-16. Ако кацне един Грипен, няма кой да го посрещне. Трябва да се изпращат специално хора, които се грижат за тази система. Ако се наложи ремонт, кой ще го извърши? И още нещо, Швеция като неутрална страна няма отговорности по отбраната на страните-членки на Алианса. Затова политическото решение, което взе българският парламент бе най-правилното и най-разумното, съвсем в реда на нещата. Не приемам твърденията на някои, че едва ли не тясно военната експертиза трябвало да каже какъв самолет да закупим. Това не бива да се допуска. Ние ще имаме пред себе си много подобни процеси, които ще вървят - купуване на бойни машини за пехотата, кораби и друга военна техника. Не бива да има и сянка на съмнение, че този процес няма да е под политически контрол, няма да е в унисон с общата отбранителна политика на Алианса. Защото въоръжаването на БА със системи, които не са общи за Алианса ще създава затруднения не само на самите въоръжени сили, но ще създаде проблеми и на партньорите, дори, ако участваме само в учения.  - Не, няма нищо скрито-покрито. Ние работихме пред медиите, вие бяхте през цялото време в курса на проверката. Но имаше неща, които предизвикаха учудване у членовете на комисията. Ще дам един пример. Съвсем наскоро секретарят на президента Радев Димитър Стоянов призна по повод на едно мое изказване, че по време на първата процедура на служебния кабинет е имало разговори и за новопроизведения F-16. Една новина, която като че мина незабелязано. И нещо повече: командирът на ВВС е имал положително становище за американския изтребител. Но никой не е разбрал, че е имало такива разговори. Защо това не е достигнаало до обществото можем сама до гадаем. Ние искахме да избегнем всякакви съмнения, че нещо не е както трябва. Запазахме тази откритост и при изработката на решението на парламента за F-16. - Премиерът има основание да отправи тези думи и към структурите, и към парламентарната група. Да, ние в Стара Загора в много отношения сме успели да изградим добра, боеспособна структура. Но си дадох и сметка, че в много направления можем да бъдем по-активни, например в общинския съвет, където имаме желязно мнозинство. Не критикувам никога, отговорността като лидер е моя, аз трябва да задам тона. Трябва да си дадем сметка, че добрите неща не стават от себе си. Стара Загора се промени като град, като визия, като настроение, ако щете. Но ние някак си не успяваме да направим всичко, което се случи широко известно на хората. По такъв начин, че те наистина да си дадат сметка, че то е плод на труда на кмета, на неговия екип, на управляващите като цяло. Като че ли започнахме да приемаме добрите неща като нещо дадено. А добрите неща се случват, когато управляващите и гражданите работят заедно, в постоянен диалог, както е в Стара Загора. Случиха се и защото ние не сме високомерни, срещаме с всички, говорим с всички, приемаме  всички предложения, в това число и на опозициията, стига да са смислени и разумни. - Това е най-лошото, на което е способен българския политически \"гений\". Когато не можеш да победиш някого с аргументи, по честен начин, да извадиш най-мръсното от дълбините на собственото си съзнание. Тези, които започнаха тази мръсна битка срещу кмета,  са тези, които искат да се позиционират за следващите избори. Ако обаче те се надяват, че по този недостен начин ще извлекат някакви дивиденти, жестоко се заблуждават. Хората знаят кой е Живко Тодоров и му вярват, Цялата ни организация, цялата ни партия стои зад него. И призовавам всички старозагорци да не вярват на такива мръсни лъжливи новини. Тези, които ги фабрикуват утре ще правят същото, ако не дай боже се доберат до властта. Защото те не могат да мислят позитивно, така са устроени с лошотия и няма как да намерят пътя към хората. С мръсни номера, с удари под кръста можеш да спечелиш изборите, но не можеш да спечелиш хората. \r\nИскам да уверя старозагоци, че Живко Тодоров  ще продължи да бъде нашият кмет докато той самият реши, че е намерил по-добро поприще за себе си.  ", "date": "2019.01.25", "title": "Емил Христов: С удари под кръста се  печелят избори, но не и хората"}
{"url": "https://www.standartnews.com/mneniya/bg-pisatelka-vleze-v-amerikanski-uchebnik-383357.html", "text": "    - Нямам представа дали има и други българи, които са попаднали в американски учебни помагала. Самата аз превеждам сама онова, което съм написала. В американската литература има едно доста строго структуриране – дали говорим за фентъзи, за комерсиална проза, или за висока литература. Но има и текстове, които комбинират от трите жанра, и лично аз съм превеждала такъв автор- Кинг Стенли Робинс, който разказва за колонизирането на Марс, но го прави схедин могъщ и красив език. - Този разказ бе изпратен за първи път в едно университетско литературно списание. После влезе в алманах, свързан с писането на внезапна проза до 2000 думи. Моят разказ, поне на английски, се състои от 1212 думи. Американците в това отношение са безкомпромисни – ако имаш повече от 2000 думи, те игнорират, независимо от качеството на текста ти. Малко след това ме попитаха дали давам съгласие текстът да бъде публикуван само под името „Кръв“. И аз се съгласих, защото в други случаи, когато отказвам съгласие за промяна на заглавието, на практика текстът не се публикува. А след два месеца вече получих запитване дали не може да влезе във въпросния учебник. - Аз първо попитах на каква възраст са децата, които трябва да го изучават и да създават текстове по него. Учудвам се, че са в осми клас. Но изборът за това не е мой. -  Може би тук въпросът трябва да бъде не толкова кои автори да се преподават. Не дали да са български или световни. А децата да могат да спорят върху тях и да документират и подкрепят мненията си с цитати от текстовете. Другото означава да се наложи зубренето. . - „По жицата“ бе един от любимите разкази на мен и брат ми. Ние с Йовков сме израстнали. Но всъщност „Кръв от къртица“ е провокиран от заболяване на мой роднина. И така дойде. Разказът е като човека – или идва да те види, да ти проговори, или не идва и нищо не може да се направи. - Писането на чужд език може да бъде сравнено с изкачване на количка с камъни, от която човек трудно може да се освободи. Има думи, които трудно могат да намерят своя аналог. С удоволствие пиша на български. Чела съм обаче и пред китайска, и пред канадска публика, и виждам как хората първо се смълчават преди да ми зададат въпроси.  - Преди по документи бях Ефтимова, след това държавата го промени на Евтимова, без да съм подавла такива искания. Но по света ме наричат различно- китайците например въобще ме могат да произнесат името ми, а американците ме наричат“Ана“, което е най-често срещаното име в моите произведения. Когато нарека някоя героиня „Ана“, знам, че няма да я забравя. https://www.dnevnik.bg/kultura/2019/01/23/3379356_kruv_ot_kurtica/ ", "date": "2019.01.25", "title": "БГ писателка влезе  в американски учебник"}
{"url": "https://www.standartnews.com/mneniya/standart-otlichava-mladite-talanti-na-ardino-383279.html", "text": ". Това са част от големите успехи на Ардино, с които общината основателно се гордее. Преобразяването на града ще бъде представено днес, 25 януари 2019 г., на изложбата , организирана от \"Стандарт\" в партньорство с общината. . Изложбата е стъпка № 9 от най-новата кампания на в. \"Стандарт\" - \"Моят град\". Тя тръгна през септември от Благоевградска област, продължи през октомври в Бургас, през ноември - в Харманли и Свиленград. През декември бяхме в Крумовград. . Домакин на събитието в Ардино е  . . В града има повече от 6 спортни клуба и туристически сдружения. Куп медали извоюваха и миналата година състезателите на СКТМ „Юнак - 2005“.  На спортните състезания организирани от Българската федерация по тенис на маса през 2018 г. те спечелиха 10 златни, 6 сребърни и 7 бронзови медала. А   не случайно бе привлечена в националния отбор на България по тенис на маса. На Европейското първенство по тенис на маса през август 2018 г. в Страсбург Сиделя се класира на престижното 6-то място, а на Европейското първенство в Брюксел през октомври 2018 г. зае пета позиция. , отличен с награда от Българския футболен съюз. \r\nЕдно от паната в изложбата показва обновената спортна база на Ардино. Общината разполага с три спортни зали - в Ардино и в селата Бял извор и Горно Прахово. Има и 10 мултифункционални игрища - три в Ардино и по едно в селата Падина, Жълтуша, Бял извор, Чубрика, Млечино, Горно Прахово и Боровица. Има още две спортни зали към образователните институции в града.  \r\nИзложбата отделя особено внимание на инвестициите и предприемачеството в града, както и на обновяването на обществените сгради. . Обновени са сградите на общината, средното училище, детските градини, болницата, читалище „Родопска искра“, както и кметствата в селата Любино, Светулка, Правдолюб. \r\nЧудесата на Ардино привличат все повече туристи. Гостите на града не пропускат да видят , Тракийското светилище „Орлови скали“, крепостите при село Боровица и в местността „Асара“, твърдината „Калето“, връх Алада, Стояновия мост на река Арда. , които с таланта, постиженията и своята отдаденост са гордост за града. Наградите са в шест категории: \"Инвеститор\", \"Предприемач\", \"Култура\", \"Спорт\" и \"Образование\". За първи път ще отличим дарител - Евгени Смирнов. През 2017-2018 година той е организирал дарения за над 48 000 лв. в сферата на обществения живот, здравеопазването, културата и спорта. Смирнов организира и уникална изложба на старинни катинари в Общинския музей - Ардино, а като дарение предостави на музея експозиционните щандове. Той спонсорира и участва в организацията и провеждането на традиционния маратон „Дяволски мост - Ардино“. \", чиито млади таланти прославят Ардино у нас и в Европа. Симона Павлова, Дениз Мюмюнова, Димитрина Карамфилова, Екрем Наджи Хасан и Милен Чолаков класираха училището си за участие в „Евроскола“ в Европейския парламент в Страсбург. Третокласникът Ивайло Ангелов се класира втори в Математическо състезание „Перперикон“. Цветелина Георгиева пък е републикански шампион в ученически игри по тенис на маса. Сред номинираните е и гордостта на Ардино - читалище \"Родопска искра\".", "date": "2019.01.25", "title": "\"Стандарт\" отличава младите таланти на Ардино"}
{"url": "https://www.standartnews.com/kultura/chapa-pocherpi-za-76-383358.html", "text": "Георги Чапкънов посрещна приятели и роднини в галерия „Класика“, за да вдигнат тостове за рождения му ден. Изключителният ваятел ги призова: „Черпете се, не се жалете!“. Професорът и виден бохем, който празнува 76 сред изящните декори на продължаващата експозиция „ЧАПКЪНиада&ТЕНЕВижън“, прие овации, прегръдки и подаръци от синове, снахи, внуци, сватове, кумове... Сред гостите бяха още известни художници – професорите Тодор Варджиев, Кирил Гогов и Божидар Йонов, Илия Камбуров, архитект Станислав Константинов, Васил Банов, бизнесменът Александър Тумпаров, легендарният певец Константин Казански, поп звездата Кристина Димитрова, Иван Тенев, актрисата Албена Ставрева, познатите майстори на обектива Надежда Корчева, Божидар Марков и Антон Марков , топ операторът Любомир Милошев-Пепо, специалистът по водни спортове Иван Кирчев... Песен-подарък, посветена на Чапа, изпълни авторът й Константин Казански. С поздравителна депеша и класно вино се отчете министърът на културата Боил Банов.", "date": "2019.01.25", "title": "Чапа почерпи за 76"}
