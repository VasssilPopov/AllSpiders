{"url": "https://standartnews.com/kultura/arte-s-poklon-pred-stoyan-tsanev-413631.html", "text": "Изложба с живопис и скулптура в чест на Стоян Цанев ще има от 4 до 29 февруари в „Арте“. „Нощта на моето раждане“ е логото на експозицията  с творби на самия Стоян Цанев и на приятели – Ангел Станев, Георги Чапкънов, Емил Попов, Захари Каменов, Зиятин Нуриев, Иван Русев, Милко Божков, Свилен Блажев, Станислав Памукчиев. „Преди 15 години картини на Стоян Цанев за първи път изпълниха пространството на галерията. Стоян в черно, Милко в бяло. Светлин откриваше. Всички притихнали усещахме пулса на силния творчески дух, съзерцавахме елегантната, съвършено премерена живопис. Всяка изложба на Стоян бе събитие – обмислено до последния детайл, изящно до педантизъм. Деликатната му естетика е като урок, а фината му емоционалност отдавна е преминала пределите на родното изкуство и заема достойно място на европейската сцена. През цялото това време Стоян остана верен на „Арте“ - до миналата година, когато съдбата реши друго. Давам си сметка, че загубихме емблематична фигура за цяло поколение, затова поканих девет негови приятели - съвременници и също знакови художници - да посветят по няколко свои творби на любимия ни художник и човек – Нанкиса, както го наричат най-близките. Картината на Стоян от 2009-а „Нощта на моето раждане“ обедини идейно и смислово настоящата експозиция. Заглавието метафорично ни препраща към изначалното, към значимото за всеки един от нас - неговите приятели, почитатели, последователи, съмишленици. Изложбата ще продължи през целия февруари - месеца, когато Стоян е роден и когато без време ни напусна, макар и само физически“, казва Гергана Борисова. Ето какво споделят и приятелите. Станислав Памукчиев: „Пътят към безграничното минава през лабиринта на непонятното, тайното, скритото. Минава там, където душата и духовната интуиция се опитват да проникнат и познаят местата, на които са били. Стоян ни води през тези закрити пространства със силата на своето интуитивно провиждане и естетически максимализъм“. Емил Попов: „Стоян казваше: „Художникът трябва да мълчи“.  Неговото изкуство отговаря на тази му мисъл. То казва всичко, което е  преживелица на уникалната му природа, без да разказва. То внушава тотално било като графика, живопис или керамика. С един универсален пластичен език – неговото безсловесно говорене, вълнуващо у нас и по света хората, отворени към изкуството. Малцина избрани художници имаха и имат такава случка. Висота, вкус, експлозивна енергия“. Иван Русев: „Той  живееше и се държеше така, сякаш не знаеше, че е сред най-големите. Всъщност, както подобава на един голям талант – и изкуството му е сякаш направено без какавито и да е усилия. Стояне, гордея се, че бях един от твоите приятели. С голямото си изкуство, с твоите създадени образи ти и сега си до нас“.  Захари Каменов: „Стоян беше свободен човек, който държеше съдбата в ръцете си. Обичаше живота – морето, виното, жените, приятелите си – сто процента отдаден на изкуството, изключителен естет. Убеден съм, ще бъде вдъхновение за поколения артисти и ценители“. Георги Чапкънов: „Нанкиса е европейски художник, ама и повече, и много добър човек. Скъп приятел! Няма го, продължавам да го обичам и ми липсва“. Зиятин Нуриев: „Съвършен естет, невероятно дисциплиниран и артист, но не показен. Съжалявам, че едва през последните десетина години бях по-близък с него. За мен Стоян Цанев беше като полъх – не можеш да го уловиш, но усещаш осезателно присъствието му“. Ангел Станев: „Пластическият език казва много повече от думите“. Свилен Блажев: „Нанкиса е птица – Голяма, Свободна, Мощна и Силна. Навярно вечно в полет“. Милко Божков: „Стоян ми беше добър приятел. Много добър приятел. Най-добрият приятел.“", "date": "2020.02.03", "title": "„Арте“ с поклон пред Стоян Цанев"}
{"url": "https://standartnews.com/kultura/300-aplodirakha-lolova-v-london-413685.html", "text": "Татяна Лолова представи в Лондон стендъп комедия по своите „Дневници и Делници“.  Великата актриса, която на 10 февруари празнува 86, беше аплодирана от 300 зрители в Културния ни институт в британската столица. Тя раздава автографи повече от час, не отказа нито едно селфи, а благодарните сънародници я отрупаха с подаръци, като сред най-вкусните бяха домашна баница и питка. В поредния си моноспектакъл Лолова разказва  за детството си, младежките години, семейството, театъра, колегите, приятелите си и най-вече за любовта на живота си - Славето. В мултимединното зрелище има кадри от последните години на Славето и Татяна, снимки от семейния им албум. Автор на сценария и на мултимедията е журналистът Георги Тошев. Директорът на БКИ в Лондон Светла Дионисиева сподели: „Лондон беше домакин на първата изложба на Светослав Светославов - Славето. Съвсем естествено беше да поканим Татяна Лолова, за да представи за първи път своя нов моноспектакъл именно тук. Не съм изнанадана от големия интерес към \"Дневниците на Лолова\", защото артисти с нейния мащаб са обречени на любов от публиката. Важно е те да се срещат и с нашите сънародници зад граница, защото паметта е признак на цивилизованост\". Звездата на сцената и екрана ще представи своята стендъп комедия \"Дневниците на Лолова\" в Българския културен институт във Виена на 21 февруари, след което ще гостува в Грац. През април актрисата ще е на турне в Германия по покана на Арт театър.  ", "date": "2020.02.03", "title": "300 аплодираха Лолова в Лондон"}
{"url": "https://standartnews.com/kultura/gledame-mera-spored-mera-v-digitalna-versiya-413636.html", "text": "Дигитално възстановената трета част от култовия хит на Георги Дюлгеров  „Мера според мера“ гледаме на София филм фест през март. Легендарната творба е създадена през 1981 година със сценарий на Руси Чанев и Дюлгеров по романа на Свобода Бъчварова „Литургия за Илинден“. Това е първият роден филм за борбата на македонските българи. Пресъздадена е историята на Илинденско-Преображенското въстание през 1903 година с участието на реални исторически личности — Апостол войвода, Христо Чернопеев, Яне Сандански, Пейо Яворов, Гоце Делчев, Георги Мучитан. Съдбата на обикновения поборник  Дилбер Танас, превърнал се от неук чобанин в мислещ човек и сподвижник на известни войводи, е метафора на общата ни история, в която човешки драми и политически игри променят изначалната идея на борбата и нейното значение. Оператор на филма е Радослав Спасов, художник е Георги Тодоров-Жози, музиката е на Божидар Петков. В ролите са Руси Чанев, Цветана Манева, Григор Вачков, Стефан Мавродиев, Димитър Буйнозов, Маргарита Карамитева, Вълчо Камарашев, Катя Иванова, Румена Трифонова, Мартина Вачкова, Богдан Глишев, Димитър Луканов, Венцислав Кисьов, Милена Андонова, Ивайло Христов, Иван Черкелов, Людмил Тодоров, Марио Кръстев, Светослав Овчаров, Иглика Трифонова. Заглавието на филма идва от стихотворението на Пейо К. Яворов – „Ден денувам“. В „Мера според мера“ се снимат 110 актьори, 800 епизодици, 19 000 статисти. Общата дължина на филмовата лента на всичките серии е 11 000 метра. Публиката ще гледа за първи път третия епизод от възрожденската сага с напълно реставрирана картина - резултат от сканирането на целия негатив и неговото цялостно почистване. Той е разчетен наново, направени са цветови корекции и е коригирана експозицията на кадрите, като са добавени визуални ефекти за подсилване на картината и подобряване на качеството й. Звукът също е изцяло нов - преформатиран от моно в стерео 5+1 с добавени звукови ефекти. Добавени са и субтитри на литературен български език, за да няма проблем със специфичните македонски наречия и архаичната лексика на оригинала. Дигиталната реставрация на трета серия на „Мера според мера“ е реализирана в Доли медиа студио, където вече направиха „Парчета любов“ и „Хан Аспарух“. Георги Дюлгеров ще представи още една своя творба – „Биография на моите филми“. „Доста чешитска книга“ я нарича самият той. Тя е решена в черно-бяло, като в нея са включени разкази за творенията му, създадени до 1989 година, обединени от темата за личността срещу системата. Заедно с увлекателните разкази и страхотните черно-бели фотографии, читателите ще използват любопитен интерактивен подход при прелистването на нейните страници. Към всеки от коментираните от автора филми ще бъде приложен специален QR код, чрез който с помощта на мобилни устройства с QR-четец, ще бъдат представяни епизоди от съответните творби, за които става дума в разказа.       ", "date": "2020.02.03", "title": "Гледаме „Мера според мера“ в дигитална версия"}
{"url": "https://www.standartnews.com/lifestyle/zoui-kravits-opiyanyava-po-iv-sen-loran-413637.html", "text": "Зоуи Кравиц - модел, актриса и певица – опиянява по Ив Сен Лоран. Красивата дъщеря на Лени Кравиц и Лиса Боне, която играе в голямото кино и в хитови сериали на HBO, напоследък все по-често слива своето секси „аз“ с един от най-големите модни брандове – YSL. Екзотичната изкусителка блести в клиповете, които налагат култови творения с марката. Зоуи се прочу и като една от най-уважаваните фешън икони в социалните мрежи и спечели висок рейтинг заради снимките си без фотошоп. Сега тя е същинска енигма като лице на  Black Opium Neon на YSL, чието ухание понася във вихъра на нощта със скоростта на светлината. Кравиц е сияйната героиня в мегаполиса, а нейният аромат е властващ, пристрастяващ, неустоимо преминаващ граници. През 1977-а великият Ив Сен Лоран първи превръща парфюма в сладка декадентска зависимост с тлеещата смесица на подправки и смоли. През 2014-а Yves Saint Laurent Beauté преоткрива прелъстителната концепция с Black Opium, в която съчетава упойващите бели цветя с як адреналин - първата свръхдоза от черно кафе в женствен аромат. Неподправено. Секси. Рок шик. Изблик чиста енергия за следващата инстинктите си  жена вапм, която не познава и не признава каноните. „Искахме да възпроизведем от връхните до базовите нотки вдъхващият енергия аромат на силно черно кафе, който усещате, когато се навеждате към чашата. Използвахме техниката, наречена „Помириши вкуса“. Всички ароматни молекули, излъчвани от чашата с прясно кафе, бяха уловени, анализирани и реконструирани в кафе абсолю, много богат материал с нюанси на ликьор и акценти на тютюн. Усъвършенствахме творението, за да добавим примамлив акорд на кафе“, коментира експертът Натали Лорсън, която работи с Мари Саламан, Оливие Кресп и Онорин Блан. Квартетът качва най-провокативния аромат на сезона върху гребена на най-горещата вълна в модата. „Есенцията от драконовия плод не може да се извлече, затова трябваше да я пресъздадем. Ароматът е деликатен, но цветът и консистенцията му са много характерни и именно това ни вдъхнови“, добавя Натали Лорсън. Флоралният акорд в бестселърната композиция се смесва с чувствения жасмин самбак от Индия и портокалов цвят, а черното кафе превръща аромата в чиста черна светлина и се преплита със светлите неонови нотки. Обгърнат в екстаз от мускус и ванилия абсолю, той се носи на гребена на неоновата вълна до идването на зората. Градското небе е обагрено в неустоимо пленителния наситен розов цвят на фуксия. Сякаш цветна светкавица пронизва мистерията на нощта. Сияйният цвят от портокалово дърво и провокативната свежест на драконовия плод вливат вибрираща свръхженствена енергия в аромата на кафе. Пo-ефектен от всякога, флаконът искри с черни отблясъци, които придават остър рок шик – светлина, която вибрира. Неонът никога не е бил толкова горещ. Нито пък Зоуи Кравиц толкова еротично заредена в клипа, режисиран от Тайрон Лебон – на фона на луминесцентна стена, озарена от многоцветни неонови лъчи, отразяваща най-силното оръжие за пристрастяване в нощта на азиатски мегаполис.  Броди по паважите, а дългите й крака върху високи токчета осветяват улиците повече от всякога. Готова да блести до зори. Грабваща. Почувствала зова.", "date": "2020.02.03", "title": "Зоуи Кравиц опиянява по Ив Сен Лоран"}
{"url": "https://standartnews.com/kultura/khoakin-finiks-nomer-1-na-bafta-413612.html", "text": "Хоакин Финикс бе обявен за топ актьор за феноменалната си игра в „Жокера“ на тазгодишните британски кинонагради БАФТА, побеждавайки Леонардо ди Каприо („Имало едно време в Холивуд“), Адам Драйвър („Брачна история), Тарън Еджъртън („Рокетмен“) и Джонатан Прайс (Двамата папи“). При дамите триумфира Рене Зелуегър за превъплъщението си в Джуди Гарланд в „Джуди“. Актрисата надви Скарлет Йохансон („Брачна история“), Шарлиз Терон („Бомба със закъснител“), Сърша Ронан („Малки жени“) и Джеси Бъкли („Дива роза“). Лора Дърн („Брачна история“) прибра приза за най-добра поддържаща роля, побеждавайки Скарлет Йохансон („Джоджо заека“), Флоренс Пу („Малки жени“) и Марго Роби, която имаше двойна номинация за „Имало едно време в Холивуд“ и „Бомба със закъснител“. Брад Пит продължава да попълва колекцията си от статуетки за ролята си на Клиф Бут от „Имало едно време в Холивуд“ и надви сър Антъни Хопкинс („Двете папи“), Том Ханкс („Хубав ден в квартала“) и Ал Пачино и Джо Пеши за „Ирландецът“ в същата категория. Най-добър чуждоезичен филм стана „Паразит“ на Бонг Джуун-хоу, който спечели наградата за най-добър оригинален сценарий, побеждавайки Тарантино („Имало едно време в Холивуд“), Ноа Баумбах („Брачна история“), Райън Джонсън („Вади ножовете“ и авторите на „Зубрачките“. Тайка Уайтити („Джоджо заека“) пук грабна приза за най-добър адаптиран сценарий, триумфирайки над Стивън Зайлиан („Ирландецът“), Тод Филипс („Жокера“), Грета Гъруиг („Мали жени“) и Антъни Маккартън („Двете папи“). Анди Съркис („Властелинът на пръстените“, „Планетата на маймуните“, „Междузвездни войни“) получи наградата на БАФТА за изключителен принос към киното. Интересното е, че хитът на Скорсезе \"Ирландецът\", който триумфира на няколко други церемонии, този път остана с празни ръце. Военните филми се оказаха най-успешни - общо 9 статуетки отидоха при 3 ленти по темата (\"1917\", \"За Сама\" и \"Да се научиш да караш скейтборд във военна зона\"). Резултатите от церемонията БАФТА обикновено се приемат като добър показател за развитието на Оскарите след седмица. Анализаторите смятат, че в главните категории - топ лента, режисьор, сценарий, чуждоезичен филм и за най-добра главна/поддържаща роля, вече сме видяли победителите на Академията.", "date": "2020.02.03", "title": "Хоакин Финикс – номер 1 на БАФТА"}
{"url": "https://www.standartnews.com/sport/kanzas-specheli-superboul-makhna-proklyatieto-413597.html", "text": "Канзас Сити Чийфс се окъпаха със слава на Супербоул LIV, осъществявайки обрат в последната четвъртина срещу Сан Франциско 49-ърс, за да спечелят финала на НФЛ с 31:20. Това се случва след 50 години, в които отборът не можеше да вдигне титлата. Феновете на Канзас чакаха от 1970-а година за повторното вдигане на трофея \"Винс Ломбарди\" (по онова време купата дори не е била именувана), а Сан Франциско ще трябва да се примири с ново поражение в Супербоул. \"Найнърс\" имат пет триумфа, но последният е от 1995-а, а през 2013-а също отстъпиха в битката за отличието от Балтимор Рейвънс. 24-годишният куотърбек на \"вождовете\" Патрик Махоумс се превърна в суперзвезда още във втория си сезон в НФЛ, а сега с шампионски пръстен на сметката си оправда статута си на най-вълнуващия и (вероятно) най-добър играч в американския футбол. Той не блесна с нещо изключително в Супербоул LIV, но направи важни отигравания в ключови мигове от финала, най-вече през второто полувреме. Деймиън Уилямс преодоля 38 ярда и реализира решителния тъчдаун в полза на Чийфс, които успяха до голяма степен да тушират силното нападение и опасната игра на земя на Сан Франциско. Заради ключови отигравания във владенията на \"вождовете\", които доведоха до тъчдауните, Патрик Махоумс получи наградата за MVP на финала и стана най-младият футболист в историята, който я получава.", "date": "2020.02.03", "title": "Канзас спечели Супербоул, махна проклятието"}
{"url": "https://standartnews.com/kultura/bg-kinoto-izrigva-prez-mart-413615.html", "text": "Българското кино е големият акцент в програмата на задаващия се София филм фест № 24. Международният екранен маратон, който е включен в класацията на списание „Variety” сред 50-те топ фестивала за киноиндустрията, по традиция ще представи  най-актуалните творби от световното и националното кино - 150 пълнометражни игрални и документални заглавия, както и над 20 късометражки. Официалното откриване е на 12 март с премиерата на „Петя на моята Петя“ на Александър Косев. Големият режисьор, художник и аниматор Анри Кулев пък ще получи Наградата на София за цялостен принос към седмото изкуство. Събитията започват още на 2 март със специална селекция в Дома на киното, свързана с ретроспективи. Специалният фокус е върху творчеството на Аки Каурисмаки - 14 шедьоври, изложба с фотографии, експозиция с оригинални плакати. За 18-и път международно жури ще определи фаворита в конкурса за първи или втори игрален филм „София – град на киното”. 12 са заглавията, за които до този момент е ясно, че влизат в състезанието - „18% сиво“ на Виктор Чучков-син, „Как да продадеш война“ на Рудолф Херцог, „Обикновен човек“ на Тасос Гераканис, „Риба, плуваща по гръб“ на Елица Петкова /Германия-Китай/, „Родина“ на Томас Венгис, „Сестра“ („Sister ”) на Светла Цоцоркова. В надпреварата между балканските кинаджии участват „Бащата“ на Кристина Грозева и Петър Вълчанов, „Паркинг“ на Тудор Джурджу, „Летящият цирк“ на Фатос Бериша, „Полусестра“ на Дамян Козоле, „Шевове“ на Мирослав Терзич. В документалистиката гледаме „Пасажери“ на Здравко Драгнев и Цветан Драгнев. Другите БГ ленти в афиша на феста са „Пътуващо кино“ на Илия Костов, „Не влизайте в пререкание с персонала на банята“ на Иван Черкелов, „Пепел върху слънцето“ на Богомил Калинов, „Дани. Легенда. Бог“ на Явор Петков. В програмата „Ново българско кино“ ще бъдат представени филми, които са завършени след март 2019-а и вече са имали киноразпространение в България или публична прожекция в София. Акцент ще бъде специалната прожекция на дигитално възстановената трета част на  „Мера според мера“, а Георги Дюлгеров ще представи премиерно и своята книга „Биография на моите филми“. Сред най-важните филми в афиша са и отличниците  от световните екрани - „Паразит” на Понг Джун Хо /„Златна палма“, „Златен глобус“, 6 номинации за „Оскар“/, „Предателят” на Марко Белокио, „Мартин Идън“ на Пиетро Марчело, „За безкрайността“ на Рой Андершон, „Тяло Христово“ на Ян Комаса, „Върлината“ на Кантемир Балагов. Освен феноменалната актриса Джералдин Чаплин, специални гости са и още двама световноизвестните кинаджии -  Горан Паскалевич и Милчо Манчевски, които ще оберат овациите за филмите си – съответно  „Въпреки мъглата“ и „Върба“. За поредна година фестивалните прожекции са предвидени в НДК, Дома на киното, „Одеон“, Euro Cinema, културен център „G8”, Зала „Славейков“ на Френския културен институт, в а Софийския университет „Свети Климент Охридски”, кино „Влайкова”, Cinema city Mall of Sofiа, Cine grand City Center Sofia. Прожекциите в София, Бургас, Пловдив и Варна ще продължат до края на март. Още подробности за София филм фест - на www.siff.bg.", "date": "2020.02.03", "title": "БГ киното изригва през март"}
{"url": "https://standartnews.com/kultura/syuriya-zvezdi-v-yagodova-luna-po-nova-413662.html", "text": "Романтично-героичната драма „Ягодова луна“ тръгва на 25 февруари по Нова телевизия в 22 часа. Дванадесетте епизода ще докоснат до важни общочовешки теми - дълга, достойнството, любовта, доблестта, мъжеството и честта. Сценарният тандем Елена Иванова и Милена Фучеджиева преплитат истории от миналото и настоящето, които непрекъснато ще търсят пресечната си точка. „Сериалът е изпълнен с много вълнуващи сцени от професията на пожарникарите, които остават в сянка. За нас снимачният процес беше огромно предизвикателство -  снимахме в пожарната, наблюдавахме истински акции, потопихме се изцяло в света на тези доблестни мъже“, сподели Христо Мутафчиев в „Здравей, България“. „Актьорите са прекрасни, а целият сериал е сниман по-абсолютно всички критерии за телевизионно кино. Можем да се похвалим, че са използвани и специални ефекти, които досега не са прилагани в българска продукция. Чрез компютърно подмладяване образите от миналото са изключително реалистични“, категорични са Христо Мутафчиев и Рая Пеева, които ще се превъплътят в ролите на бивш пожарникар, който в настоящето е бизнесмен, и млада амбициозна журналистка. Освен тях в „Ягодова луна“ зрителите ще гледат Асен Блатечки, Александър Сано, Радина Боршош, Димо Алексиев, Деян Донков, Стефка Янорова, Ивайло Захариев, Любомира Башева, Невена Бозукова, Ваня Джаферович. Режисьори на сериала са Зоран Петровски, Асен Блатечки и Димитър Гочев.  ", "date": "2020.02.03", "title": "Сюрия звезди в „Ягодова луна“ по Нова"}
{"url": "https://standartnews.com/kultura/1917-otbelyaza-dzhakpot-na-nagradite-bafta-413607.html", "text": "Военната драма „1917“ на режисьора Сам Мендес триумфира снощи в Лондон на церемонията за британските киноотличия БАФТА, побеждавайки категорично „Жокера“, който бе смятан за фаворит, съобщиха световните агенции, цитирани от БТА. Отличен вече на наградите „Златен глобус“, военният филм спечели седем отличия БАФТА - за най-добър филм, най-добър режисьор, най-добър британски филм, операторско майсторство, визуални ефекти, сценография и звук. В категорията за най-добър филм „1917“ се наложи над „Ирландецът“ на Мартин Скорсезе, „Жокера“ на Тод Филипс и на „Имало едно време в Холивуд“ на Куентин Тарантино и „Паразит“ на Пон Джун-хо. В категорията за най-добър режисьор пък Сам Мендес победи Куентин Тарантино, Мартин Скорсезе, Тод Филипс и Пон Джун-хо.", "date": "2020.02.03", "title": "\"1917\" удари джакпот на наградите БАФТА"}
{"url": "https://standartnews.com/regionalni/potomtsi-na-blgari-v-rumniya-izuchavat-nashi-narodni-tantsi-413638.html", "text": "Хореограф от Силистра ще замине за  румънското село Извоареле, за да направи мастерски клас по фолклорни танци с местните хора, които са потомци на етнически българи. Това съобщава Ивайло Ангелов, председател на  фондация „Бъдеще 2008”, който през почивните дни посети сънародниците ни на север от Дунава. Извоареле се намира в окръг Телеорман. В областта има още едно българско село Бълен Сърб. В двете селища живеят около 3 хиляди   нашенци. Тази година на празника на Трифон Зарезан фондацията организира празник на  сънародниците ни там с български оркестър с гайда и акордеон. След веселието членовете на фолклорния състав в Извоареле са заявили, че занапред ще участват в празниците на народното творчество, които се организират в  Силистра.  ", "date": "2020.02.03", "title": "Потомци на българи в Румъния изучават наши народни танци"}
{"url": "https://standartnews.com/kultura/fantaznite-pteshestviya-na-andrey-daniel-413651.html", "text": "Мал­ци­на са съв­ре­мен­ни­те ху­дож­ни­ци, ко­и­то та­ка влас­тно и маг­не­тич­но са прив­ли­ча­ни от пъ­те­шес­тви­я­та на ду­ха. Ан­дрей Да­ни­ел цял жи­вот бе из­ку­ша­ван от пре­диз­ви­ка­тел­ства­та на въ­об­ра­жа­е­ми­те ски­тал­чес­тва, рис­ко­ва­ни­те втур­ва­ния из не­о­боз­ри­ми­те пре­де­ли на ис­то­ри­чес­ки­те, кул­тур­ни­те и ес­те­ти­чес­ки­те плас­то­ве на вре­ме­на, епо­хи и све­то­ве. Вза­им­но­то пре­ли­ва­не, ог­леж­да­не, прив­ли­ча­не и от­тлас­ква­не меж­ду ре­ал­но­то и фан­таз­но­то мо­ти­ви­ра­ха вдъх­но­ве­ни­е­то на то­зи ху­дож­ник. Още от не­го­ви­те пър­ви са­мос­то­я­тел­ни из­лож­би усе­тих­ме, че той въз­при­е­ма жи­во­пис­та ка­то се­ри­оз­на иг­ра, в ко­я­то пул­си­рат  фо­йер­вер­ки­те на за­бав­ля­ва­що­то се въ­об­ра­же­ние, ин­те­лек­ту­ал­ни­те па­ра­бо­ли и вне­зап­ни­те мо­ду­ла­ции, тър­се­ни­те па­ра­док­си. Впе­чат­ля­ващ е ди­а­па­зо­нът на нас­тро­е­ни­я­та и об­раз­ни­те им пре­въп­лъ­ще­ния - от уж ре­а­лис­тич­ния ри­су­нък до ку­бис­тич­но­то раз­граж­да­не или по-ско­ро при­чуд­ли­во­то пре­съз­да­ва­не на На­ту­ра­та. Ан­дрей Да­ни­ел се ин­те­ре­су­ва­ше от фи­ло­соф­ски­те из­ме­ре­ния на сблъ­съ­ка меж­ду Доб­ро и Зло. Яр­ка ил­юс­тра­ция в то­ва от­но­ше­ние е в ко­я­то съ­зи­ра­ме ан­гел, изоб­ра­зен с чер­ни кри­ле и но­зе от свет­ли­на. От ди­а­лек­ти­чес­ко­то про­ти­во­пос­та­вя­не меж­ду при­каз­но­то, ба­ла­дич­но­то, сан­ти­мен­тал­на­та ви­зия и гро­тес­кно­то, ди­а­бо­лич­но­то, на­то­ва­ре­но­то с тре­во­жещ под­тек­ст пос­ла­ние се раж­да­ха въ­об­ра­жа­е­ми­те и ре­а­лис­тич­ни­те све­то­ве на ху­дож­ни­ка. В тях по уди­ви­те­лен на­чин се преп­ли­та­ха стра­хо­ве­те и на­деж­ди­те, бля­но­ве­те и ек­зо­тич­ни­те пред­ста­ви, ар­хе­тип­ни­те мо­ти­ви и мно­гоп­лас­то­ви­те ми­то­ло­ги­чес­ки ал­ю­зии и ре­ми­нис­цен­ции. То­зи ху­дож­ник има­ше спо­соб­нос­тта да раз­миш­ля­ва вър­ху дъл­ги се­рии цик­лич­но свър­за­ни твор­би. Не­ка тук при­пом­ним \"Сян­ка­та на фа­ра­о­на\", \"Ек­спо­нат 1 - 4\", \"Че­ти­ри­те най-ве­ли­ки\", \"Пе­сен за три­те се­зо­на\", \"Пе­сен за дру­гия бряг\", \"Пи­ра­ми­да­та на Хеф­рен\", \"Мно­го ве­ро­я­тен пей­заж\". Нес­лу­ча­ен бе ин­те­ре­сът на Да­ни­ел към дре­вен Еги­пет - пи­ра­ми­ди­те, не­ве­ро­ят­на­та дъл­бо­чи­на и за­га­дъч­ност на еги­пет­ска­та ми­то­ло­гия, фа­ра­о­ни­те, жре­ци­те, не­ви­ди­мо­то, от­въд­но­то, мис­те­ри­и­те око­ло пог­ре­бал­ни­те про­це­сии и ри­ту­а­ли - всич­ко то­ва му да­ва­ше въз­мож­ност да за фун­да­мен­тал­ни­те фи­ло­соф­ски въп­ро­си и за свръх­пред­наз­на­че­ни­е­то на чо­ве­ка. Ан­дрей Да­ни­ел бе ху­дож­ник на кон­трас­ти­те. Усе­ща­не­то за не­о­бят­ни­те въз­мож­нос­ти на кон­трас­тно­то мис­ле­не (и ка­то наг­ла­са на ума, и ка­то ко­ло­рит) бе ка­то че ли вто­ра при­ро­да на то­зи тво­рец. Но ве­ли­ко­ле­пи­е­то, до­ри раз­то­чи­тел­ство­то на ко­ло­ри­та (не­ка тук по­со­чим \"Къ­ща­та на Ваг­нер в Лю­церн\", \"Бар­бе­кю\", \"Бой в Мад­рид\", \"Плад­не в Ин­дия\") ви­на­ги са под­чи­не­ни на строй­на и съ­дър­жа­тел­на кон­цеп­ция. Ху­дож­ни­кът чув­ства­ше, раз­би­ра­ше, съ­зер­ца­ва­ше пан­те­ис­тич­на­та хар­мо­ния и по­ли­фо­ния и зна­е­ше, че фин­на­та ду­хов­на ма­те­рия жи­вее са­мо в из­кус­тво­то. В съ­що­то вре­ме оба­че с не по-мал­ка си­ла до­ла­вя­ше из­бу­я­ва­не­то на тъм­ни­те ата­виз­ми в ду­ша­та на мо­дер­ния чо­век, къ­де­то се преп­ли­та ли­рич­но­то с тра­ги­ко­мич­но­то, гро­тес­кно­то и ин­фер­нал­но­то. В твор­би­те на Ан­дрей Да­ни­ел има­ше яс­но из­ра­зе­на дра­ма­тур­гия - и в от­дел­ни­те ра­бо­ти, и в се­ри­и­те и цик­ли­те. Дра­ма­тур­гич­ни­ят под­ход му по­ма­га­ше да ос­мис­ли вре­ме­то и прос­тран­ство­то в кар­ти­на­та, за­сил­ва­ше ди­на­ми­ка­та, раж­да­ше не­по­до­зи­ра­ни сю­жет­ни ли­нии, па­у­зи, рез­ки об­ра­ти, ос­во­бож­да­ва­ше го от вся­как­ви пред­раз­съ­дъ­ци и ро­бу­ва­не на тра­ди­ци­я­та. За то­зи ху­дож­ник ек­спе­ри­мен­тът при­до­би­ва­ше нов про­дук­ти­вен сми­съл са­мо ако во­ди до из­на­чал­но­то усе­ща­не за ма­ги­я­та на жи­во­та. Са­мо то­га­ва се пос­ти­га от­во­ю­ва­не­то на но­ви ес­те­ти­чес­ки прос­тран­ства в из­кус­тво­то. И най-си­гур­ни­ят път тук бе от ут­вър­де­ни­те шаб­ло­ни. Тво­ре­цът бе осъз­нал, че сю­жет­нос­тта в жи­во­пис­та по­ня­ко­га има спа­си­тел­на ми­сия, но в съ­що­то вре­ме слож­ни­те и мно­гоп­лас­то­ви ком­по­зи­ции, ко­и­то впе­чат­ля­ва­ха с ко­ло­рит­ни­те си от­кри­тия, с пъл­нок­ръ­ви­е­то и ви­тал­нос­тта на об­ра­зи­те, не ви­на­ги и не за­дъл­жи­тел­но по­чи­ва­ха вър­ху раз­гръ­ща­не­то на ня­ка­къв сю­жет. По-важ­но е в слу­чая да се след­ва вът­реш­на­та ло­ги­ка на пър­во­на­чал­на­та идея, ко­я­то поз­во­ля­ва­ше на ху­дож­ни­ка да из­гра­ди свят, дос­та­тъ­чен за се­бе си, как­то е нап­ри­мер в \"Па­риж­ки мос­то­ве\", \"Юдейс­ка­та пус­ти­ня\", \"Алея в Лу­га­но\", \"Дъж­до­вен Лон­дон\", \"Ня­кои пус­тин­ни фе­но­ме­ни\"\" \"Швей­цар­ска иди­лия\", \"Към вър­ха\", \"Пог­ре­бе­ние в се­ло Гин­ци\", \"Греш­ка­та на Све­ти Ге­ор­ги\", \"Раз­ход­ка­та на фо­вис­ти­те\". Но как­во зна­чи дос­та­тъ­чен за се­бе си? То­ва е све­тът на дру­га­та ре­ал­ност, съз­да­ва­на от мо­ра­лис­тич­но­то въ­об­ра­же­ние на ху­дож­ни­ка, све­тът на бла­го­род­но­то, кра­си­во­то, въз­ви­ше­но­то. Уто­пи­чен свят, но тък­мо за­то­ва и тъй ма­гич­но прив­ле­ка­те­лен. Мъ­чи­тел­на­та сла­дос­тност на то­зи въ­об­ра­жа­ем свят, не­го­ва­та пос­ти­жи­мост са­мо в кар­ти­на­та, ли­те­ра­тур­на­та или му­зи­кал­на­та твор­ба, за­реж­дат ис­тин­ския тво­рец с не­из­чер­па­е­ма енер­гия и бо­жес­тве­но вдъх­но­ве­ние. В та­къв ас­пект мо­жем да си об­яс­ним на ху­дож­ни­ка и пос­то­ян­ни­те му опи­ти да ма­те­ри­а­ли­зи­ра стран­но­то, при­чуд­ли­во­то, аб­сур­дно­то, за­що­то в не­го той съ­зи­ра­ше ос­нов­ни чер­ти на мо­дер­но­то вре­ме. Ето за­що в сво­и­те сти­ло­во плас­ти­чес­ки им­про­ви­за­ции и тър­се­ния той тол­ко­ва чес­то при­бяг­ва­ше до гро­тес­ка­та - в нея виж­да­ше един от вис­ши­те ме­то­ди за син­тез на по­зи­ции, въз­гле­ди, идеи. Тя му по­ма­га­ше да фо­ку­си­ра зре­ни­е­то си вър­ху не­ви­ди­ми де­тай­ли, ню­ан­си, асо­ци­а­ции, да фраг­мен­та­ри­зи­ра ця­ло­то, тър­сей­ки из­на­чал­ни­те ос­но­ва­ния на не­го­ва­та струк­ту­ра и да от­кри­ва фи­ло­со­фи­я­та на ця­ло­то във фраг­мен­та. Ос­вен дра­ма­тур­ги­я­та, зна­чи­ма ро­ля в кар­ти­ни­те на Ан­дрей Да­ни­ел иг­ра­е­ше и му­зи­ка­та. Тя оп­ре­де­ля­ше как­то ком­по­зи­ци­я­та, из­раз­ни­те сред­ства, то­нал­нос­тта, та­ка и осо­бе­на­та вът­реш­на рит­ми­ка на вну­ше­ни­я­та и плас­ти­чес­ки­те ме­та­фо­ри. Обик­но­ве­но те са мно­го­ва­лен­тни, из­гра­де­ни на прин­ци­па на по­ли­фо­ни­я­та и мно­гог­ла­со­вия ка­нон, на­си­те­ни с але­го­рии и инос­ка­за­те­лен под­тек­ст. Ху­дож­ни­кът оби­ча­ше да съп­ро­вож­да сво­и­те из­лож­би със зна­ко­ви але­го­рич­ни тек­сто­ве. В един от те­зи съп­ро­вож­да­щи прог­рам­ни тек­сто­ве той из­пол­зва из­ра­за \"свръх­вглеж­да­не в пред­ме­та\". То­ва на ху­дож­ни­ка - свръх­вглеж­да­не­то в пред­ме­та - об­яс­ня­ва смис­ло­ви­те ме­та­мор­фо­зи в не­мал­ко не­го­ви твор­би. И ние раз­би­рах­ме не­из­то­щи­ми­те му уси­лия да пре­съз­да­де кон­крет­нос­тта на аб­страк­тно­то и аб­страк­тнос­тта на кон­крет­но­то, не­за­ви­си­мо да­ли ни под­на­ся­ше фи­гу­рал­на ком­по­зи­ция, на­тюр­морт, пей­заж или пор­трет. Ан­дрей Да­ни­ел има­ше ори­ги­нал­на ху­до­жес­тве­но-фи­ло­соф­ска кон­цеп­ция как­то за тен­ден­ци­и­те в мо­дер­но­то из­кус­тво, та­ка и за сво­и­те соб­стве­ни твор­чес­ки тър­се­ния, ко­и­то раз­гръ­ща­ше ме­то­дич­но и пос­ле­до­ва­тел­но. Нес­лу­чай­но той бе един от мал­ци­на­та дъл­бо­ки, ори­ги­нал­ни и про­ник­но­ве­ни ин­тер­пре­та­то­ри на съз­да­де­но­то от кла­си­чес­ки и съв­ре­мен­ни не­му ху­дож­ни­ци. И с плас­ти­чес­ко­то си твор­чес­тво, и с ве­ли­ко­леп­ни­те си пъ­те­пи­си, пор­тре­ти, есе­та и тек­сто­ве към из­лож­би, той ис­ка­ше да раз­га­дае але­го­ри­и­те на вре­ме­то, \"в ко­е­то всич­ки стой­нос­ти се под­ме­нят и ця­ла­та мо­рал­но-етич­на тъ­кан на об­щес­тво­то е стиг­на­ла до своя аб­сурд\". Раз­би­ра се, Ан­дрей Да­ни­ел зна­е­ше, че поч­ти ви­на­ги в доб­ра­та кар­ти­на са за­ло­же­ни не­раз­ре­ши­ми про­ти­во­ре­чия. Но тък­мо те, ко­и­то се из­плъз­ват и са не­под­влас­тни на ра­ци­о­нал­ния ана­лиз, са бе­лег за ис­тин­ски стой­нос­тно­то и неп­ре­ход­но­то в из­кус­тво­то. Са­ми­ят Ан­дрей Да­ни­ел ни под­на­ся­ше през го­ди­ни­те та­ки­ва блес­тя­щи при­ме­ри. Към из­бро­е­ни­те ве­че твор­би не­ка тук до­ба­вим и \"Нос­тал­гия по ця­ло­то\", \"Аб­со­лют­на­та кар­ти­на\", \"Ло­зе­то на ри­ца­ря\", \"Къ­ща­та на па­ла­ча\", \"Щрай­хът в дейс­твие\", \"За­мъ­кът на во­да­та\", \"Пе­сен за есет­ра­та\", \"През зат­во­ре­ни кле­па­чи - пра­шин­ка\". Ан­дрей Да­ни­ел съ­зер­ца­ва­ше ис­то­ри­я­та през очи­те на не­на­сит­ния за прик­лю­че­ния и фан­таз­ни пъ­те­шес­твия иг­ра­ещ чо­век. В иг­ра­та той се на­дя­ва­ше да от­крие от­го­во­ри­те на най-важ­ни­те въп­ро­си, ко­и­то въл­ну­ват твор­ци­те през хи­ля­до­ле­ти­я­та.", "date": "2020.02.03", "title": "Фан­таз­ни­те пъ­те­шес­твия на Ан­дрей Да­ни­ел"}
{"url": "https://standartnews.com/regionalni/yazovirite-vrbeshki-i-ogosta-sa-s-kritichni-niva-413628.html", "text": "Нивата на водата в язовирите \"Огоста\" и \"Върбешки\", които се намират в Северозападна България\" са критично ниски. Хората от село Върбешница, жители на град Мездра и риболовци се притесняват, че съоръжението може да е източвано умишлено. Обемът на язовир \"Върбешки\" е 2,5 млн. куб.м и се използва изцяло за промишлени нужди. Местни хора разказаха, че от години се грижат за язовира и никога досега не е бил в такова състояние. Те призовават за спешна проверка, която да установи дали е източвана нерегламентирано вода. Кметицата на Върбешница Магдалена Динкова обясни пред bTV, че преди 2 години е подала становище до Басейнова дирекция-Плевен заради това, че давали водата на фирма за промишлени цели. Получила е писмо, в което се твърди, че язовирът не се използва за напояване и от фирмата могат да правят каквото преценят с водата. Въпреки това е получила уверение, че ако падне нивото на водата, ще бъде преустановено подаването към кариерата в Мездра. От \"Напоителни системи\" обясниха, че проблемът с нивото на водата е заради липсата на притоци. Относно твърденията, че водата се използва и за напояването на овощна градина, служителите заявиха, че техните задължения са до водомера, а оттам тръбопроводът е собственост на фирмата и не знаят какво се случва с водата. Кметът на Мездра обясни, че няма опасност жителите на града да бъдат ограничени откъм питейна вода или да бъдат наводнени. В същото време нивата на яз. „Огоста“ са най-ниските откакто е въведен в експлоатация.", "date": "2020.02.03", "title": "Язовирите \"Върбешки\" и \"Огоста\" са с критични нива"}
{"url": "https://standartnews.com/regionalni/sanitari-izlizat-na-protest-413626.html", "text": "Санитарите от Силистра излизат на протест. Хората, които се грижат за реда и чистотата  в областната болница се събират по обяд на митинг пред клиниката. \r\nНедоволните искат промяна в работното им време, което преди 3 години беше намалено от 8 на 7 часа. Рестрикцията тогава бе обявена като временна мярка, за финансово оздравяване на дружеството, но продължава да действа. Заради свития работен график санитарите получават месечни възнаграждения под минималната за страната работна заплата. \r\nПротестиращите искат увеличаване на заплащането, работно облекло и храна и ободрителни напитки по време на нощните дежурства. Болничната управа да преизчисли възнагражденията на санитарите съобразно натовареността им, искат още те. Сега  заплатите на всички са равни, а отговорностите при обслужването на тежко болните са много по-големи от работата в други отделения, твърдят от протеста.  ", "date": "2020.02.03", "title": "Санитари излизат на протест"}
{"url": "https://standartnews.com/sport/ronaldo-e-na-sedmoto-nebe-413602.html", "text": "Голямата звезда на италианския шампион Ювентус Кристиано Роналдо бе на седмото небе след двата гола, които вкара на Фиорентина за класическия успех с 3:0. Така той оформи своята сметка на общо 50 попадения с екипа на \"Старата госпожа\" и не пропусна да напише няколко думи по случая в социалните мрежи. \"Приятно е да се върнем към победите и се радвам, че вкарах отново на нашия стадион. Горд съм, че успях да отбележа 50 гола с фланелката на Ювентус\", написа португалецът в социалната мрежа Instragram.", "date": "2020.02.03", "title": "Роналдо е на седмото небе"}
{"url": "https://standartnews.com/sport/kanzas-specheli-superboul-makhna-proklyatieto-413597.html", "text": "Канзас Сити Чийфс се окъпаха със слава на Супербоул LIV, осъществявайки обрат в последната четвъртина срещу Сан Франциско 49-ърс, за да спечелят финала на НФЛ с 31:20. Това се случва след 50 години, в които отборът не можеше да вдигне титлата. Феновете на Канзас чакаха от 1970-а година за повторното вдигане на трофея \"Винс Ломбарди\" (по онова време купата дори не е била именувана), а Сан Франциско ще трябва да се примири с ново поражение в Супербоул. \"Найнърс\" имат пет триумфа, но последният е от 1995-а, а през 2013-а също отстъпиха в битката за отличието от Балтимор Рейвънс. 24-годишният куотърбек на \"вождовете\" Патрик Махоумс се превърна в суперзвезда още във втория си сезон в НФЛ, а сега с шампионски пръстен на сметката си оправда статута си на най-вълнуващия и (вероятно) най-добър играч в американския футбол. Той не блесна с нещо изключително в Супербоул LIV, но направи важни отигравания в ключови мигове от финала, най-вече през второто полувреме. Деймиън Уилямс преодоля 38 ярда и реализира решителния тъчдаун в полза на Чийфс, които успяха до голяма степен да тушират силното нападение и опасната игра на земя на Сан Франциско. Заради ключови отигравания във владенията на \"вождовете\", които доведоха до тъчдауните, Патрик Махоумс получи наградата за MVP на финала и стана най-младият футболист в историята, който я получава.", "date": "2020.02.03", "title": "Канзас спечели Супербоул, махна проклятието"}
{"url": "https://standartnews.com/sport/nash-shchangist-vtori-na-olimpiyskata-kvalifikatsiya-v-iran-413620.html", "text": "Ангел Русев се нареди на второ място в двубоя на силния предолимпийски турнир по вдигане на тежести в иранския град Рещ. В кат. 61 кг \r\nбългарският щангист изхвърли 110 кг и изтласка 147 кг, което му осигури среброто с общ сбор 257 кг. Резултатите във второто движение и в двубоя са лични рекорди на Русев, с един килограм повече от досегашните. Шампион е представител на домакините. \r\nАнгел е на 18 години, европейски вицешампион за мъже от Батуми в кат. 55 кг миналата пролет, по-късно през 2019-а стана европейски шампион до 20 г. с 3 световни рекорда за юноши на първенството в Букурещ през октомври. Той е възпитаник на школата на Тежкоатлетически спортен клуб „Русе“ с треньори Кръстина и Радослав Атанасови. \r\nДнес от 13 ч. на подиума излиза и вторият български щангист – Юндер Бейтула ще вдига в кат. 81 кг. \r\nНа турнира в Рещ категориите са съобразени с олимпийската програма за Токио 2020. Състезанията са част от квалификациите за игрите в японската столица това лято. Те са с висок ранг при събирането на точки за ранглистите в отделните категории. След завършване на всички квалификационни състезания през април 2020 г., първите осем в крайното подреждане на ранглистите във всяка дивизия получават визи за Токио. Останалите 6 олимпийски квоти в категория ще се определят по следния начин: по една от всяко континентално първенство плюс една уайлдкарт. Така в Токио ще участват по 14 щангисти в категория.", "date": "2020.02.03", "title": "Наш щангист втори на олимпийската квалификация в Иран"}
{"url": "https://standartnews.com/sport/dzhokovich-oglavi-svetovnata-ranglista-413609.html", "text": "Новак Джокович официално се върна на върха в световната ранглиста с 9720 т. Сърбинът, който успешно защити титлата си в Мелбърн, измества Рафаел Надал (Исп), който вече има 9395 т. Рекордьорът по титли от Шлема Роджър Федерер си остава трети със 7130 т. Вицешампионът от ОА 2020 Доминик Тийм се настанява на четвъртото място, а Данийл Медведев е пети. Звездата ни в тениса Григор Димитров загуби три позиции в новата световна ранглиста. От днес Гришо вече е 23-и в света. Отстъплението се дължи на ранното отпадана на Откритото първенство на Австралия, където загуби във втория кръг. Тази седмица Димитров ще играя на АТР 250 турнира в зала в Монпелие (Франция). Григор е четвърти поставен и ще почива в първия кръг. Във втория, в сряда или четвъртък, българинът ще играе срещу победителя от мача между Жоао Соуса (Португалия) и Грегоар Барер (Франция). Втората ни ракета Димитър Кузманов изкачи осем места до №315, а Александър Лазаров е на 517-ото място. При жените Виктория Томова е 143-а. Изабелла Шиникова е 165-а, а Елица Костова е №190. Томова и Шиникова са част от отбора на България за „Фед къп“, който тази седмица ще играе в Талин в двубои от Първа Евро-африканска зона на турнира. Националките са в група с Украйна и Хърватия. Начело в класацията на WTA продължава да е Ашли Барти (Австралия). Втора вече е Симона Халеп (Румъния), а Каролина Плишкова (Чехия) е на трето място. Шампионката от ОА 2020 София Кенин (САЩ) изкачи осем места и вече №7 в ранглистата.     \r\nНай-добрият ни тенисист тази седмица ще дебютира в турнира в Монпелие. Той е поставен под №4 и в първи кръг почива, а във втори ще играе с победителя от мача между португалеца Жоао Соуса и представителя на домакините Грегоар Барер. \r\n \r\n ", "date": "2020.02.03", "title": "Джокович оглави световната ранглиста"}
{"url": "https://standartnews.com/sport/rekorden-nagraden-fond-za-evro-2020-po-futbol-413635.html", "text": "Рекорден награден фонд ще има Европейското първенство по футбол. Точно 371 млн. евро ще получат страните участнички. Шампионатът започва на 12 юни, а финалната среща ще бъде на 12 юли на \"Уембли\". \r\nПарите са със 70 милиона повече в сравнение с наградния фонд за Евро 2016 или скок с 23 процента. Всеки отбор, който се е класирал или ще се класира през баражите за финалите, ще получи в касата 9,25 милиона евро. Това се отнася и за България, ако премине двата етапа на баражите. \r\nВ групите пък всеки тим може да вземе максимум до 4,5 милиона евро. Това е така заради премиите, които УЕФА дава: 1,5 милиона за победа, 750 хиляди евро за равенство. При това положение, ако бъдещият европейски шампион спечели всичките си мачове на първенството, максималната възможна сума е 34 милиона евро. \r\nОтделно от това отборите, които продължат във фазата на елиминациите, ще получат допълнителни бонуси. Така например за всеки отбор, който се класира за за осминафиналите, получава още 2 милиона евро. За достигане на четвъртфинала- 3,250 милиона евро, а за участие на полуфинал- 5 милиона от европейската валута. Новият европейски шампион ще получи още 10 милиона евро, а загубилият финалист - 7 милиона. Допълнителните бонуси се изплащат за класиране на съответния етап от турнира, а не за победа, уточняват от УЕФА. \r\nЗа разлика от Шампионската лига, където финансовите приходи може и да нямат съответствие в спортните резултати, на Европейското първенство е точно обратното. Колкото повече един отбор върви напред, толкова повече се увеличават постъпленията в касата на съответната федерация. Като пример може да се посочи Евро 2016, където шампионите от Португалия взеха 25,5 милиона, а загубилият на финала отбор на Франция получи 23,5 милиона евро. ", "date": "2020.02.03", "title": "Рекорден награден фонд за Евро 2020 по футбол"}
{"url": "https://standartnews.com/biznes/vizhte-koi-protsesori-intel-mogat-da-se-khaknat-413596.html", "text": "Милиони процесори на „Интел“ (Intel) са компрометирани от нова уязвимост, а за нейното съществуване съобщи изданието TechPowerUp. Уязвимостта на CacheOut може да позволи достъп до данни, съхранявани в кеша на процесора. Ядрото е пряко застрашено от навлизане на трети страни, така че използването на уязвимост може да заобиколи всички хардуерни системи за сигурност. Използвайки CacheOut, злонамерена програма, вместо да чака оператор на данни, който да ги изтегли, може да си ги измъкне от самия кеш L1. „Интел“ вече отговори на заплахата, като публикува списък на процесори, уязвими за атака. Те включват първото и второто поколение Intel Xeon Scalable процесори на базата на архитектурата Skylake и Cascade Lake, шестото поколение чипове Intel Core и Intel Xeon, базирани на архитектурата Skylake, седмото и осмото поколение процесори Intel Core на базата на архитектурата Kaby и Coffe Lake и други модели. TechPowerUp поясни, че при процесорите на AMD не е открита подобна уязвимост. За да разреши проблема, „Интел“ пусна актуализация на микрокода и публикува препоръки за доставчиците на операционни системи. Изданието твърди, че в близко бъдеще производителите на операционни системи трябва да пуснат актуализации за сигурност. През май 2019 г. в процесорите на Intel беше открита уязвимост на ZombieLoad. Нападателите използваха четири грешки в микрокода на чипа Intel, за да откраднат данни. В основата си уязвимостта напомняше на Meltdown и Spectre, открити през 2018 г.", "date": "2020.02.03", "title": "Вижте кои процесори Интел могат да бъдат хакнати"}
{"url": "https://standartnews.com/sport/pkolev-levski-si-plashcha-zadlzheniyata-km-nap-413657.html", "text": "Ръководството на ПФК Левски е извършило всички належащи плащания на този етап - към НАП по споразумението за разсрочване на дълговете, както и по делото, заведено от мениджърска агенция, което можеше да доведе до отнемане на три точки от актива на отбора в Първа лига. Това заяви изпълнителният директор на клуба Павел Колев пред бтв \"Спокоен съм. Аз работя по организацията. На 15-ти имаме мач, събирам колегите на оперативка. Доколкото знам, отборът е спокоен. Говоря с тях. Мисля, че всичко е наред Няма запор на сметките на Левски. Работим си нормално. Това е много лесно проверимо. Всеки, който има нужда от информация за Левски, може да се обърне директно към мен. Когато имам какво да кажа, ще го кажа. Сега в момента неяснотата е твърде голяма, за да се обръщам към хората. И аз искам информация, само че нямам. Важните плащания ги направихме миналата седмица, в петък (31 януари). Платихме на НАП по споразумението за разсрочване на задълженията и платихме тази присъда от КАС. Мисля, че друго спешно няма. Има организационни разходи - наем на стадион \"Васил Левски\", ток, парно, вода\", заяви Колев. Изпълнителният директор на Левски заяви, че не е имал контакт с финансовия благодетел на тима Васил Божков и официалния собственик Георги Попов, които бяха арестувани преди дни в Обединените арабски емирства. \r\n \r\n\"Няколко пъти казах, че бюджетът на Левски в момента е между 1,5 млн. и 2 млн. на месец. 1,5 млн. е санитарният минимум. Понеже слушам много коментари дали това е много или малко - бюджетът зависи от визията, от това, която търсиш, от целите, от стратегията. Ако имаш възможност да си позволиш тези цели, трябва да си готов и на по-висок бюджет. Когато нямаш бюджет, променяш целите. От тази гледна точка, ние сме гъвкави. Предполагам и хората, които ще управляват Левски. Когато финансовите възможности са други, целите са различни. Няма да се инвестира толкова в базата, няма да се плащат толкова високи заплати в администрация, детско-юношеска школа и първи отбор. Всички тези неща, които можехме да си позволим като ремонти, ще отпаднат. Не е належащо да платим 2 млн. Просто в един момент трябва да платим заплати на играчите, което е най-голямото перо. Надявам се до тогава всичко да е ясно\", добави Колев. Първият мач на \"сините\" след зимната пауза ще бъде дербито с ЦСКА София на 15 февруари на ст. \"Виваком Арена Георги Аспарухов\".", "date": "2020.02.03", "title": "П.Колев: Левски си плаща задълженията към НАП"}
{"url": "https://standartnews.com/sport/vrataryat-na-inter-pod-vpros-za-machovete-s-ludogorets-413646.html", "text": "Вратарят на футболния Интер Самир Ханданович може да бъде извън терените за около три седмици заради контузия и да пропусне мачовете с Милан и Лацио в Серие А и с Лудогорец в Лига Европа, твърди в. \"Кориере дело спорт\". Капитанът на \"нерадзурите\" е с фрактура на малкия пръст на лявата ръка, потвърдиха от клуба, но не уточниха точен срок за възстановяване и ще следят състоянието му ден за ден. Заради травмата Ханданович пропусна гостуването на Удинезе снощи, което Интер спечели с 2:0. Под рамката на вратата за тима от Милано застана Даниеле Падели, който излиза в шампионатен мач за първи път от август 2016 година. Интер вероятно няма да бърза с връщането в игра на Ханданович и ще направи всичко възможно той да бъде възстановен напълно за голямото дерби срещу Ювентус на 1 март. Интер гостува на Лудогорец на 20 февруари в Разград, а реваншът е седмица по-късно в Милано от 1/16-финалите в Лига Европа.", "date": "2020.02.03", "title": "Вратарят на Интер под въпрос за мачовете с Лудогорец"}
{"url": "https://standartnews.com/sport/pochina-bashchata-na-mikaela-shifrin-413672.html", "text": "Джеф Шифрин, баща на лидерката за Световната купа в ските Микаела Шифрин е починал след битов инцидент в дома си. Трагичната новина дойде от Денвър, където 65-годишният Джеф е бил транспортиран след инцидент в дома си в Едуардс (Колорадо). Шифрин и нейната майка Айлийн спешно са се прибрали от Европа, където алипийката се подготвя за предстоящите стартове за СК. \"Моето семейство е разбито от новината за неочакваната смърт на баща ми - щедър, обичащ, внимателен, търпелив чудесен\", написа във Фейсбук съкрушената Шифрин. За последно Джеф Шифрин, койте е един от най-добрите анестезиолози във водещата клиника за лечение на спортисти във Вейл си бе взел отпуск и видя наживо победата на Микаела в супергигантския слалом в Банско (26 януари).", "date": "2020.02.03", "title": "Микаела Шифрин с непрежалима загуба"}
{"url": "https://standartnews.com/sport/falshiva-novina-za-parite-na-levski-413663.html", "text": "Фалшива новина за парите на \"Левски\". Твърдението, че \"Националната лотария\" на Васил Божков излиза от синия клуб обиколи за секунда медийното пространство и предизвика напрежение, но се оказа, че не е вярно. Опровержение направиха първо от \"Левски\". След това \"сензацията\" отрече и изпълнителният директор на „Националната лотария“ Димитър Ганев. Той даде специално интервю Дарик радио и dsport.bg и заяви, че ангажиментите към отбора ще продължат да бъдат изпълнявани и за в бъдеще. „Ние смятаме да направим всичко възможно да продължим да финансираме Левски“, каза Ганев. \"Не знам от къде се е появила информацията, че Националната лотария няма да финансира повече Левски. Такова нещо от нас няма. Ние смятаме да направим всичко възможно да продължим да финансираме Левски. Дали ще можем да продължим да го финансираме с парите, с които сме го правили до момента е друга тема\", каза Ганев. И увери, че \"на този етап в клуба има пари\". По повод другата тиражирана новина, че сметките на Националната лотарията са запорирани, Димитър Ганев каза: \"В момента нашите операции продължават. Работим, всичко е наред.\".", "date": "2020.02.03", "title": "Фалшива новина за парите на \"Левски\""}
{"url": "https://standartnews.com/svyat/nay-bogatite-shche-boryat-koronavirusa-413599.html", "text": "Държавите от групата на най-богатите, влизащи в Г-7, планират да обсъдят единен подход към коронавируса, съобщи германският министър на здравеопазването Йенс Шпан, цитиран от ДПА. Шпан съобщи, че е разговарял с американския си колега и че се прави опит за обща оценка на епидемията. Двамата са се съгласили, че трябва да се организира конферентна телефонна връзка между здравните министри на страните от Групата на седемте. „Няма смисъл една страна сама да взема мерки, особено в Европа“, каза Шпан и допълни, че е във връзка с други европейски страни от Г-7. В Групата на седемте влизат САЩ, Япония, Канада, Франция, Германия, Италия и Великобритания. Засега ограниченията над пътуванията не са успели да спрат разпространението на вируса, който се появи в Китай и е засегнал над 20 държави. Същевременно броят на починалите в Китай заради коронавируса достигна 361 души, предаде АФП. По данни на властите в провинция Хубей, в която се намира Ухан - градът, считан за огнище на заразата, са били регистрирани нови 57 случая на заболели с летален край. С новите данни броят на жертвите на новия коронавирус надвишава този на загиналите 349 души в Китай от ТОРС (SARS) през 2002 година, допълват от АФП. Китай все още не е приел помощ за борбата с коронавируса от Съединените щати, които продължават да предлагат да изпратят свои медицински специалисти, обясни съветникът на президента по национална сигурност Робърт О'Брайън, цитиран от ТАСС.", "date": "2020.02.03", "title": "Най-богатите ще борят коронавируса"}
{"url": "https://standartnews.com/sport/nov-medal-za-blgariya-ot-kvalifikatsiyata-za-tokio-413668.html", "text": "Юндер Бейтула спечели втори сръберен медал за България на големия предолимпийски турнир в иранския град Рещ. В кат 81 кг. Бейтула направи 6 успешни опита и стана вицешампион с двубой 353 кг (158 кг изхвърляне и 195 изтласкване). Шампион с 2 кг повече двубой е Абджумали Сафа от Ирак, а бронзът бе за Андреник Карапетян от Армения с 345 кг. \r\nЮндер в момента е втори във временното класиране по системата Синклер сред всички щангисти след кат. 96 кг. на турнира в Рещ. Той е \r\nпредставител на школата в Добрич с треньор Тодор Кирчев и спечели бронз в изтласкването на световното за мъже в Патая (Тайланд) миналата есен. \r\nДругият наш щангист на турнира в Рещ Ангел Русев се нареди на второ място в двубоя в кат. 61 кг, като изхвърли 110 кг и изтласка 147 кг, \r\nкоето му осигури среброто с общ сбор 257 кг. Резултатите във второто движение и в двубоя са лични рекорди на Русев, с един килограм повече от досегашните. \r\nНа турнира в Рещ категориите са съобразени с олимпийската програма за Токио 2020. Състезанията са част от квалификациите за игрите в японската столица това лято. Те са с висок ранг при събирането на точки за ранглистите в отделните категории. След завършване на всички квалификационни състезания през април 2020 г., първите осем в крайното подреждане на ранглистите във всяка дивизия получават визи за Токио. Останалите 6 олимпийски квоти в категория ще се определят по следния начин: по една от всяко континентално първенство плюс една уайлдкарт. \r\nТака в Токио ще участват по 14 щангисти в категория. \r\n ", "date": "2020.02.03", "title": "Нов медал за България от квалификацията за Токио"}
{"url": "https://standartnews.com/svyat/oae-otkrikha-golyamo-nakhodishche-na-gaz-413647.html", "text": "За откриването на огромни запаси от природен газ съобщават от Обединените арабски емирства. Abu Dhabi National Oil Co (ADNOC) заяви, че около 2,2 трилиона кубически метра плитки газови ресурси са открити между емирствата Дубай и Абу Даби - най-голямото от седемте члена на ОАЕ. „Това ново откритие засилва целта на нацията да постигне самодостатъчност по отношение на газ, което дава възможност за големи проекти за развитие“, се казва в изявление, съобщава канал 3. Между ADNOC и Дубайската служба за снабдяване беше подписано споразумение за проучване и разработване на газовите ресурси. През ноември Абу Даби обяви нови открития на седем милиарда барела петрол, което повиши общите запаси от ОАЕ до 105 милиарда барела, шестите по големина в света. Емирството също така обяви откриването на 34 трлн. куб. м конвенционален газ, увеличавайки общите резерви до близо 161 трлн. куб. м, както и 95 трлн- куб. м. нетрадиционен газ. Повечето от тези резерви се намират в Абу Даби.", "date": "2020.02.03", "title": "ОАЕ откриха голямо находище на газ"}
{"url": "https://standartnews.com/svyat/grtsiya-shche-stroi-novi-20-tsentra-za-bezhantsi-413639.html", "text": "20 нови центъра за бежанци планира да построи гръцкото правителство. Те ще са с капацитет между 500 и 2000 души всеки, съобщава изданието „Real news“. Предвижда се тези центрове да функционират по различен от познатия досега начин. В тях ще бъдат настанявани лица, които имат право на убежище и попадат в графата на т. нар. „контролирани” обекти. \r\nНа входовете на тези центрове ще има поставени електронни системи, а всеки един от бежанците ще разполага с карта със специфичен баркод за влизане и излизане от обекта. По този начин ще бъде избегната ситуация, при която липсва контрол върху влизащите и излизащите от миграционните центрове. Планира се новите центрове да бъдат изградени на Пелопонес, Крит, в Централна и Северна Гърция, както и в Епир. На утрешното заседание между министъра за миграцията и убежището Нотис Митарас, заместник-министъра и национален координатор по бежанския въпрос Алкивиадис Стефанис и министъра на вътрешните работи Такис Теодорикакос ще бъде обсъден подробният план на правителството и се очаква до края на месеца да бъде взето и окончателното решение по въпроса. Гръцкото правителство вече обяви, че сега съществуващите лагери на островите ще бъдат затворени и ще се изградят нови центрове от затворен тип.", "date": "2020.02.03", "title": "Гърция ще строи нови 20 центъра за бежанци"}
{"url": "https://standartnews.com/biznes/kzk-razreshi-na-nova-da-kupi-net-info-413649.html", "text": "Комисията за защита на конкуренцията разреши на \"Нова Броудкастинг груп\" да придобие 100% от дигиталната медийна група \"Нет инфо\". Дoceгa мeдийнaтa гpyпa, ĸoнтpoлиpaнa oт бpaтятa Kиpил и Гeopги Дoмycчиeви, пpитeжaвaшe 70 % oт \"Heт инфo\". Ocтaнaлитe 30 % пък бяxa paзпpeдeлeни мeждy \"Дapиĸ paдиo\" AД и \"Уeб Финaнc\", ĸoнтpoлиpaни съответно oт Paдocвeт Paдeв и Xpиcтo Xpиcтoв. C paзpeшeниeтo нa cдeлĸaтa, зa ĸoятo бe cъoбщeнo пpeди пoчти двe гoдини, \"Hoвa\" пpидoбива eднoличeн ĸoнтpoл, отбелязва Money.bg. Πpoцeдypaтa в KЗK ce зaбaви зapaди двe жaлби: oт МТG и РРF Grоuр нa Πeтp Keлнep, cлeд ĸaтo aнтимoнoпoлният opгaн зaбpaни пpидoбивaнeтo нa мeдийнaтa гpyпa oт cтpaнa нa чexa. B ĸpaйнa cмeтĸa и двeтe бяxa oттeглeни. Caмaтa \"Heт Инфo\" пpитeжaвa пoпyляpни caйтoвe ĸaтo eлeĸтpoннaтa пoщa AБB, плaтфopмaтa зa видeo cпoдeлянe Vbох7, инфopмaциoннитe caйтoвe Vеѕtі.bg и Dаrіknеwѕ.bg, caйтът зa пpoгнoзa зa вpeмeтo Ѕіnорtіk.bg, ĸaĸтo и cпopтният Gоng.bg. Koмпaниятa пpитeжaвa мaжopитapeн дял в caйтa зa гpyпoвo пaзapyвaнe Grаbо.bg. Сред целите на сделката са да се развие продуктовото портфолио и \"да подобри реакцията им спрямо променящите се потребности на клиентите, като по този начин постигне подобряване конкурентните предимства на придобиваните компании\", се посочва в документа от КЗК. Регулаторът счита, че нотифицираната сделка не би могла да доведе до установяване или засилване на господстващо положение, както и да застраши в значителна степен конкуренцията на засегнатия пазар в страната, поради което следва да бъде разрешена.", "date": "2020.02.03", "title": "КЗК разреши на \"Нова\" да купи \"Нет инфо\""}
{"url": "https://standartnews.com/biznes/virust-sgromolyasa-kitayskite-borsi-413604.html", "text": "Борсите в Китай се сринаха днес с близо 9 процента в първата си сесия след дългата ваканция по време на Лунната нова година, съобщи Франс прес. Лошите резултати се дължат на паниката от епидемията от вирусна пневмония в страната и нейното влияние върху икономиката. В началото на днешната търговия композитният индекс на Шанхайската фондова борса се срина с 8,73 процента до 2 716,70 пункта. Борсата в Шънчжън, втора по големина в континентален Китай, загуби 8,99 процента и спадна до 1 598,80 пункта. Централната банка на Китай съобщи вчера, че ще инжектира 1,2 трилиона юана (156 милиарда евро), за да смекчи удара върху финансовите пазари, предизвикан от епидемията.", "date": "2020.02.03", "title": "Вирусът сгромоляса китайските борси"}
{"url": "https://www.standartnews.com/sport/rekorden-nagraden-fond-za-evro-2020-po-futbol-413635.html", "text": "Рекорден награден фонд ще има Европейското първенство по футбол. Точно 371 млн. евро ще получат страните участнички. Шампионатът започва на 12 юни, а финалната среща ще бъде на 12 юли на \"Уембли\". \r\nПарите са със 70 милиона повече в сравнение с наградния фонд за Евро 2016 или скок с 23 процента. Всеки отбор, който се е класирал или ще се класира през баражите за финалите, ще получи в касата 9,25 милиона евро. Това се отнася и за България, ако премине двата етапа на баражите. \r\nВ групите пък всеки тим може да вземе максимум до 4,5 милиона евро. Това е така заради премиите, които УЕФА дава: 1,5 милиона за победа, 750 хиляди евро за равенство. При това положение, ако бъдещият европейски шампион спечели всичките си мачове на първенството, максималната възможна сума е 34 милиона евро. \r\nОтделно от това отборите, които продължат във фазата на елиминациите, ще получат допълнителни бонуси. Така например за всеки отбор, който се класира за за осминафиналите, получава още 2 милиона евро. За достигане на четвъртфинала- 3,250 милиона евро, а за участие на полуфинал- 5 милиона от европейската валута. Новият европейски шампион ще получи още 10 милиона евро, а загубилият финалист - 7 милиона. Допълнителните бонуси се изплащат за класиране на съответния етап от турнира, а не за победа, уточняват от УЕФА. \r\nЗа разлика от Шампионската лига, където финансовите приходи може и да нямат съответствие в спортните резултати, на Европейското първенство е точно обратното. Колкото повече един отбор върви напред, толкова повече се увеличават постъпленията в касата на съответната федерация. Като пример може да се посочи Евро 2016, където шампионите от Португалия взеха 25,5 милиона, а загубилият на финала отбор на Франция получи 23,5 милиона евро. ", "date": "2020.02.03", "title": "Рекорден награден фонд за Евро 2020 по футбол"}
{"url": "https://www.standartnews.com/sport/falshiva-novina-za-parite-na-levski-413663.html", "text": "Фалшива новина за парите на \"Левски\". Твърдението, че \"Националната лотария\" на Васил Божков излиза от синия клуб обиколи за секунда медийното пространство и предизвика напрежение, но се оказа, че не е вярно. Опровержение направиха първо от \"Левски\". След това \"сензацията\" отрече и изпълнителният директор на „Националната лотария“ Димитър Ганев. Той даде специално интервю Дарик радио и dsport.bg и заяви, че ангажиментите към отбора ще продължат да бъдат изпълнявани и за в бъдеще. „Ние смятаме да направим всичко възможно да продължим да финансираме Левски“, каза Ганев. \"Не знам от къде се е появила информацията, че Националната лотария няма да финансира повече Левски. Такова нещо от нас няма. Ние смятаме да направим всичко възможно да продължим да финансираме Левски. Дали ще можем да продължим да го финансираме с парите, с които сме го правили до момента е друга тема\", каза Ганев. И увери, че \"на този етап в клуба има пари\". По повод другата тиражирана новина, че сметките на Националната лотарията са запорирани, Димитър Ганев каза: \"В момента нашите операции продължават. Работим, всичко е наред.\".", "date": "2020.02.03", "title": "Фалшива новина за парите на \"Левски\""}
{"url": "https://www.standartnews.com/sport/vrataryat-na-inter-pod-vpros-za-machovete-s-ludogorets-413646.html", "text": "Вратарят на футболния Интер Самир Ханданович може да бъде извън терените за около три седмици заради контузия и да пропусне мачовете с Милан и Лацио в Серие А и с Лудогорец в Лига Европа, твърди в. \"Кориере дело спорт\". Капитанът на \"нерадзурите\" е с фрактура на малкия пръст на лявата ръка, потвърдиха от клуба, но не уточниха точен срок за възстановяване и ще следят състоянието му ден за ден. Заради травмата Ханданович пропусна гостуването на Удинезе снощи, което Интер спечели с 2:0. Под рамката на вратата за тима от Милано застана Даниеле Падели, който излиза в шампионатен мач за първи път от август 2016 година. Интер вероятно няма да бърза с връщането в игра на Ханданович и ще направи всичко възможно той да бъде възстановен напълно за голямото дерби срещу Ювентус на 1 март. Интер гостува на Лудогорец на 20 февруари в Разград, а реваншът е седмица по-късно в Милано от 1/16-финалите в Лига Европа.", "date": "2020.02.03", "title": "Вратарят на Интер под въпрос за мачовете с Лудогорец"}
{"url": "https://www.standartnews.com/sport/pkolev-levski-si-plashcha-zadlzheniyata-km-nap-413657.html", "text": "Ръководството на ПФК Левски е извършило всички належащи плащания на този етап - към НАП по споразумението за разсрочване на дълговете, както и по делото, заведено от мениджърска агенция, което можеше да доведе до отнемане на три точки от актива на отбора в Първа лига. Това заяви изпълнителният директор на клуба Павел Колев пред бтв \"Спокоен съм. Аз работя по организацията. На 15-ти имаме мач, събирам колегите на оперативка. Доколкото знам, отборът е спокоен. Говоря с тях. Мисля, че всичко е наред Няма запор на сметките на Левски. Работим си нормално. Това е много лесно проверимо. Всеки, който има нужда от информация за Левски, може да се обърне директно към мен. Когато имам какво да кажа, ще го кажа. Сега в момента неяснотата е твърде голяма, за да се обръщам към хората. И аз искам информация, само че нямам. Важните плащания ги направихме миналата седмица, в петък (31 януари). Платихме на НАП по споразумението за разсрочване на задълженията и платихме тази присъда от КАС. Мисля, че друго спешно няма. Има организационни разходи - наем на стадион \"Васил Левски\", ток, парно, вода\", заяви Колев. Изпълнителният директор на Левски заяви, че не е имал контакт с финансовия благодетел на тима Васил Божков и официалния собственик Георги Попов, които бяха арестувани преди дни в Обединените арабски емирства. \r\n \r\n\"Няколко пъти казах, че бюджетът на Левски в момента е между 1,5 млн. и 2 млн. на месец. 1,5 млн. е санитарният минимум. Понеже слушам много коментари дали това е много или малко - бюджетът зависи от визията, от това, която търсиш, от целите, от стратегията. Ако имаш възможност да си позволиш тези цели, трябва да си готов и на по-висок бюджет. Когато нямаш бюджет, променяш целите. От тази гледна точка, ние сме гъвкави. Предполагам и хората, които ще управляват Левски. Когато финансовите възможности са други, целите са различни. Няма да се инвестира толкова в базата, няма да се плащат толкова високи заплати в администрация, детско-юношеска школа и първи отбор. Всички тези неща, които можехме да си позволим като ремонти, ще отпаднат. Не е належащо да платим 2 млн. Просто в един момент трябва да платим заплати на играчите, което е най-голямото перо. Надявам се до тогава всичко да е ясно\", добави Колев. Първият мач на \"сините\" след зимната пауза ще бъде дербито с ЦСКА София на 15 февруари на ст. \"Виваком Арена Георги Аспарухов\".", "date": "2020.02.03", "title": "П.Колев: Левски си плаща задълженията към НАП"}
{"url": "https://standartnews.com/biznes/kitayskiyat-virus-udari-turizma-ni-413679.html", "text": "Китайският коронавирус-убиец удари туризма ни. Българи масово отменят резервациите си за януари и февруари. Заради разпространението на заразата и препоръката да не се пътува до Китай наши сънародници на пожар сменят планираните и предплатени воаяжи до края на февруари. За след февруари нямаме откази за момента. Но никой не може да каже засега за какъв период от време не трябва да се пътува”, обясни Любомир Николов, служител в туристическа фирма, цитиран от Нова тв. Най-много от хората искали замяна на екскурзията до Китай с друга, по-безопасна, но екзотична дестинация. „Ако някой е записан за групова екскурзия, агенцията му предлага алтернативи - връщане на сумата или нова дестинация. Ако клиент се откаже, но няма официална информация, която да подкрепя това решение, той следва да получи неустойките, както са по договор”, добави Николов. Броят на потвърдените случаи на заразени с коронавирус надмина 17 000 души, а починалите вече са 361. Извън Китай има повече от 150 болни от вируса и един починал във Филипините. Общо в 24 държави по света са регистрирани случаи на коронавируса. Най-много са в Япония - 20, следвана от Тайланд с 19 и Сингапур - с 18. В Европа - най-много са болните в Германия - 10, шестима във Франция и по двама в Италия и Великобритания. Епидемията се отрази на китайските финансови пазари. След като отвориха за първи път днес сутринта след Лунарната нова година, индексът в Шанхай се срина с 8%. Най-големият спад за един ден от повече от 4 години насам.", "date": "2020.02.03", "title": "Китайският вирус удари туризма ни"}
{"url": "https://standartnews.com/biznes/aikb-podkrepya-strategiyata-za-digitalizatsiya-na-sofiya-413677.html", "text": "Подкрепа и партньорство в работата по реализиране на стратегията за дигитална трансформация на София заявиха на среща с кмета на София Йорданка Фандъкова от Асоциацията на индустриалния капитал в България, провела се днес в Столичната община по предложение на асоциацията. Дигитализацията е в основата на подобряване на услугите и качеството на живот. Тя е стратегически инструмент за икономиката на града и дава възможност за развитие на повече услуги, както за гражданите, така и за бизнеса, каза кметът на София Йорданка Фандъкова. На срещата присъстваха зам.-кметът на София по финанси и здравеопазване Дончо Барбалов, председателят на надзорния съвет на общинската агенция за инвестиции и общински съветник Николай Стойнев и зам.-кметът по дигитализация, иновации и икономическо развитие Владимир Данаилов. Кметът Фандъкова заяви, че както е поела ангажимент, в Столична община е създаден ресор дигитализация, иновации и икономическо развитие със заместник-кмет Владимир Данаилов. Работим в няколко приоритетни стъпки: първо - най-използваните услуги, които не са дигитални да се дигитализират, да се модернизира системата и да се увеличи броят на дигиталните услуги, необходими на гражданите и бизнеса. Важна стъпка е администрацията на общината да не изисква от гражданите и бизнеса документ, който самата тя издава, а да прави вътрешна проверка, каза кметът Фандъкова. Тя припомни развитието на дигиталните услуги за бизнеса чрез сайта на Направление „Архитектура и градоустройство“. В направлението се предлагат електронни услуги като „Издаване на удостоверение за устройствен статут“ и предстои пускане на още 3 нови електронни услуги: Електронно заявление за издаване на разрешение за строеж; Електронно заявление за издаване на разрешение за поставяне; Електронно заявяване и получаване на виза по чл. 140, ал. 2 от ЗУТ. През 2015 г. Столична община разработи и внедрени 45 електронни услуги, а общината е първата, която стартира процеса на отваряне на данни. Новият ресор по дигитализация на градската среда работи по няколко важни задачи: да гарантира цялостен подход, а не работа «на парче» и несъгласувани самостоятелни решения, да превърне града в платформа за иновации, да намали административната тежест и превърне София в пазар на дигитални продукти и услуги, каза Владимир Данаилов. По думите му Стратегията за дигитализация не е шаблон, който налагаме на София, тя е направена в резултат на проучване на обществеността и бизнеса в столицата, с над 100 експерти, организации и ИТ компании в София. Първо сме дефинирали къде сме като дигитална зрялост и след това сме поставили целите ни в дигиталната сфера, посочи зам.-кметът. Софийската стратегията за дигитална трансформация на града е по проект Digital Cities Challenge на Европейската комисия. След приемането на стратегията от Столичния общински съвет ще се премине към конкретна програма, а бизнесът може да участва в работни групи с конкретни предложения. Кметът Фандъкова запозна Асоциацията на индустриалния капитал с възможности за сътрудничество в проекти в сферата на социално-отговорния бизнес. От Асоциацията на индустриалния капитал изразиха готовност да се включат в новата програма на кмета Фандъкова за залесяване на междублокови пространства в кварталите. Досега общината заедно с граждани, неправителствения сектор и бизнеса активно работи по проекта „Новата гора на София“, по който са засадени 88 000 фиданки, а заедно с училища и детски градини – „Моето зелено училище и Моята зелена детска градина“. Други възможности за партньорство, които бяха обсъдени, са участие за изграждане на детски и спортни площадки и публично-частни проекти за изграждане на паркинги в кварталите. В София почти няма безработица, но липсата на подготвени кадри е общо предизвикателство за бизнеса. Една от възможностите за подготовката на кадри е участието на бизнеса в програми за професионално ориентиране, посочи кметът Фандъкова. Столична община работи по проекти за дуално образование и професионалното ориентиране, където столични училища и бизнес си партнират. „Столична община не е обикновена община, тук е съсредоточена голяма част от икономиката на България, при това във високотехнологичните сектори. И въпреки това София трябва да се справи с няколко основни предизвикателства в кратък период като подобряването и повишаването на електронните услуги, демографските проблеми и недостига на работна ръка. Като работодателска организация за нас е важно да бъде изготвена оценка на потребностите на столичната икономиката от работна ръка, както и да бъдат набелязани мерки за привличането и интегрирането на висококвалифицирани работници от трети страни. Може да разчитате на експертизата на АИКБ, като заявявам пълната ни готовност да участваме както при разработването с предложения и в съвместни работни групи, така и при реализацията на важни за Общината и бизнеса проекти“, заяви председателят на Асоциация на индустриалния капитал в България Васил Велев. От Асоциацията присъстваха и Боян Бойчев, член на УС на АИКБ, д-р Милена Ангелова – гл. секретар на АИКБ, Добрин Иванов – изп.-директор на АИКБ.", "date": "2020.02.03", "title": "АИКБ подкрепя стратегията за дигитализация на София"}
{"url": "https://www.standartnews.com/sport/dzhokovich-oglavi-svetovnata-ranglista-413609.html", "text": "Новак Джокович официално се върна на върха в световната ранглиста с 9720 т. Сърбинът, който успешно защити титлата си в Мелбърн, измества Рафаел Надал (Исп), който вече има 9395 т. Рекордьорът по титли от Шлема Роджър Федерер си остава трети със 7130 т. Вицешампионът от ОА 2020 Доминик Тийм се настанява на четвъртото място, а Данийл Медведев е пети. Звездата ни в тениса Григор Димитров загуби три позиции в новата световна ранглиста. От днес Гришо вече е 23-и в света. Отстъплението се дължи на ранното отпадана на Откритото първенство на Австралия, където загуби във втория кръг. Тази седмица Димитров ще играя на АТР 250 турнира в зала в Монпелие (Франция). Григор е четвърти поставен и ще почива в първия кръг. Във втория, в сряда или четвъртък, българинът ще играе срещу победителя от мача между Жоао Соуса (Португалия) и Грегоар Барер (Франция). Втората ни ракета Димитър Кузманов изкачи осем места до №315, а Александър Лазаров е на 517-ото място. При жените Виктория Томова е 143-а. Изабелла Шиникова е 165-а, а Елица Костова е №190. Томова и Шиникова са част от отбора на България за „Фед къп“, който тази седмица ще играе в Талин в двубои от Първа Евро-африканска зона на турнира. Националките са в група с Украйна и Хърватия. Начело в класацията на WTA продължава да е Ашли Барти (Австралия). Втора вече е Симона Халеп (Румъния), а Каролина Плишкова (Чехия) е на трето място. Шампионката от ОА 2020 София Кенин (САЩ) изкачи осем места и вече №7 в ранглистата.     \r\nНай-добрият ни тенисист тази седмица ще дебютира в турнира в Монпелие. Той е поставен под №4 и в първи кръг почива, а във втори ще играе с победителя от мача между португалеца Жоао Соуса и представителя на домакините Грегоар Барер. \r\n \r\n ", "date": "2020.02.03", "title": "Джокович оглави световната ранглиста"}
{"url": "https://standartnews.com/biznes/65-mln-lv-khranitelno-vkusova-investitsiya-stana-klas-a-413675.html", "text": "Заместник-министърът на  икономиката Лъчезар Борисов връчи сертификат за инвеститор клас „А“, издаден по реда на Закона за насърчаване на инвестициите на „ПРЕСТИЖ-96“ АД - един от най-големите производители в хранително-вкусовата индустрия в България. Сертификатът беше връчен на Дарина Стоянова, изпълнителен директор на фирмата, съобщават от икономическото ведомство. Проектът на компанията цели разширяване и модернизация на производството посредством закупуване на нова производствена база в с. Леденик, община Велико Търново и внедряването в експлоатация на нови производствени мощности и оборудване. Размерът на инвестицията възлиза на обща стойност 6 479 000 лева, финансирани със собствени средства, а като резултат от него ще бъдат открити 150 нови работни места. Икономическият заместник – министър подчерта, че  инвестициите и разширението на производството на все повече компании е доказателство, че България е атрактивна дестинация за инвеститорите. Лъчезар Борисов изтъкна, че страната ни е с най-висок кредитен рейтинг в региона и макроикономическа стабилност, като това я превръща във все по-добро място за правене на бизнес. „Престиж-96“ АД е пазарен лидер във всички категории, в които оперира: бисквити, вафли и мини кейкове с дял на продажбите в стойност от 23%. През последните години компанията развива успешна експортна стратегия, в резултат на която продукти с марката ПРЕСТИЖ се продават в 30 държави по целия свят.", "date": "2020.02.03", "title": "6,5 млн. лв. хранително-вкусова инвестиция стана клас А"}
{"url": "https://www.standartnews.com/sport/nov-medal-za-blgariya-ot-kvalifikatsiyata-za-tokio-413668.html", "text": "Юндер Бейтула спечели втори сръберен медал за България на големия предолимпийски турнир в иранския град Рещ. В кат 81 кг. Бейтула направи 6 успешни опита и стана вицешампион с двубой 353 кг (158 кг изхвърляне и 195 изтласкване). Шампион с 2 кг повече двубой е Абджумали Сафа от Ирак, а бронзът бе за Андреник Карапетян от Армения с 345 кг. \r\nЮндер в момента е втори във временното класиране по системата Синклер сред всички щангисти след кат. 96 кг. на турнира в Рещ. Той е \r\nпредставител на школата в Добрич с треньор Тодор Кирчев и спечели бронз в изтласкването на световното за мъже в Патая (Тайланд) миналата есен. \r\nДругият наш щангист на турнира в Рещ Ангел Русев се нареди на второ място в двубоя в кат. 61 кг, като изхвърли 110 кг и изтласка 147 кг, \r\nкоето му осигури среброто с общ сбор 257 кг. Резултатите във второто движение и в двубоя са лични рекорди на Русев, с един килограм повече от досегашните. \r\nНа турнира в Рещ категориите са съобразени с олимпийската програма за Токио 2020. Състезанията са част от квалификациите за игрите в японската столица това лято. Те са с висок ранг при събирането на точки за ранглистите в отделните категории. След завършване на всички квалификационни състезания през април 2020 г., първите осем в крайното подреждане на ранглистите във всяка дивизия получават визи за Токио. Останалите 6 олимпийски квоти в категория ще се определят по следния начин: по една от всяко континентално първенство плюс една уайлдкарт. \r\nТака в Токио ще участват по 14 щангисти в категория. \r\n ", "date": "2020.02.03", "title": "Нов медал за България от квалификацията за Токио"}
{"url": "https://www.standartnews.com/sport/pochina-bashchata-na-mikaela-shifrin-413672.html", "text": "Джеф Шифрин, баща на лидерката за Световната купа в ските Микаела Шифрин е починал след битов инцидент в дома си. Трагичната новина дойде от Денвър, където 65-годишният Джеф е бил транспортиран след инцидент в дома си в Едуардс (Колорадо). Шифрин и нейната майка Айлийн спешно са се прибрали от Европа, където алипийката се подготвя за предстоящите стартове за СК. \"Моето семейство е разбито от новината за неочакваната смърт на баща ми - щедър, обичащ, внимателен, търпелив чудесен\", написа във Фейсбук съкрушената Шифрин. За последно Джеф Шифрин, койте е един от най-добрите анестезиолози във водещата клиника за лечение на спортисти във Вейл си бе взел отпуск и видя наживо победата на Микаела в супергигантския слалом в Банско (26 януари).", "date": "2020.02.03", "title": "Микаела Шифрин с непрежалима загуба"}
{"url": "https://standartnews.com/biznes/sheft-na-kabineta-na-goranov-poema-khazarta-413658.html", "text": "Председателят на Държавната комисията по хазарта (ДКХ) Александър Георгиев, който в събота си призна, че е осигурявал чадър над обвиняемия милиардер Васил Божков, е освободен от поста му. Това е станало по негова молба, съобщиха от финансовото министерство. Временно Комисията ще се ръководи от Георги Йорданов, началник на кабинета на Владислав Горанов. Георгиев бе арестуван за покровителстване на хазартния бос. В събота той направи пълни самопризнания и бе пуснат на свобода срещу 40 000 лв. гаранция. Георги Йорданов има богат административен опит, придобит на експертни и ръководни длъжности. От ноември 2014 г. до момента е началник на кабинета на министъра на финансите. Преди това е бил ръководител на Инспектората на Министерството на околната среда и водите. В периода от декември 2010 г. до април 2014 г. е държавен инспектор в Инспектората на Министерството на финансите. От януари 2000 г. до октомври 2010 г. последователно е заемал длъжностите директор на Инспектората на Министерството на земеделието и храните и главен секретар на Националната служба за растителна защита. Професионалната му кариера започва в МФ през 1995 г., като инспектор в данъчната администрация и главен данъчен инспектор в Службата за предотвратяване и разкриване на данъчни нарушения. В следствие на разговори с министъра на правосъдието, министъра на икономиката, изпълнителния директор на Националната агенция за приходите и председателя на Държавна агенция „Национална сигурност“, се предприеха действия за промяна в състава на Държавната комисията по хазарта, съобщават още от министерството на Владислав Горанов. За членове на Комисията министърът на финансите назначи новите, определени от ръководителите на тези институции, лица. Това са Стоян Стоянов – главен секретар на Министерството на правосъдието, Паун Илчев – и.д. председател на Българския институт по метрология, Красимир Бояджиев – началник на отдел „Разследване на особени случаи“, дирекция „Контрол“ в Централно управление на НАП и Емил Захариев – директор на специализирана дирекция в ДАНС.", "date": "2020.02.03", "title": "Шефът на кабинета на Горанов поема хазарта"}
{"url": "https://www.standartnews.com/lifestyle/top-5-na-ochilata-2020-413633.html", "text": "Брад Пит, който е сред най-големите потребители на очила, напоследък плахо се похвали, че колекцията му все още може и да не е като тази на Елтън Джон, но в нея има забележителни модели. А някои от аксесоарите на великия музикант, който има към 500 вариации на тема, оживяха и в биографичния филм „Рокетмен“, в който отлично влезлият в кожата му Тарън Еджертън ги сменяше във всеки следващ кадър. Актуалните тенденции в жанра не са чак толкова скандални, но са достатъчно екстравагантни, за да възбудят фешън страсти.  „Суетата отдавна е стигнала до висотата на очилата. Те обаче са много по-значими за визията в сравнение, да речем, с чантата. Очилата допълват и оформят лицето и излъчването. Просто са твърде запомнящи се, за да бъдат пренебрегнати“, коментира експертът от „Квят“ Павел Цветков. И припомня, че неподходящо избраната рамка може да провокира негативен ефект, а добре „изчислените“ форма и цвят както на диоптричните, така и на слънчевите очила, са знак на точен вкус, респектиращ социален статус и постоянна елегантност.   Нова геометрия Квадратни, осмоъгълни и всякакъв друг вид геометрични форми лесно ще се превърнат в грабващ погледа елемент от вашия личен стил през 2020 година. Знаменитостите вече адаптираха този често срещан на котешката пътека тренд.  Дръзката визия, която предлагат много от рамките за новия сезон, ще ви направи една идея по-различни от обичайното, но и доста по-шик. Dare to wear – посмей да носиш.  Котешки форми Те отново са тук, за да останат за дълго заради уникалната им форма, която издължава лицето и подчертава скулите. През 2020-а cat-eye моделите са още по-фънки от преди: класиката се радва на ъпдейт в ярки цветове, уникални финиши и дръзки детайли. Sassy Glitter Рамките с украшения са от големите акценти 2020. Екстремно бляскави, моделите с различни glitter елементи ще се превърнат в бърз, лесен и забавен начин да освежите визията си и да добиете онзи специфичен холивудски блясък, който никога не излиза от мода. Кристалите и брокатът със сигурност ще ви направят лесно отличаващи се. Hide&Seek Oversized рамките са по-големи от всякога. Перфектно извинение да пропуснете сутрешния грим, те са любими на фешънистите по целия свят. Придават доза загадъчност и са най-красивото и практично решение, на което може да заложите тази година. Двоен мост Лесно е да харесаш модел очила с двоен мост. Този нов прочит на класическия „авиатор“ идва направо от котешката пътека в изминалите седмици на модата, където горната част на моста бе интерпретирана по много различни начини. Old but Gold Да носим една и съща рамка години наред ни прави заложници на един и същи тренд. Не се страхувайте да опитвате нови/стари течения в модата. Хубавото е, че също като при шит по поръчка костюм евъргрийн моделите са нещо, на което винаги може да заложите. Модата се повтаря, така че не трябва да изпитвате притеснения, ако харесате модел от ранните сезони на „Приятели“. Имайте предвид, че екстравагантните форми и дръзките цветове не са за всеки. Малцина са тези, които могат да си позволят да носят ярко червена рамка... Не казваме, че пречи да експериментирате с авангарден стил, но следете добре реакциите на околните. Нестандартен модел би отивал повече на цялостна фънки визия. Дрескодът в офиса също има значение. А ако бизнес кодът все пак изпълва по-голямата част от деня ви, а в свободното си време обичате да разпускате в неформална среда, очилата за офиса нямат място в нощния клуб за събота вечер.  Да съобразите рамката с основния стайлинг, наложен във фирмата ви, е не просто препоръчително, а задължително. Компанията ви държи на строго офис облекло? Артистичните овални рамки може би няма да се впишат толкова... Ако обаче имате подходяща за freelancer ангажименти професия, нестандартен модел би акцентирал върху креативния ви натюрел.    ", "date": "2020.02.03", "title": "Топ 5 на очилата 2020"}
{"url": "https://www.standartnews.com/sport/ronaldo-e-na-sedmoto-nebe-413602.html", "text": "Голямата звезда на италианския шампион Ювентус Кристиано Роналдо бе на седмото небе след двата гола, които вкара на Фиорентина за класическия успех с 3:0. Така той оформи своята сметка на общо 50 попадения с екипа на \"Старата госпожа\" и не пропусна да напише няколко думи по случая в социалните мрежи. \"Приятно е да се върнем към победите и се радвам, че вкарах отново на нашия стадион. Горд съм, че успях да отбележа 50 гола с фланелката на Ювентус\", написа португалецът в социалната мрежа Instragram.", "date": "2020.02.03", "title": "Роналдо е на седмото небе"}
{"url": "https://www.standartnews.com/sport/nash-shchangist-vtori-na-olimpiyskata-kvalifikatsiya-v-iran-413620.html", "text": "Ангел Русев се нареди на второ място в двубоя на силния предолимпийски турнир по вдигане на тежести в иранския град Рещ. В кат. 61 кг \r\nбългарският щангист изхвърли 110 кг и изтласка 147 кг, което му осигури среброто с общ сбор 257 кг. Резултатите във второто движение и в двубоя са лични рекорди на Русев, с един килограм повече от досегашните. Шампион е представител на домакините. \r\nАнгел е на 18 години, европейски вицешампион за мъже от Батуми в кат. 55 кг миналата пролет, по-късно през 2019-а стана европейски шампион до 20 г. с 3 световни рекорда за юноши на първенството в Букурещ през октомври. Той е възпитаник на школата на Тежкоатлетически спортен клуб „Русе“ с треньори Кръстина и Радослав Атанасови. \r\nДнес от 13 ч. на подиума излиза и вторият български щангист – Юндер Бейтула ще вдига в кат. 81 кг. \r\nНа турнира в Рещ категориите са съобразени с олимпийската програма за Токио 2020. Състезанията са част от квалификациите за игрите в японската столица това лято. Те са с висок ранг при събирането на точки за ранглистите в отделните категории. След завършване на всички квалификационни състезания през април 2020 г., първите осем в крайното подреждане на ранглистите във всяка дивизия получават визи за Токио. Останалите 6 олимпийски квоти в категория ще се определят по следния начин: по една от всяко континентално първенство плюс една уайлдкарт. Така в Токио ще участват по 14 щангисти в категория.", "date": "2020.02.03", "title": "Наш щангист втори на олимпийската квалификация в Иран"}
