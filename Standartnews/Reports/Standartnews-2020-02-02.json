{"url": "https://standartnews.com/svyat/prva-stpka-km-razpada-na-velikobritaniya-413477.html", "text": "Протестиращи срещу Брекзит шотландци започват да се събират в Единбург ден след излизането на Обединеното кралство от ЕС, за да протестират срещу премиера Борис Джонсън. В петък, часове преди официалния Брекзит, протестиращи в Шотландия организираха митинги на стотици места в страната с искане да се подновят призивите за независимост на Шотландия. Протестите са организирани от членовете на организацията за независимост \"Stand up For Scotland\". През 2016 година се проведе референдумът за излизане на Обединеното кралство от ЕС. На него 51,9% от британците гласуваха за напускане на ЕС, но 63% от шотландците гласуваха за оставане в Европейския съюз. Още тогава шотландците дадоха да се разбере, че не са съгласни с така оформеното статукво.", "date": "2020.02.01", "title": "Първа стъпка към разпада на Великобритания"}
{"url": "https://standartnews.com/svyat/vsichki-kazvat-ne-na-donald-trmp-413482.html", "text": "Палестинците скъсват всички отношения, включително в областта на сигурността, между Палестинската власт, от една страна, и Израел и САЩ от друга, съобщи АФП, като се позова на изявление на палестинския президент Махмуд Абас. Абас говори на извънредна среща на Арабската лига в Кайро, посветена на американския план за уреждане на израелско-палестинския конфликт. Този план е \"нарушение на споразуменията от Осло\", подписани с Израел през 1993 г., заяви палестинският президент. Той уточни, че е изпратил послания на американската и израелската страна за скъсването на отношенията. В изказването си на срещата палестинският президент заяви също, че отхвърля възможността за водене на преговори с Израел на основата на мирния план на американския президент Доналд Тръмп, оповестен на 28 януари във Вашингтон. \"На масата за преговори няма място дори за част от американската сделка\", заяви Абас. Той добави, че палестинците изцяло и категорично отхвърлят \"сделката на века\", но все още вярват в мира. Арабската лига отхвърли мирния план на президента Тръмп за Близкия изток на извънредна среща на външните си министри в Кайро, като заяви, че този план няма да доведе до справедливо мирно споразумение между Израел и палестинците. Арабската лига няма да съдейства на САЩ за изпълнението на плана, а Израел не трябва да го прилага със силови средства, се казва в изявление след срещата. \"Американско-израелският план\" се отхвърля, защото \"не спазва основните права и стремежите на палестинския народ\", уточнява панарабската организация. Палестинският външен министър Рияд ал Малики заяви, че арабските му колеги са призовали международната общност \"да не се занимава с този несправедлив план\". \"Ще търсим подкрепа от Организацията за ислямско сътрудничество, Африканския съюз и Движението на необвързаните държави\", добави той и съобщи, че на 11 февруари палестинският президент Махмуд Абас ще участва в заседанието на Съвета за сигурност на ООН. В предложения от Тръмп план Ерусалим се определя като \"неделима столица\" на държавата Израел, която ще получи контрол върху Западния бряг и ивицата Газа, както и върху ключови свещени места в Ерусалим. Освен това Вашингтон ще признае израелските селища на окупираните палестински територии като част от Израел.", "date": "2020.02.01", "title": "Всички казват \"НЕ\" на Доналд Тръмп"}
{"url": "https://standartnews.com/svyat/lo-pen-kralstvoto-shche-specheli-ot-brekzit-413491.html", "text": "Лидерът на френската крайнодясна партия Национален сбор (НС) Марин льо Пен приветства \"завръщането към свободата\" на Великобритания и определи Брекзит като \"ужасяващ провал за Европейския съюз\", който според нея трябва да се преобразува в \"европейски съюз на нациите\", предаде Франс прес. \"В следващите месеци и години ще осъзнаем, че Великобритания е постъпила правилно, че тя вероятно ще извлече големи ползи\" от напускането на ЕС, заяви Марин льо Пен. От лятото на 2017 г. НС, който замени Националния фронт, вече не призовава за излизане на Франция от ЕС, а за промяна на Евросъюза отвътре, припомня агенцията. \"След множество епизоди Великобритания най-сетне си възвърна свободата. Това все пак си е ужасяващ провал за ЕС. Струва ми се впрочем, че това събитие не се коментира кой знае колко, при положение, че една от страните основателки на ЕС затръшна вратата. Това не е нещо незначително\", каза Льо Пен на пресконференция в северния френски град Лил. \"Виждам впрочем, че катастрофалните сценарии бяха заменени от предпазливи коментари от страна на тези, които ни обясняваха, че британците щели да бъдат разорени и че щяла да ги сполети масова безработица\", добави тя. През 1957 г. основите на ЕС са положени от Франция, Германия, Италия, Белгия, Нидерландия и Люксембург. Великобритания се присъединява към организацията едва през 1973 г., отбелязва АФП.", "date": "2020.02.01", "title": "Льо Пен: Кралството ще спечели от Брекзит"}
{"url": "https://standartnews.com/svyat/evropa-gubi-66-mln-dushi-413428.html", "text": "66 милиона граждани по-малко има вече Европейският съюз, след като Великобритания напусна общността. ЕС загуби за първи път държава членка, при това една от най-големите и най-богатите в блока, с най-големия военен бюджет. Така общото население на съюза спада до около 446 милиона. Територията на блока пък му се топи с 5,5 на сто. \r\nАко някога Великобритания реши да се върне отново в ЕС, ще трябва да премине през обичайната процедура за присъединяване - като една Македония, например. \r\nВ сряда, когато Европарламентът благослови Брекзит, бе последната сесия за 73-мата британски евродепутати. Техните места ще бъдат преразпределени - 46 ще бъдат запазени за бъдещи държави членки, а 27 ще се попълнят от други държави още сега. От февруари броят на евродепутатите намалява от 751 на 705. Преразпределението не засяга България и ние ще си останем със 17 евродепутати.", "date": "2020.02.01", "title": "Европа губи 66 млн. души"}
{"url": "https://standartnews.com/svyat/dzhonsn-brekzit-ne-e-kray-a-nachalo-413463.html", "text": "Брекзит не е краят, а началото на нова страница в британската история. Той е началото на нова ера на приятелско сътрудничество с Европейския съюз, заяви британският премиер Борис Джонсън в  обръщение към сънародниците си час преди страната му да напусне съюза, предаде Франс прес.  Тази вечер напускаме Европейския съюз. За мнозина това е удивителен момент на надежда, момент, който те мислеха, че никога няма да настъпи. Много хора, разбира се, изпитват тревога и загуба, а има и трета група хора, вероятно най-голямата, които се безпокояха, че цялата тази политическа препирня никога няма да приключи, каза премиерът, цитиран от Ройтерс.  ", "date": "2020.02.01", "title": "Джонсън : Брекзит не е край, а начало"}
{"url": "https://standartnews.com/svyat/mzh-zabrani-na-kitaytsi-da-vlizat-v-bara-mu-413426.html", "text": "Един от собствениците на барове в самия център на Рим, близо до известния Фонтан ди Треви, реши да не обслужва клиенти, пристигащи от Китай, поради разпространението на коронавирус, съобщи РИА Новости. „Поради международните мерки за сигурност, всички хора, пристигащи от Китай, нямат достъп до това място. Извиняваме се за неудобството“, се казва в съобщение на китайски и английски език, което се появи на входа на заведението. В същото време САЩ обявиха извънредно положение заради китайския вирус. От неделя американците, пътували до пламналата от коронавируса провинция Хубей, ще са в двуседмична карантина,  каза министърът на здравеопазването Алекс Азар на брифинг в Белия дом. Правителството ограничава също полетите от Китай до седем американски летища. Всички самолети от Китай ще бъдат насочвани към нюйоркското летище \"Дж. Ф. Кенеди\" и летищата в Чикаго, Сан Франциско, Сиатъл, Атланта, Хонолулу и Лос Анджелис, уточнява Франс прес.", "date": "2020.02.01", "title": "Мъж забрани на китайци да влизат в бара му"}
{"url": "https://www.standartnews.com/sport/legiya-vdiga-parite-za-taran-na-ludogorets-413427.html", "text": "Полският футборен гранд Легия е готов на всичко, за да привлече в редиците си нападателя на Лудогорец Якуб Швиерчок. Преговори между двата клуба текат още от началото на годината, но до момента разградчани отказаха поляците с цената от 1,25 млн евро, поставена на тарана. Тогава клубът от Варшава бе склонен да извади най-много 1 млн. евро. Сега обаче нещата са различни и поляците са вдигнали мизата. Причината е, че Легия се раздели със звездата си Ярослав Ниезгода, който премина в Портланд. За него клубът прибра 3,5 млн евро и сега клубът е готов да инвестира част от тази сума за нов нападател. \r\n \r\nСпоред Sport.pl голямата цел на Легия е именно Якуб Швиерчок, а негова алтернатива е Денис Алибек. “Неофициално се говори, че Легия е готов да извади 2 млн. евро за нов нападател”, пишат поляците. Ако варшавци наистина дадат такава сума, то това ще е рекорд за тях, що се отнася до привличането на нов играч. \r\n \r\nЛудогорец вероятно няма да се замисли и ще приеме подобна оферта на Легия, въпреки че бъдещето на титулярния нападател Клаудиу Кешерю остава неясно, защото той още не е подписал нов договор с разградчани. “Причината треьнорът на Легия Александър Вукович да предпочита повече Швиерчок, е че той желае да има повече поляци в състава си”, допълват от полското издание.", "date": "2020.02.01", "title": "Легия вдига парите за таран на Лудогорец"}
{"url": "https://standartnews.com/svyat/koronavirust-atakuva-svetovnite-borsi-413484.html", "text": "Китайската народна банка обяви днес, че ще използва различни инструменти на паричната политика, за да гарантира, че ликвидността остава разумно достатъчна. Институцията добави, че по-широкото икономическо отражение на бързо разрастващата се вирусна епидемия в страната ще бъде временно, предаде Ройтерс. Изявленията са направени съвместно с регулаторите в сферата на банкирането, застраховането, търговията с ценни книжа и валутната търговия, както и с министерството на финансите на Китай. От понеделник търговията на китайския финансов пазар ще се възобнови. Народната банка на Китай ще осигури достатъчна ликвидност и ще я поддържа в рационални граници, ще засили ограничаващите мерки за циклично регулиране и ще поддържа стабилно равнището на лихвените проценти на паричния пазар, заяви заместник-управителят на банката Пан Гуншън, цитиран от ТАСС. По думите му ръководството на централната банка обръща специално внимание на ситуацията в страната на фона на разпространението на пневмонията Народната банка излезе с няколко изявления. Според едно от тях, цитирано от Ройтерс, институцията ще намали адекватно лихвите по кредитите в подкрепа на компаниите, засегнати от вирусната епидемия. Освен това банката прогнозира, че влиянието на епидемията върху по-широката икономика ще бъде временно. Инвеститорите се готвят за резки колебания на китайските пазари, когато търговията в континенталната част се възобнови в понеделник след ваканцията за Лунната нова година, отбелязва Ройтерс. Досега вирусът е отнел живота на близо 260 души.", "date": "2020.02.01", "title": "Коронавирусът атакува световните борси"}
{"url": "https://www.standartnews.com/sport/otmenikha-spuskaneto-za-zheni-v-sochi-413440.html", "text": "Насроченото за днес спускане за Световната купа по ски в руския курорт \"Роза Хутор\" в Сочи бе отменено. Причината е лошото време в района. Там от сряда вали сняг и всеки ден трупа между 30 и 50 см, което прави невъзможно почистването на пистата. По програма тази сутрин трябваше да има тренировка, а от 11,30 (б.в) да е спускането. Заради лошото време обаче от ФИС обявиха, че програмата за днес се канселира. По-късно ще бъде взето решение дали утре ще има супергигантски слалом. Преди година заради лошото време стартовете в Сочи не бяха проведени. Най-печеливша от днешното решение е Микаела Шифрин. Американката води в генералното класиране за СК с 1225 точки след 21 от общо 39 старта. След като спечели миналия уикенд в Банско първо място на спускане и супер-г и остана четвърта на второто спускане американката прецени, че е по-добре да си почине и отказа да ходи до Сочи. Днес все пак ски ще има. Спускането за мъже за СК на пистата \"Кандахар 1\" в Гармиш-Партенкирхен (Гер) е насрочено за 12,30 ч и ще бъде излъчено пряко по Евроспорт 2. Утре пак там ще има гигантски слалом с участието на Алберт Попов.", "date": "2020.02.01", "title": "Отмениха спускането за жени в Сочи"}
{"url": "https://standartnews.com/svyat/meditsi-v-khonkong-epidemiyata-mozhe-da-izleze-ot-kontrol-413496.html", "text": "Хиляди хонконгски медицински работници се обединиха около идеята да започнат стачка, като искането им е китайското правителство да затвори границата си с континенталната част на страната, за да овладее коронавирусната епидемия. До момента вследствие на заразата са починали 259 души, предава АФП В Хонконг има 13 потвърдени случая на заболяването, а 112 пациенти са под карантина в инфекциозни отделения. Повече от три хиляди служители в държавните болници, включително лекари и медицински сестри, ще излязат на протест, ако правителството не изпълни техните искания, предаде БНТ. \"Ако не ограничим източника на вируса, ресурсите за предотвратяване на епидемии и работна сила никога няма да бъдат достатъчни\", казва Уини Ю, председател на Асоциацията на служителите в болниците. В неделя предстои среща между медицинските специалисти и ръководствата на множество болници. Ако не бъде постигната договореност за затваряне на границите, над 9000 лекари ще подкрепят стачката. Това е около 10 процента от всички работещи лекари в града. Стачката е планирана за понеделник, когато лекарите ще спрат да работят. Изключение прави само Спешната помощ, но ако отново не бъде постигната договореност, и медиците от Спешна помощ ще започнат стачка. Болничните власти в Хонконг в събота заявиха, че ще изготвят план за действие при извънредни ситуации. Властите в града вече заявиха, че пълното затваряне на границите не е възможно, въпреки че движението на хора и коли е ограничено. Междувременно хърватското министерство на външните работи съобщи днес, че четирима хървати, които са се намирали в китайския град Ухан - епицентър на епидемията от нов коронавирус, ще бъдат евакуирани от Китай във Франция в рамките на днешния ден и поставени под карантина за 14 дни, предаде агенция \"Хина\". Евакуацията на хърватските граждани е организирана със съдействието на Франция и при пристигането им в Южна Франция те ще бъдат поставени под карантина за период от 14 дни, преди да се завърнат в Хърватия, посочи министерството на външните работи в прессъобщение. Вчера екипът за управление на кризи към министерството на здравеопазването предложи да бъде създаден национален център за управление на кризи, който да координира всички служби в случай на поява на новия вирус в страната.", "date": "2020.02.01", "title": "Медици в Хонконг: Епидемията може да излезе от контрол"}
{"url": "https://standartnews.com/svyat/dzhonsn-brekzit-ne-e-kray-a-nachalo-413419.html", "text": "Завесата се вдига за ново действие в нашата славна национална драма, каза британският премиер Брекзит не е краят, а началото на нова страница в британската история. Той е началото на нова ера на приятелско сътрудничество с Европейския съюз. Това заяви британският премиер Борис Джонсън в историческото си обръщение към британците час преди страната му да напусне съюза, предаде БТА. Тази вечер напускаме Европейския съюз. За мнозина това е удивителен момент на надежда, момент, който те мислеха, че никога няма да настъпи. Много хора, разбира се, изпитват тревога и загуба, а има и трета група хора, вероятно най-голямата, които се безпокояха, че цялата тази политическа препирня никога няма да приключи, каза още премиерът. И допълни: „Разбирам всички тези чувства и нашата работа като правителство, моята работа, е да обединим тази страна сега и да я поведем напред.”. Най-важното, което трябва да се каже тази вечер е, че това не е краят, а началото, мигът, когато пуква зората и завесата се вдига за ново действие в нашата славна национална драма\", отбеляза поетично Джонсън. Каквито и да са препятствията по пътя, знам, че ще успеем, заключи Борис Джонсън.", "date": "2020.02.01", "title": "Джонсън: Брекзит не е край, а начало"}
{"url": "https://standartnews.com/biznes/radev-blgarskiyat-lev-e-edna-ot-nay-stabilnite-valuti-413421.html", "text": "Решението, с което парламентът дава мандат на финансовия министър Владислав Горанов да преговаря за приемане на еврото по сегашния курс спрямо лева, е много сериозна подкрепа за позицията на БНБ. Това коментира управителят на БНБ Димитър Радев в „Панорама” по БНТ. \"ЕЦБ даде много бърза и силна подкрепа за промените в закона. Това до голяма степен е показателно за степента на взаимодействие и за процеса, който напредва съгласно предварителния план. Не виждам причина преходът към европейската валута да не протече гладко и успешно и в случая с България\", категоричен е управителят на БНБ. \"България е прецедент поради това, че за първи път процесът към еврозоната започва не само с присъединяване на националната валута, но и успоредно с присъединяване към Банковия съюз\", заяви Радев. Той коментира и случая \"КТБ\" и ефекта, предизвикан от него върху банковата система у нас. „КТБ ще бъде дълго в публичния фолклор, но няма пряка връзка с валутния борд. Има две основни причини за развитието на този случай - слабости в банковия надзор и липси в институционалната рамка за проблемите в сектора\", заяви управителят на БНБ. Паричният режим, базиран на концепцията за валутен борд, се управлява по много строги правила, категоричен е Радев. Цените в България зависят от международните цени, от пазара на труда, допълни гуверньорът. \"Българските финанси стоят устойчиво на фона на нестабилния свят в момента, а българският лев е една от най-стабилните валути\", категоричен бе Димитър Радев.", "date": "2020.02.01", "title": "Радев: Левът е една от най-стабилните валути"}
{"url": "https://standartnews.com/regionalni/vlak-pregazi-podpiynal-obnovena-413445.html", "text": "Влакът от София, пътуващ към Петрич, към 20:55 часа снощи е блъснал човек, който е загинал на място около гара Струмяни преди Сандански, съобщиха от Окръжната дирекция на МВР в Благоевград. Загиналият е 71-годишен мъж от село Струмяни. Той лежал между релсите, като чул приближаващия влак се изправил и бил блъснат от локомотива. Според свидетели загиналият играл карти в заведение, бил и пийнал, след което си тръгнал да се прибира. Заради инцидента и огледа, влаковете за Кулата и София се движеха със закъснения от близо 4 часа.", "date": "2020.02.01", "title": "Влак прегази подпийнал /ОБНОВЕНА/"}
{"url": "https://www.standartnews.com/sport/vzimame-ot-kitay-svetovno-po-khokey-zaradi-koronavirusa-413441.html", "text": "Международната федерация по хокей на лед (IIHF) обяви, че световното първенство за юноши до 18 години във втора дивизия, група „Б“, ще се проведе през март в София, вместо в Тянджин, Китай, както беше по програма. Причината е опасността от коронавируса, който беше открит в най-многолюдната страна в света и вече взе много жертви. След дискусия с всички страни участнички в това първенство страната ни беше утвърдена за домакин. Шампионатът ще се проведе от 23 до 29 март. В него ще участват освен България и Китай и отборите на Австралия, Хърватия, Нидерландия и Испания. IIHF благодари на официалната си уеб страница на Българската федерация по хокей на лед за поемането на организацията на това световно първенство в толкова кратки срокове. Страната ни вече беше домакин през януари на шампионата до 20 години в трета дивизия.", "date": "2020.02.01", "title": "Взимаме от Китай световно по хокей заради коронавируса"}
{"url": "https://standartnews.com/regionalni/vlak-pregazi-chovek-kray-strumyani-413425.html", "text": "Влак прегази човек Влакът от София, пътуващ към Петрич, към 20:55 часа снощи е блъснал човек, който е загинал на място около гара Струмяни преди Сандански, съобщиха от Окръжната дирекция на МВР в Благоевград. Все още няма яснота за самоличността на загиналия и обстоятелствата, при които се е случила трагедията.", "date": "2020.02.01", "title": "Влак прегази човек край Струмяни"}
{"url": "https://www.standartnews.com/sport/amerikanka-specheli-otkritoto-prvenstvo-na-avstraliya-413467.html", "text": "Американката София Кенин е новата шампионка на Australian Open по тенис. 21-годишната тенисистка родена в Москва победи на финала Гарбине Мугуруса с 4:6, 6:2, 6:2 след малко повече от два часа игра. Кенин стана най--младата състезателка печелили първенството след Мария Шарапова, която през 2008 триумфира в Мелбърн на 20 години. \r\nДвете направиха страхотен финален двубой, който започна с предимство за 26-годишната испанка, но приключи изцяло по вкуса на Кенин. \r\n \r\nАмериканката стана 8-ата различна шампионка за последните 9 издания на турнирите от Големия шлем. С успеха днес тя ще запише рекордно класиране в ранглистата - №7. \r\n \r\nФиналът започна отлично за Мугуруса, която първа стигна до пробив и поведе с 2:1 гейма. Кенин не се предаде и успя да изравни за 4:4, но веднага след това допусна нов брейк, който впоследствие ѝ коства сета. \r\n \r\nПрез втората част американката излезе преобразена и тотално взе надмощие в играта. Тя успя да реализира два пробива и след успех с 6:2 вкара финала в решаващ сет. В него Мугуруса имаше преднина 40:0 при 2:2 гейма, но не успя да направи пробив, след което до края на срещата не взе нито един гейм. \r\n \r\nКенин приключи срещата с 28 печеливши удара и 23 непредизвикани грешки. От своя страна Мугуруса наниза 32 уинъра, но допусна и цели 45 грешки, в това число 8 двойни. Американката спечели 92 от точките в срещата, а Мугуруса – 77. Утре сутрин от 10,30 ч (б.в.) е финала при мъжете в Мелбърн. Един срещу друг ще се избравят Новак Джокович (Сърбия) и Доминик Тийм (Ав). Евроспорт 1 ще излъчва наживо мача.", "date": "2020.02.01", "title": "Американка спечели Откритото първенство на Австралия"}
{"url": "https://www.standartnews.com/sport/khubchev-pazi-levskarite-ot-loshite-novini-413460.html", "text": "Треньорът на Левски Петър Хубчев прави всичко възможно да предпази отбора от всичко случващо се около боса на клуба Васил Божков и сигналите за неясно финансово бъдеще, Вчера той взе решение да закрие тренировките на отбора. Така достъп до тях нямат и журналистите, които отразяват лагера на \"сините\" в Турция. Интересното е, че след заминаването на отбора за югоизточната ни съседка, той не е дал никакво изявление. Пред медиите веднъж застана помощникът му Георги Донков. С отбора още е Димитър Ганев - един от шефовете в \"Национална лотария\". Той ще наблюдава днешната контрола срещу Рапид (Виена). Възможно е след края да направи някакъв коментар по темата", "date": "2020.02.01", "title": "Хубчев пази левскарите от лошите новини"}
{"url": "https://www.standartnews.com/sport/pulev-i-dzhoshua-na-6-yuni-v-london-413464.html", "text": "Сблъсъкът между настоящия шампион на WBO, WBA, IBF и IBO в тежка категория, Антъни Джошуа, и българинът Кубрат Пулев е все по-близо. Преговорите между двете страни все още текат, след като и от двата лагера поискаха допълнителна отсрочка, за да уточнят последните детайли по сделката. \"Това е почти сигурно. Почти, защото не е подписано и подпечатано. Имаме още време, получихме удължаване на срока за преговори. Всичко е почти решено, много сме близо. Ние искаме мачът да е във Великобритания, но всъщност най-важното е да е там, където боксьорите да изкарат най-много пари от него\". \"Може би ще се наложи да мислим за дата в началото на юни\", призна Хърн. \"Ако искаме стадиона на Тотнъм, който е абсолютна цел номер едно, трябва да е през юни\". Според медиите дори има прогнозна дата и тя е 6 юни.", "date": "2020.02.01", "title": "Пулев и Джошуа - на 6 юни в Лондон?"}
{"url": "https://standartnews.com/biznes/apple-zatvarya-magazini-i-ofisi-v-kitay-413455.html", "text": "Apple затваря временно всичките си официални магазини и корпоративни офиси в континенталния Китай. Мярката се съобщава днес и е в сила до 9 февруари, като предпазна мярка от избухването на епидемията коронавирус и смъртните случаи, които са се увеличили над два пъти в сравнение от преди седмица. В изявлението си Apple се позовава на мерки, препоръчани от водещи здравни експерти, както и на предпазливост. Компанията заявява, че очаква с нетърпение да отвори отново магазините си \"възможно най-скоро\". Apple вече затвори три магазина в Китай поради опасения от разпространението на вируса. Starbucks Corp и McDonald's Corp също обявиха ограничени мерки като предпазна мярка. Много фабрики в провинция Хубей, включително заводи, управлявани от General Motors, временно спряха производството поради вируса.", "date": "2020.02.01", "title": "Apple затваря магазини и офиси в Китай"}
{"url": "https://www.standartnews.com/sport/kolko-miliona-shche-vzeme-pobeditelkata-v-melbrn-dnes-413443.html", "text": "Гарбине Мугуруса (Исп) и София Кенин (САЩ) излизат от 10,30 ч (б.в.) във финала на Откритото първенство на Австралия по тенис. Победителката ще вземе 2,43 млн. долара от рекордния за турнира награден фонд от 30 млн. долара. За финалистката остават половината. Досега Кенин и Мугуруса са се срещали на корта само веднъж. Това стана на турнира в Пекин през септември 2019 и американката спечели. Гарбине Мугуруса е първата представителка на Испания, която достига до финала на Australian Open след нейната треньорка Кончита Мартинес, която през 1998 г. губи от Мартина Хингис в мача за трофея. Единствената друга испанка, достигала до финал в турнира е Аранча Санчес-Викарио, която през 1994 г. отстъпва пред Щефи Граф, а през 1995 г. пред Мери Пиърс. \r\nНа 21 години и 80 дни, София Кенин е най-младата финалистка на Australian Open от 2008 г. насам, когато 20-годишната Мария Шарапова побеждава 20-годишната Ана Иванович. Кенин е и с 22 дни по-млада от Наоми Осака, когато японката вдигна трофея миналия сезон. \r\nСветовната №15 София Кенин и заемащата 32-ра позиция в ранглистата Гарбине Мугуруса ще премерят сили в първия финал в Оупън ерата в Мелбърн, в който няма състезателка от Топ 10.  Мъжкият финал - Новак Джокович - Доминик Тийм е утре от 10,30 ч (б.в.). Евроспорт 1 излъчва турнира наживо. \r\n ", "date": "2020.02.01", "title": "Колко милиона ще вземе победителката в Мелбърн днес"}
{"url": "https://standartnews.com/regionalni/pochva-stroezht-na-vodoprovoda-za-pernik-413422.html", "text": "Спасителният водопровод за Перник започва да се строи. В събота сутринта официално ще започне полагането на тръбите от Мало Бучино до Перник, съобщиха от министерството на икономиката. За целта до средата на февруари се ограничава движението по 1,2-километров участък от третокласния път III-1801 Големо Бучино – Перник. За извършване на необходимите строителни работи се спира движението в участъка от разклона за с. Люлин до отбивката за регионалното депо за битови отпадъци, съобщиха от Агенция „Пътна инфраструктура”. Обходният маршрут е АМ „Струма“ - общински път до с. Люлин – път III-802 Дивотино - Перник. На 28 януари с 56 гласа \"за\" и един въздържал се в лицето на Волен Сидеров, Столичният общински съвет прие спасителния план на държавата за преодоляване на водната криза в Перник. Предложението на правителството бе градът да се снабди с вода от водосбора на язовир „Белмекен“, през „Бели Искър“ и водопреносната мрежа на столицата. Така бедстващият миньорски град ще получи вода за пиене с изграждането на 13.5 км трасе от Мало Бучино до квартал \"Мошино\". Перничани са на воден режим от 18 ноември 2019 г. Първоначално вода беше пускана за 10 часа през деня, след това за 8 часа, а в момента Перник е на режим, при който хората имат вода само по 7 часа на ден.  ", "date": "2020.02.01", "title": "Почва строежът на водопровода за Перник"}
{"url": "https://www.standartnews.com/sport/desette-nay-skpi-igrachi-v-sveta-413452.html", "text": "Световната футболна обсерватория представи моментните си оценки на най-скъпите играчи на планетата.Оценката представлява ориентировъчна цена на съответната звезда, ако в момента той бъде продаден на трансферния пазар. Тя се определя от много фактори - възраст, моментно състояние, перспектива и т.н. С изричната уговорка, че стойностите са относителни и се менят много бързо. Прави впечатление, че футболните феномени за последните години Кристияно Роналдо и Лео Меси вече не са на челните места. В крайна сметка е логично, предвид наближаващия край на тяхната кариера.  \r\n , според оценката на Обсерваторията. Любопитно, това е почти 1/4 от цялата стойност на отбора на ПСЖ. Още приблизително толкова съставя и Неймар (150 милиона евро). Напоследък има много спекулации около бъдещето на Мбапе. В социалните мрежи той започна да флиртува с Ливърпул, наричайки ги \"невероятен отбор\". Отдавна интерес към него има и от Реал Мадрид. Самият играч не е подчертал къде точно ще отиде, ако реши да напуска ПСЖ. . Голова машина, но вече много повече от това. Завършен нападател и за Тотнъм, и за Англия, който ще счупи всички клубни и национални рекорди в родината си. И ще направи трансфер до 2-3 години в Реал, Барселона или някой друг европейски колос. Проблемът в момента при Кейн е, че страда от сериозна контузия. \r\n . От години се чака да е наследник на Меси и Роналдо на върха на футболната пирамида, но все не се получава. Въпреки това продължава да е третият най-популярен играч на планетата. В момента отново търси най-добрата си форма, след като дълго време беше контузен. .Само на 25 години е, една от звездите, на които се сочи огромно бъдеще в следващото десетилетие. Миналият му сезон беше много силен, с огромна заслуга за шампионската титла на Манчестър Сити. Сега \"гражданите\" имат известен спад, но Стърлинг поддържа добро ниво. \r\n . Египтянинът не успява да държи нивото от първия си сезон в Ливърпул, но не бива да забравяме, че то бе изумително високо. Пак вкарва важни голове, подава за такива и е част от отбор, който прави феноменален сезон и и почти сигурен нов шампион на Англия. В идеална футболна възраст (26 г.), той е един от най-скъпите играчи в света съвсем оправдано.  Изненадващо е тук, при условие, че едва ли е най-добрият нападател. Но след трансфера си от Манчестър Юнайтед в Интер Лукаку е възроден и отбелязва гол след гол. \r\n . Един от най-недооценените играчи в света, с основен принос за това Франция и Атлетико миналия сезон да са толкова силни и печеливши тимове. Дойде очакваният трансфер в Барселона, но там Гризман малко понижи нивото си. Така, че цената му в момента също е малко относителна.  . Да се чуди човек как този много спорен играч от години подръжва толкова незаслужено висока цена. Още повече, че както и на други негови колеги, в Манчестър Юнайтед нивото му слезе надолу, а има и контузии. Ювентус и Реал Мадрид обаче продължават да се интересуват от него.  \r\n . Централният бранител на Ливърпул и Холандия абсолютно незаслужено бе оставен втори в класацията за Златната топка, след като направи феноменален сезон миналата година. Великолепното представяне на Ван Дайк с пълна сила продължава и в момента. . Феноменалното представяне на Мане в Ливърпул вдигна значително цената му от миналата година. Тогава сенегалецът се оценяваше на около 80 милиона евро. Класиран бе на четвърто място за Златната топка, което бе отчетено като несправедливост дори от Лео Меси.  ", "date": "2020.02.01", "title": "Десетте най-скъпи играчи в света"}
{"url": "https://www.standartnews.com/sport/prestizhno-levski-obrna-avstriyski-grand-413472.html", "text": "Напук на всички гръмотевнични новини напоследък, Левски спечели втора контрола на подготовката си в Турция.  В турския курорт Белек, селекцията на Петър Хубчев се наложи с 2:1 над австрийския гранд Рапид (Виена). Триумфът бе още по-сладък, тъй като стана факт след пълен обрат. \"Зелено-белите\" бяха по-активни преди паузата и тогава заслужено поведоха след гол на Фунтас в 31-ата минута. През втората част левскарите погледнаха далеч по-смело към вратата на съперника и в 77-ата изравниха чрез Нашименто от дузпа. До края столичани се впуснаха в атаки, които дадоха необходимия ефект в даденото от съдията продължение. Мартин Райнов се оказа най-съобразителен при един корнер и с глава матира Нофлах за крайното 2:1. Преди няколко дни \"сините\" победиха и арменския Пюник с 3:2.  ", "date": "2020.02.01", "title": "Престижно - Левски обърна австрийски гранд"}
{"url": "https://www.standartnews.com/sport/khelikoptert-na-kobi-ot-nay-bezopasnite-v-sveta-413450.html", "text": "Хеликоптерът \"Sikorsky S-76B\", с който загина баскетболната легенда Коби Брайънт,  е смятан за един от най-безопасните в света, съобщава \"Globo Esporte\". Това е иронията на съдбата. Вече е всеизвестно, че машината се разби с Брайнът и още осем души на борда, сред които и една от дъщерите на големия спортист. Според бразилското издание, хеликоптерът е използван активно от различни лидери и известни личности заради неговата безопасност. В официални източници се съобщава, че статистиката на този модел е 0,2 смъртни случаи на 100 000 летателни часа. От 2006 до 2016 година със \"Sikorsky S-76B\" са се случили само два нещастни случая, в които са загинали 11 души. През 2009 година осем души са загинали, след като в предното стъкло на хеликоптера се е ударил ястреб. През 2016 година катастрофа, струвала живота на други трима души, е била предизвикана от проблем с лопатката на бротора. И двата трагични инцидента са станали в щата Луизиана. Sikorsky S-76 е американски търговски хеликоптер, прозиведен от \"Sikorsky Aircraft Corporation\".", "date": "2020.02.01", "title": "Хеликоптерът на Коби от най-безопасните в света"}
{"url": "https://standartnews.com/sport/legiya-vdiga-parite-za-taran-na-ludogorets-413427.html", "text": "Полският футборен гранд Легия е готов на всичко, за да привлече в редиците си нападателя на Лудогорец Якуб Швиерчок. Преговори между двата клуба текат още от началото на годината, но до момента разградчани отказаха поляците с цената от 1,25 млн евро, поставена на тарана. Тогава клубът от Варшава бе склонен да извади най-много 1 млн. евро. Сега обаче нещата са различни и поляците са вдигнали мизата. Причината е, че Легия се раздели със звездата си Ярослав Ниезгода, който премина в Портланд. За него клубът прибра 3,5 млн евро и сега клубът е готов да инвестира част от тази сума за нов нападател. \r\n \r\nСпоред Sport.pl голямата цел на Легия е именно Якуб Швиерчок, а негова алтернатива е Денис Алибек. “Неофициално се говори, че Легия е готов да извади 2 млн. евро за нов нападател”, пишат поляците. Ако варшавци наистина дадат такава сума, то това ще е рекорд за тях, що се отнася до привличането на нов играч. \r\n \r\nЛудогорец вероятно няма да се замисли и ще приеме подобна оферта на Легия, въпреки че бъдещето на титулярния нападател Клаудиу Кешерю остава неясно, защото той още не е подписал нов договор с разградчани. “Причината треьнорът на Легия Александър Вукович да предпочита повече Швиерчок, е че той желае да има повече поляци в състава си”, допълват от полското издание.", "date": "2020.02.01", "title": "Легия вдига парите за таран на Лудогорец"}
{"url": "https://standartnews.com/sport/otmenikha-spuskaneto-za-zheni-v-sochi-413440.html", "text": "Насроченото за днес спускане за Световната купа по ски в руския курорт \"Роза Хутор\" в Сочи бе отменено. Причината е лошото време в района. Там от сряда вали сняг и всеки ден трупа между 30 и 50 см, което прави невъзможно почистването на пистата. По програма тази сутрин трябваше да има тренировка, а от 11,30 (б.в) да е спускането. Заради лошото време обаче от ФИС обявиха, че програмата за днес се канселира. По-късно ще бъде взето решение дали утре ще има супергигантски слалом. Преди година заради лошото време стартовете в Сочи не бяха проведени. Най-печеливша от днешното решение е Микаела Шифрин. Американката води в генералното класиране за СК с 1225 точки след 21 от общо 39 старта. След като спечели миналия уикенд в Банско първо място на спускане и супер-г и остана четвърта на второто спускане американката прецени, че е по-добре да си почине и отказа да ходи до Сочи. Днес все пак ски ще има. Спускането за мъже за СК на пистата \"Кандахар 1\" в Гармиш-Партенкирхен (Гер) е насрочено за 12,30 ч и ще бъде излъчено пряко по Евроспорт 2. Утре пак там ще има гигантски слалом с участието на Алберт Попов.", "date": "2020.02.01", "title": "Отмениха спускането за жени в Сочи"}
{"url": "https://www.standartnews.com/sport/nashe-momiche-s-vtori-medal-ot-svetovnoto-po-biatlon-413479.html", "text": "Милена Тодорова спечели втори медал на световното първенство по биатлон за юноши и девойки в Ленцерхайде (Швейцария). \r\nСлед среброто в индивидуалната дисциплина в понеделник, днес българката завоюва бронз в спринта на 7,5 километра. 22-годишната биатлонистка от Троян допусна три грешки в двете стрелби, но компенсира със силно ски-бягане, за да финишира трета на 48,4 секунди след победителката Анастасия Шевченко от Русия. Шевченко стреля без грешка и спечели златото, а втора остана норвежката Аасне Скреде с една грешка в стрелбата и изоставане от 40,9 секунди. Другите две българки се представиха неубедително. Любомира Пехливанска допусна шест пропуска на огневия рубеж и остана 69-а на 5:49.7 минути след победителката, а Мария Здравкова не завърши състезанието. При юношите в спринта на 10 километра българите Николай Тодоров и Петър Вълчев завършиха съответно 86-и и 91-и. Тодоров направи три грешки в двете стрелби, а Вълчев - четири. Световен шампион в спринта стана норвежецът Вебьорн Сьорум, който преодоля трасето за 24:02.7 минути с един пропуск в стрелбата.", "date": "2020.02.01", "title": "Наше момиче с втори медал от световното по биатлон"}
{"url": "https://www.standartnews.com/sport/nov-shampionski-mach-i-razgrom-na-livrpul-rezultati-413489.html", "text": "На практика сигурният нов шампион на Англия Ливърпул продължава да мачка всичко по пътя си. Днес \"червените\" сгазиха Саутхямптън с 4:0 и спечелиха 24-та победа от 25 мача! Лидерът във Висшата лига вече има 73 точки, с цели 22 пред втория Манчестър Сити, което вече е иронично спрямо конкуренцията. Тимът на  Юрген Клоп се развихри след почивката, когато Окслейд-Чембърлейн откри резултата, Хендерсън удвои, а Мохамед Салах се разписа на два пъти. \"Светците\" създадоха доста положения, като спокойно можеха да поведат през първата част. Те  не се възползваха от нито една ситуация, като Дани Ингс пропусна няколко възможности. След като Чембърлейн обаче откри, гостите абсоюлотно капитулираха през втората част и загубиха тежко на \"Анфийлд\".  На Ливърпул му трябват още 7 победи, за да стане шампион и на теория, но при грешащите често преследвачи,,това може да стане и доста по-скоро. Резулртати от кръга досега : Лестър - Челси 2:2, Борнемут - Астън Вила 2:1, Кристал Палас - Шефилд Юн 0:1 , Нюкясъл - Норич 0:0, Уотфорд - Евертън 2:3, Уест Хям - Брайтън 3:3.  ", "date": "2020.02.01", "title": "Нов шампионски разгром на Ливърпул /РЕЗУЛТАТИ/"}
{"url": "https://standartnews.com/sport/kolko-miliona-shche-vzeme-pobeditelkata-v-melbrn-dnes-413443.html", "text": "Гарбине Мугуруса (Исп) и София Кенин (САЩ) излизат от 10,30 ч (б.в.) във финала на Откритото първенство на Австралия по тенис. Победителката ще вземе 2,43 млн. долара от рекордния за турнира награден фонд от 30 млн. долара. За финалистката остават половината. Досега Кенин и Мугуруса са се срещали на корта само веднъж. Това стана на турнира в Пекин през септември 2019 и американката спечели. Гарбине Мугуруса е първата представителка на Испания, която достига до финала на Australian Open след нейната треньорка Кончита Мартинес, която през 1998 г. губи от Мартина Хингис в мача за трофея. Единствената друга испанка, достигала до финал в турнира е Аранча Санчес-Викарио, която през 1994 г. отстъпва пред Щефи Граф, а през 1995 г. пред Мери Пиърс. \r\nНа 21 години и 80 дни, София Кенин е най-младата финалистка на Australian Open от 2008 г. насам, когато 20-годишната Мария Шарапова побеждава 20-годишната Ана Иванович. Кенин е и с 22 дни по-млада от Наоми Осака, когато японката вдигна трофея миналия сезон. \r\nСветовната №15 София Кенин и заемащата 32-ра позиция в ранглистата Гарбине Мугуруса ще премерят сили в първия финал в Оупън ерата в Мелбърн, в който няма състезателка от Топ 10.  Мъжкият финал - Новак Джокович - Доминик Тийм е утре от 10,30 ч (б.в.). Евроспорт 1 излъчва турнира наживо. \r\n ", "date": "2020.02.01", "title": "Колко милиона ще вземе победителката в Мелбърн днес"}
{"url": "https://standartnews.com/sport/khubchev-pazi-levskarite-ot-loshite-novini-413460.html", "text": "Треньорът на Левски Петър Хубчев прави всичко възможно да предпази отбора от всичко случващо се около боса на клуба Васил Божков и сигналите за неясно финансово бъдеще, Вчера той взе решение да закрие тренировките на отбора. Така достъп до тях нямат и журналистите, които отразяват лагера на \"сините\" в Турция. Интересното е, че след заминаването на отбора за югоизточната ни съседка, той не е дал никакво изявление. Пред медиите веднъж застана помощникът му Георги Донков. С отбора още е Димитър Ганев - един от шефовете в \"Национална лотария\". Той ще наблюдава днешната контрола срещу Рапид (Виена). Възможно е след края да направи някакъв коментар по темата", "date": "2020.02.01", "title": "Хубчев пази левскарите от лошите новини"}
{"url": "https://standartnews.com/sport/vzimame-ot-kitay-svetovno-po-khokey-zaradi-koronavirusa-413441.html", "text": "Международната федерация по хокей на лед (IIHF) обяви, че световното първенство за юноши до 18 години във втора дивизия, група „Б“, ще се проведе през март в София, вместо в Тянджин, Китай, както беше по програма. Причината е опасността от коронавируса, който беше открит в най-многолюдната страна в света и вече взе много жертви. След дискусия с всички страни участнички в това първенство страната ни беше утвърдена за домакин. Шампионатът ще се проведе от 23 до 29 март. В него ще участват освен България и Китай и отборите на Австралия, Хърватия, Нидерландия и Испания. IIHF благодари на официалната си уеб страница на Българската федерация по хокей на лед за поемането на организацията на това световно първенство в толкова кратки срокове. Страната ни вече беше домакин през януари на шампионата до 20 години в трета дивизия.", "date": "2020.02.01", "title": "Взимаме от Китай световно по хокей заради коронавируса"}
{"url": "https://standartnews.com/sport/khelikoptert-na-kobi-ot-nay-bezopasnite-v-sveta-413450.html", "text": "Хеликоптерът \"Sikorsky S-76B\", с който загина баскетболната легенда Коби Брайънт,  е смятан за един от най-безопасните в света, съобщава \"Globo Esporte\". Това е иронията на съдбата. Вече е всеизвестно, че машината се разби с Брайнът и още осем души на борда, сред които и една от дъщерите на големия спортист. Според бразилското издание, хеликоптерът е използван активно от различни лидери и известни личности заради неговата безопасност. В официални източници се съобщава, че статистиката на този модел е 0,2 смъртни случаи на 100 000 летателни часа. От 2006 до 2016 година със \"Sikorsky S-76B\" са се случили само два нещастни случая, в които са загинали 11 души. През 2009 година осем души са загинали, след като в предното стъкло на хеликоптера се е ударил ястреб. През 2016 година катастрофа, струвала живота на други трима души, е била предизвикана от проблем с лопатката на бротора. И двата трагични инцидента са станали в щата Луизиана. Sikorsky S-76 е американски търговски хеликоптер, прозиведен от \"Sikorsky Aircraft Corporation\".", "date": "2020.02.01", "title": "Хеликоптерът на Коби от най-безопасните в света"}
{"url": "https://www.standartnews.com/sport/real-specheli-derboti-na-madrid-413501.html", "text": "Реал Мадрид надви Атлетико Мадрид с 1:0 в дербито на Мадрид от 22-ия кръг на испанската Ла Лига по футбол. С успеха на \"Сантяго Бернабеу\" тимът на Зинедин Зидан се укрепи на върха в класирането и вече има шест точки повече от втория Барселона. Атлетико остава пети с 36 точки. След нулево първо полувреме Реал взе инициативата и успя да поведе в 56-а минута. Ферлан Менди центрира от ляво и Карим Бензема между двама реализира единствения гол в мача.", "date": "2020.02.01", "title": "Реал спечели дербито на Мадрид"}
{"url": "https://standartnews.com/sport/desette-nay-skpi-igrachi-v-sveta-413452.html", "text": "Световната футболна обсерватория представи моментните си оценки на най-скъпите играчи на планетата.Оценката представлява ориентировъчна цена на съответната звезда, ако в момента той бъде продаден на трансферния пазар. Тя се определя от много фактори - възраст, моментно състояние, перспектива и т.н. С изричната уговорка, че стойностите са относителни и се менят много бързо. Прави впечатление, че футболните феномени за последните години Кристияно Роналдо и Лео Меси вече не са на челните места. В крайна сметка е логично, предвид наближаващия край на тяхната кариера.  \r\n , според оценката на Обсерваторията. Любопитно, това е почти 1/4 от цялата стойност на отбора на ПСЖ. Още приблизително толкова съставя и Неймар (150 милиона евро). Напоследък има много спекулации около бъдещето на Мбапе. В социалните мрежи той започна да флиртува с Ливърпул, наричайки ги \"невероятен отбор\". Отдавна интерес към него има и от Реал Мадрид. Самият играч не е подчертал къде точно ще отиде, ако реши да напуска ПСЖ. . Голова машина, но вече много повече от това. Завършен нападател и за Тотнъм, и за Англия, който ще счупи всички клубни и национални рекорди в родината си. И ще направи трансфер до 2-3 години в Реал, Барселона или някой друг европейски колос. Проблемът в момента при Кейн е, че страда от сериозна контузия. \r\n . От години се чака да е наследник на Меси и Роналдо на върха на футболната пирамида, но все не се получава. Въпреки това продължава да е третият най-популярен играч на планетата. В момента отново търси най-добрата си форма, след като дълго време беше контузен. .Само на 25 години е, една от звездите, на които се сочи огромно бъдеще в следващото десетилетие. Миналият му сезон беше много силен, с огромна заслуга за шампионската титла на Манчестър Сити. Сега \"гражданите\" имат известен спад, но Стърлинг поддържа добро ниво. \r\n . Египтянинът не успява да държи нивото от първия си сезон в Ливърпул, но не бива да забравяме, че то бе изумително високо. Пак вкарва важни голове, подава за такива и е част от отбор, който прави феноменален сезон и и почти сигурен нов шампион на Англия. В идеална футболна възраст (26 г.), той е един от най-скъпите играчи в света съвсем оправдано.  Изненадващо е тук, при условие, че едва ли е най-добрият нападател. Но след трансфера си от Манчестър Юнайтед в Интер Лукаку е възроден и отбелязва гол след гол. \r\n . Един от най-недооценените играчи в света, с основен принос за това Франция и Атлетико миналия сезон да са толкова силни и печеливши тимове. Дойде очакваният трансфер в Барселона, но там Гризман малко понижи нивото си. Така, че цената му в момента също е малко относителна.  . Да се чуди човек как този много спорен играч от години подръжва толкова незаслужено висока цена. Още повече, че както и на други негови колеги, в Манчестър Юнайтед нивото му слезе надолу, а има и контузии. Ювентус и Реал Мадрид обаче продължават да се интересуват от него.  \r\n . Централният бранител на Ливърпул и Холандия абсолютно незаслужено бе оставен втори в класацията за Златната топка, след като направи феноменален сезон миналата година. Великолепното представяне на Ван Дайк с пълна сила продължава и в момента. . Феноменалното представяне на Мане в Ливърпул вдигна значително цената му от миналата година. Тогава сенегалецът се оценяваше на около 80 милиона евро. Класиран бе на четвърто място за Златната топка, което бе отчетено като несправедливост дори от Лео Меси.  ", "date": "2020.02.01", "title": "Десетте най-скъпи играчи в света"}
{"url": "https://standartnews.com/sport/amerikanka-specheli-otkritoto-prvenstvo-na-avstraliya-413467.html", "text": "Американката София Кенин е новата шампионка на Australian Open по тенис. 21-годишната тенисистка родена в Москва победи на финала Гарбине Мугуруса с 4:6, 6:2, 6:2 след малко повече от два часа игра. Кенин стана най--младата състезателка печелили първенството след Мария Шарапова, която през 2008 триумфира в Мелбърн на 20 години. \r\nДвете направиха страхотен финален двубой, който започна с предимство за 26-годишната испанка, но приключи изцяло по вкуса на Кенин. \r\n \r\nАмериканката стана 8-ата различна шампионка за последните 9 издания на турнирите от Големия шлем. С успеха днес тя ще запише рекордно класиране в ранглистата - №7. \r\n \r\nФиналът започна отлично за Мугуруса, която първа стигна до пробив и поведе с 2:1 гейма. Кенин не се предаде и успя да изравни за 4:4, но веднага след това допусна нов брейк, който впоследствие ѝ коства сета. \r\n \r\nПрез втората част американката излезе преобразена и тотално взе надмощие в играта. Тя успя да реализира два пробива и след успех с 6:2 вкара финала в решаващ сет. В него Мугуруса имаше преднина 40:0 при 2:2 гейма, но не успя да направи пробив, след което до края на срещата не взе нито един гейм. \r\n \r\nКенин приключи срещата с 28 печеливши удара и 23 непредизвикани грешки. От своя страна Мугуруса наниза 32 уинъра, но допусна и цели 45 грешки, в това число 8 двойни. Американката спечели 92 от точките в срещата, а Мугуруса – 77. Утре сутрин от 10,30 ч (б.в.) е финала при мъжете в Мелбърн. Един срещу друг ще се избравят Новак Джокович (Сърбия) и Доминик Тийм (Ав). Евроспорт 1 ще излъчва наживо мача.", "date": "2020.02.01", "title": "Американка спечели Откритото първенство на Австралия"}
{"url": "https://standartnews.com/sport/pulev-i-dzhoshua-na-6-yuni-v-london-413464.html", "text": "Сблъсъкът между настоящия шампион на WBO, WBA, IBF и IBO в тежка категория, Антъни Джошуа, и българинът Кубрат Пулев е все по-близо. Преговорите между двете страни все още текат, след като и от двата лагера поискаха допълнителна отсрочка, за да уточнят последните детайли по сделката. \"Това е почти сигурно. Почти, защото не е подписано и подпечатано. Имаме още време, получихме удължаване на срока за преговори. Всичко е почти решено, много сме близо. Ние искаме мачът да е във Великобритания, но всъщност най-важното е да е там, където боксьорите да изкарат най-много пари от него\". \"Може би ще се наложи да мислим за дата в началото на юни\", призна Хърн. \"Ако искаме стадиона на Тотнъм, който е абсолютна цел номер едно, трябва да е през юни\". Според медиите дори има прогнозна дата и тя е 6 юни.", "date": "2020.02.01", "title": "Пулев и Джошуа - на 6 юни в Лондон?"}
{"url": "https://standartnews.com/sport/prestizhno-levski-obrna-avstriyski-grand-413472.html", "text": "Напук на всички гръмотевнични новини напоследък, Левски спечели втора контрола на подготовката си в Турция.  В турския курорт Белек, селекцията на Петър Хубчев се наложи с 2:1 над австрийския гранд Рапид (Виена). Триумфът бе още по-сладък, тъй като стана факт след пълен обрат. \"Зелено-белите\" бяха по-активни преди паузата и тогава заслужено поведоха след гол на Фунтас в 31-ата минута. През втората част левскарите погледнаха далеч по-смело към вратата на съперника и в 77-ата изравниха чрез Нашименто от дузпа. До края столичани се впуснаха в атаки, които дадоха необходимия ефект в даденото от съдията продължение. Мартин Райнов се оказа най-съобразителен при един корнер и с глава матира Нофлах за крайното 2:1. Преди няколко дни \"сините\" победиха и арменския Пюник с 3:2.  ", "date": "2020.02.01", "title": "Престижно - Левски обърна австрийски гранд"}
{"url": "https://standartnews.com/sport/nov-shampionski-mach-i-razgrom-na-livrpul-rezultati-413489.html", "text": "На практика сигурният нов шампион на Англия Ливърпул продължава да мачка всичко по пътя си. Днес \"червените\" сгазиха Саутхямптън с 4:0 и спечелиха 24-та победа от 25 мача! Лидерът във Висшата лига вече има 73 точки, с цели 22 пред втория Манчестър Сити, което вече е иронично спрямо конкуренцията. Тимът на  Юрген Клоп се развихри след почивката, когато Окслейд-Чембърлейн откри резултата, Хендерсън удвои, а Мохамед Салах се разписа на два пъти. \"Светците\" създадоха доста положения, като спокойно можеха да поведат през първата част. Те  не се възползваха от нито една ситуация, като Дани Ингс пропусна няколко възможности. След като Чембърлейн обаче откри, гостите абсоюлотно капитулираха през втората част и загубиха тежко на \"Анфийлд\".  На Ливърпул му трябват още 7 победи, за да стане шампион и на теория, но при грешащите често преследвачи,,това може да стане и доста по-скоро. Резулртати от кръга досега : Лестър - Челси 2:2, Борнемут - Астън Вила 2:1, Кристал Палас - Шефилд Юн 0:1 , Нюкясъл - Норич 0:0, Уотфорд - Евертън 2:3, Уест Хям - Брайтън 3:3.  ", "date": "2020.02.01", "title": "Нов шампионски разгром на Ливърпул /РЕЗУЛТАТИ/"}
{"url": "https://standartnews.com/sport/nashe-momiche-s-vtori-medal-ot-svetovnoto-po-biatlon-413479.html", "text": "Милена Тодорова спечели втори медал на световното първенство по биатлон за юноши и девойки в Ленцерхайде (Швейцария). \r\nСлед среброто в индивидуалната дисциплина в понеделник, днес българката завоюва бронз в спринта на 7,5 километра. 22-годишната биатлонистка от Троян допусна три грешки в двете стрелби, но компенсира със силно ски-бягане, за да финишира трета на 48,4 секунди след победителката Анастасия Шевченко от Русия. Шевченко стреля без грешка и спечели златото, а втора остана норвежката Аасне Скреде с една грешка в стрелбата и изоставане от 40,9 секунди. Другите две българки се представиха неубедително. Любомира Пехливанска допусна шест пропуска на огневия рубеж и остана 69-а на 5:49.7 минути след победителката, а Мария Здравкова не завърши състезанието. При юношите в спринта на 10 километра българите Николай Тодоров и Петър Вълчев завършиха съответно 86-и и 91-и. Тодоров направи три грешки в двете стрелби, а Вълчев - четири. Световен шампион в спринта стана норвежецът Вебьорн Сьорум, който преодоля трасето за 24:02.7 минути с един пропуск в стрелбата.", "date": "2020.02.01", "title": "Наше момиче с втори медал от световното по биатлон"}
{"url": "https://standartnews.com/sport/real-specheli-derboti-na-madrid-413501.html", "text": "Реал Мадрид надви Атлетико Мадрид с 1:0 в дербито на Мадрид от 22-ия кръг на испанската Ла Лига по футбол. С успеха на \"Сантяго Бернабеу\" тимът на Зинедин Зидан се укрепи на върха в класирането и вече има шест точки повече от втория Барселона. Атлетико остава пети с 36 точки. След нулево първо полувреме Реал взе инициативата и успя да поведе в 56-а минута. Ферлан Менди центрира от ляво и Карим Бензема между двама реализира единствения гол в мача.", "date": "2020.02.01", "title": "Реал спечели дербито на Мадрид"}
{"url": "https://standartnews.com/svyat/koronavirus-samolet-s-blgarin-katsna-v-germaniya-413492.html", "text": "Военновъздушните сили на Германия приземиха свой самолет, превозващ евакуирани от китайския град Ухан германски граждани и чужденци заради епидемията от новия коронавирус. Кацането стана на летището във Франкфурт, съобщи Франс прес. Пътниците, 102 германци и 26 чуждестранни граждани, ще бъдат прегледани в спортна зала на летището, пригодена за случая. Тези, които не представляват никаква опасност, ще бъдат превозени с автобус до военна казарма близо до Гермерсхайм в провинция Райнланд-Пфалц, където ще останат под карантина две седмици. По-рано днес германският министър на отбраната Анегрет Крамп-Каренбауер заяви, цитирана от ТАСС, че самолетът прелетял над руска територия, но не получил разрешение за междинно кацане в Москва за презареждане в гориво и трябвало да се приземи в Хелзинки. По данни на вестник \"Билд\" на борда на самолета А310 имало 144 пътници - 108 германци, 34 китайци и по един от България и САЩ.", "date": "2020.02.01", "title": "Коронавирус-самолет с българин кацна в Германия"}
{"url": "https://standartnews.com/kultura/otide-si-kralitsata-na-sspensa-413435.html", "text": "Американската писателка Мери Хигинс Кларк, известна като \"кралицата на съспенса\", почина на 92 години в Нейпълс, щата Флорида, предаде Асошиейтед прес, като се позова на нейния издател.   Мери Хигинс Кларк е родена на 24 декември 1927 г. в Ню Йорк. Тя е автор на над 50 книги в жанра трилър, повечето от които са бестселъри в САЩ и европейските страни.Сред най-полулярните й романи са \"Момиченцето на татко\", \"Къщата на спомените\", \"Някои дебне в нощта\" и др.", "date": "2020.02.01", "title": "Отиде си Кралицата на съспенса"}
{"url": "https://standartnews.com/kultura/vezhdi-rashidov-prisstva-na-otkrivaneto-na-izlozhba-na-zakhari-kamenov-413466.html", "text": "Председателят на парламентарната Комисия по културата и медиите Вежди Рашидов присъства днес в Кюстендил на откриването на изложбата живопис на художника Захари Каменов. Събитието е част от официалната церемония за връчването на Националната награда за живопис “ Владимир Димитров - Майстора 2019” в еднименната художествена галерия в центъра на Кюстендил. Както е известно, тази награда беше възродена с активната роля и подкрепа на Вежди Рашидов през първия му мандат като министър на културата и днес домакините и гостите на церемонията отново му благодариха за този жест.   Тук добре си спомнят също, че благодарение на г-н Рашидов стана възможно възстановяването на паметника  на Майстора в родното му село Шишковци, след като вандали през 2009 година задигнаха и нарязаха двуметровата скулптура. Захари Каменов, който е носител на наградата  на името на Майстора за 2018 година, бе представен от проф. Ружа Маринска, която подчерта сложните мисловни пластове в неговите творби. Захари Каменов е един от големите съвременни живописци, а с Вежди Рашидов го свързва десетилетно приятелство. Двамата са правили десетки съвместни изложби в страни от три континента. Вежди Рашидов поздрави  носителката на наградата на Майстора за 2019 година - емблематичната художничка Елица Тодорова.", "date": "2020.02.01", "title": "Вежди Рашидов присъства на  изложба на Захари Каменов"}
{"url": "https://standartnews.com/biznes/germanskiyat-poslanik-u-nas-lipsvat-spetsialisti-413490.html", "text": "В целия Балкански регион и у нас, в Германия, министър-председателят Бойко Борисов е изключително ценен партньор, каза в интервю германският посланик в България Кристоф Айххорн. „Германските предприятия с инвестиции в България споделиха по време на последната им анкета, че са много доволни от решението да се установят тук. И на въпроса биха ли взели отново това решение, повечето от тях отговарят с „да“. Говорим за инвестиции в обем от около 3 млрд. евро за 20 години, които дават 65 хил. работни места. С министър-председателя Бойко Борисов често разговаряме за това как тези германски инвестиции да продължат. В края на миналата година заедно открихме дигиталната лаборатория на „Бош“, която е свързана с автомобилостроенето. Чуваме от банки от Германия, че проявяват интерес за инвестиции в IT и дигиталния сектор в България, защото тук има добри специалисти именно в областите на високите технологии. Голямата въпросителна обаче, която стои не само пред германските фирми, е недостигът на специалисти“, подчертава германският посланик. \"Много големият обем на инвестиции от последните години може би няма да е толкова интензивен през тази и следващата година. Но има много сериозен интерес от големи компании в трите области - финансов сектор, IT и автомобилния\", посочва той. По отношение дали все още има шанс автомобилният концерн \"Фолксваген\" да построи завод в България, посланикът уточнява, че това е частна компания, която сама взема своите решения. \"Те не се взeмат от германското правителство. В процеса имаше много страни, които бяха разглеждани като евентуална локация, и в края останаха две държави, едната от които България. Това, което чувам, сочи, че по-скоро решението ще бъде в полза на Турция. От българска страна има две възможни реакции - в първия момент това ще е разочарование, защото човек не иска да бъде втори, а да спечели, както при олимпиадите - никой не иска сребро, а злато\". Дори и България да остане на второ място в надпреварата за “Фолксваген”, тя разкрива потенциала на страната, заяви той.", "date": "2020.02.01", "title": "Германският посланик: Има недостиг на специалисти"}
{"url": "https://standartnews.com/biznes/bmv-otlaga-novoto-mini-zaradi-brekzit-413500.html", "text": "БМВ забавя развитието на следващото поколение Мини, за да намали разходите си. Като друга причина се посочва несигурността в търговските отношения между Великобритания и Европейския съюз, която затруднява взимането на дългосрочни инвестиционни решения. Германският производител на автомобили вече разработи три поколения „мини“ от закупуването на марките от Rover Group през 1994 г., като по традиция пуска всяко следващо поколение на шест години. Настоящият модел е на пазара от 2014 г. Производителите на автомобили са принудени да освобождават ресурси, за да могат да правят големи инвестиции за изграждане на електрически и хибридни коли с ниски емисии от следващо поколение. Борбата със замърсяването на въздуха вече принудиха \"Опел\" да се откаже от модела „Адам“. Продажбите на Mini са спаднали с 4.1% миналата година до 346 639 автомобила, а през декември е отчетен нов спад.   Миналата пролет БМВ заяви, че възнамерява да вложи 12 милиарда евро за повишаване на ефективността до края на 2022 година. За да постигне целта си, BMW съкращава всички излишни разходи.  ", "date": "2020.02.01", "title": "БМВ отлага новото Мини заради Брекзит"}
{"url": "https://standartnews.com/svyat/brekzit-e-fakt-bryuksel-svali-yunin-dzhak-snimki-413420.html", "text": "След продължило 47 години членство, една от най-големите и най-силни страни в ЕС вече не е част от общността. Точно в 0 ч. централноевропейско време Великобритания официално престана да е част от Европейския съюз. Юниън Джак, националният флаг на Великобритания бе свален от пилоните пред сградата на Европейския съвет, където протичат срещите на върха на страните-членки. Видеото със снемането на флага е публикувано на страницата на Съвета в Twitter. Флагът на Великобритания е махнат от сградата на Европейския съвет, защото страната напуска Евросъюза, гласи надписа към видеото. На него се вижда как служители на институцията снемат британския флаг, а останалите 27 флага остават на мястото си. Брекзит не е краят, а началото на нова страница в британската история. Той е началото на нова ера на приятелско сътрудничество с Европейския съюз, заяви  британският премиер Борис Джонсън в историческото си обръщение към англичаните час преди страната му да напусне съюза. Тогава започна и  официалния му прием, който БоДжо даде на Даунинг стрийт 10 за отбелязване на излизането на Обединеното кралство от ЕС. Освен английското шампанско гостите, сред които министри, съветници и държавни служители, както и хора, участвали в преговорите и в кампанията за Брекзит, опитаха още агнешко филе, синьо сирене от Шропшър, говеждо с йоркширски пудинг и сос от хрян, пай с гъби и пилешки шишчета. Паралелно привърженици на ЕС в Лондон направиха тъжна процесия покрай правителствените сгради. На моста Уестминстър те поставиха транспарант с надпис: „Имигрантите – вътре, торите – вън!“. Би Би Си съобщи, чe австрийските пощи са пуснали специална марка за Брекзит. Марката, която е трябвало да бъде пусната на 29 март 2019 година, съдържа оригиналната дата, която обаче е задраскана и е добавена днешната дата. Тя представлява карта на Европа, на която обаче липсва Обединеното кралство.", "date": "2020.02.01", "title": "Брекзит е факт, Брюксел свали Юниън Джак /СНИМКИ/"}
