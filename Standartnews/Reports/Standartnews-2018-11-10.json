{"url": "http://standartnews.com/svyat/germanskoto_razuznavane_spipalo_ruskiya_agent_v_avstriya-378251.html", "text": "  Германското разузнаване е подало данни на Австрия за 70-годишия полковник в оставка, който е заподозрян в шпионаж за Русия, твърди  местният вестник \"Щандарт\" по повод на избухналия скандал за \"австрийския Щирлиц\".   \"Получихме сигнал от партньорска европейска служба, че има изтичане на информация. Започнахме да проверяваме информацията и идентифицирахме заподозрения преди няколко седмици. Контраразузнаването свърши добра работа и съм благодарен на нашите партньори за информацията\",  заяви министърът на отбраната на Австрия Марио Кунасек на извънредна пресконференция, без да разкривакоя е въпросната партньорска страна. Както по-рано бе съобщено, австрийските власти водят разследване по отношение на офицера от запаса, че от края на 90-те години е предавал на руското военно разузнаване информация за мигрантската криза, австрийската военна авиация и артилерийските системи на страната. Срещу него е образувано наказателно дело. Отношенията между Австрия и Русия могат да се окажат под сериозно напрежение, ако тези подозрения се потвърдят, каза  външната министърка на Австрия Карин Кнайсъл. Журналистите веднага припомниха, че тя покани на сватбата си през август руския президент Владимир Путин и дори врътна горещ танц с него, след което му направи дълбок поклон. Макар и доста неохотно канцлерът Себастиан Курц побърза да заяви, че Австрия настоява пред Русия за прозрачност при разследването на делото срещу заподозрания ца шпионаж военен пенсионер. По думите на канцлера австрийските власти засега не възнамеряват да отзовават посланика си от Москва, нито да експулсират руски дипломати от Австрия. \"Засега имаме подозрения, трябва да ги разследваме и да установим, дали ще се потвърдят или не. Въз основа на информацията, с която разполагаме, или на неотдавнашните събития в Холандия можем да вземем предвид, че тези подозрения ще се потвърдят. Сега настояваме пред Русия за прозрачна информация\", каза Курц. По думите на канцлера в австрийското външно министерство са били извикани представители на руското посолство, защото руският посланик е извън страната. \"Ще обсъдим по-нататъшните стъпки с нашите европейски партньори веднага след като получим точна информация. Ако подозренията се потвърдят, това нито ще е първият, нито ще е единственият случай в Европейския съюз\", отбеляза той. \"В подобна ситуация трябва да се действа, без да се прибързва\", отговори Курц на въпрос дали Австрия ще предприеме мерки срещу Русия. Канцлерът благодари на австрийския министър на отбраната Марио Кунасек за успешното сътрудничество с партньорските служби, които помогнаха за разследването на случая. През март, когато много страни от ЕС и НАТО изгониха руски дипломати заради покушението срещу Сергей Скрипал, властите във Виена отказаха да се включат. Според в.\"Кронен цайтунг\" заподозреният полковник от запаса е служил в щаба на австрийската армия. Но на всеки две седмици той се е срещал с водещия си руски контакт \"Юрий\" и получавал от него задачи.  Данните били предавани на Москва с кодирани писма или спътникови съобщения. Изданието твърди още, че той бил предупреден от руснаците за предстоящото му разкриване. Те му наредили да унищожи всички компрометиращи материали, но австрийските спецслужби предотвратили това и сега изучават лаптопа му. Имало документални свидетелства, че агентът искал да се оттегли през 2006 г., но от Москва не му позволили. Руското посолство в Австрия отказа да коментира случая. Австрийският посланик в Москва Йоханес Айгнер е бил повикан днес в руското външно министерство във връзка със съобщенията от Виена за обвинения в шпионаж офицер от австрийската армия. Руският министър на външните работи Сергей Лавров заяви по повод шпионския скандал, че е \"неприятно изненадан\" от новината. Според него, по-добре би било преди да се дава гласност на ареста на експолковника, работил за руското разузнаване, да се потърси официално отговор от Москва. Лавров нарече случващото се \"мегафонна дипломация\".", "date": "2018.11.09", "title": "Германското разузнаване спипало руския агент в Австрия"}
{"url": "http://standartnews.com/regionalni/tantsovi_dvoyki_shte_se_vihryat_v_kazanlak-378217.html", "text": "Осмият национален открит турнир за спортни танци стартира утре в Казанлък. Фиестата ще открие първата българска танцова двойка, класирала се на 11 място в света преди дни  на състезание в Румъния - 14 годишните Християн Въгляров и Виктория Петрова. \"Шампионите на България за 2017 и 2018г. ще направят специален  жест за всички участници в турнира, който е кръг от Купата България по спортни танци\", каза ръководителят на клуба-организатор „КИАРА – Н\" Николай Тенев. Той припомни, че Християн Въгляров и Виктория Петрова са достигнали до полуфинал на световното първенство в румънския град Сибиу в конкуренцията от 67 танцови двойки от 41 нации – шампиони и вицешампиони в тези държави. Шъфът на клуба Николай Тенев заедно с треньора на двойката Антония Каярова, още пприемали поздравления от колеги и приятели за световния пробив на българи яв спортните танци. Осмият национален турнир стартира в събота сутринта в зала „Багира\" в Казанлък. В надпреварата ще участват спортни двойки от 30 клуба в страната, на възраст от 10 до 22 години. Входът за ученици, студенти и деца е безплатен, а за всички останали - 5  лв. Матей Бонев", "date": "2018.11.09", "title": "Танцови двойки ще се вихрят в Казанлък"}
{"url": "http://standartnews.com/mneniya/angelskata_sedmitsa_nastoyashteto_visi_badeshteto_nadvisva-378189.html", "text": "Първите седем дни на ноември са ми любими! И причината не е в дълбоката сатурнова дупка преди рождения ми ден. През ноември нищо не е каквото изглежда! Ето, например, Октомврийската революция всъщност е ноемврийска. Последните исторически изследвания сочат, че Ленин е отишъл на революцията посредством... трамвай. Преди това дошъл с влак от Швейцария. Дори Ленин не е ползвал кола и шофьор,  така че Мая няма какво да писка!  От НСО правилно са преценили, че на омбудсманката не ѝ трябват кола и охрана, защото си има метла, а терористите все още не летят самостоятелно. Изобщо да лети самостоятелно човек може само надолу.  Мая си мисли, че е политнала,  но всъщност пада. Пресоли изцяло супата с това медийно влаково пътуване. Направо като мая в дворен клозет се получи отразяването ѝ (ако си спомняте за това древнобългарско отмъщение). То е и много важно кой те отразява. И Ана Каренина е имала отношения с влак, ама я е отразявал  Л.Н. Толстой,  та е останала в историята. За Мая... не знам, не знам! Ако нямаше фоторепортери, щеше ли да има среща с гражданите? Не знам, не знам! Също така не знам, ако беше потънал „Аврора\", а не „Титаник\", щеше ли Лео да изграе Ленин? Или Лео Троцки поне? А цялата история е още по-жалка, като се има пред вид,  че всъщност институцията Омбудсман има и достатъчен бюджет, а и служебни коли навярно. При това без „бонус малус\",  както предвижда новата наредба. Изобщо рано започна президентската кампания тази година!  И предложението на група стари седесари летището да се преименува на Желю Желев е част май от кампанията. Лошо го удариха настоящия президент-пилот с това предложение... Едно соц хайку от района на Враждебна гласи: Настоящето виси, бъдещето надвисва... Докато пилотът лети, жена му залита. Моля, да се разбира като литература, а не като някакви намеци за президентската ни двойка. Опазил ме Господ от подобни работи! Летище София трябва да си остане Враждебна. Толкова хубаво и подходящо име!  А като го преведем на английски, става Хейтърово и звучи почти като Хитроу.  Хем модерно,  хем европско,  хем отразява традиционното състояние на българския народ – хейтенето. Силно да любя и хейтя ни е завещал поетът и трябва да се придържаме към тоз завет! Да продължаваме да казваме не „не ям аспержи\", а „мразя аспержи\". Категоричност трябва, не някакво безличие!  И Бойко Борисов поиска от ЕНП в Хелзинки повече категоричност... Много ми хареса речта му, впрочем. Наистина, ако европската народна партия иска да остане на картата, крайно време е да се определи по ключовите теми на общежитието ни.  Направо си им го каза: отговори трябват и „не\" също е отговор. При това най-добрият след „да\". Миграция, кохезия, Европа на две скорости, Македония и Сърбия, Шенген за България и Румъния, укрепване на границите, Турция... На връх „годовщината\" на Октомврийската революция е редно да приканим ЕНП да не се колебае като среден селянин. Този израз само по-старите читатели го разбират, но нямам време сега да го обяснявам, защото бъдещето надвисва със страшна сила над Европа и наистина се нуждаем от категорични лидери. Особено след като танте Ангела заяви, че иска да си ходи.  Каквото и да си говорим, тя беше от добрите ангели на Европа и ще подсмърчат немците за нея, както подсмърчаха за Хелмут Шмидт и Вили Бранд. Т. нар. либерална преса взе да отслужва вече панахиди както за танте, така и за любимия ѝ Борисов. Сашо Андреев казва в „Дойче веле\", че моделът Меркел и моделът Борисов (куп прилики открива) се били изчерпали  и идвало нещо ново.  Криза, според Сашо.  Давам целия цитат, защото много ми хареса: „Никой не знае как ще изглежда Германия след Меркел. Очакват се политическо раздробяване и небивали досега политически коалиции в Берлин. Може да има завой наляво, може да има и завой надясно - просто центробежните сили вече са неудържими. И във всички случаи ще наблюдаваме още три сюжета: борба за лидерство, отдръпване на Германия от европейската политика и засилващи се обществени напрежения\". И вижте сега колко правдоподобно звучи тази прогноза и за България след Борисов: раздробяване, центробежни сили, лидерски борби, охладняване към ЕС, обществено напрежение. С което стигаме до последната голяма разлика между сравняваните несравними величини: германците са особено тревожни, защото не са свикнали да живеят с усещането за криза, докато за българите животът с усещането за криза си е всекидневие. Точка в полза на България\". Казах ли ви? Настоящето виси, бъдещето надвисва. Разбира се, много спорно е, че при една политическа криза (дошла най-вероятно от раздорните патриоти) и нови избори, ГЕРБ ще изпусне властта. По-вероятно е Борисов да прибави още пет-шест депутата, като гледаме състоянието на опонентите му.  ДСБ дори забравили да си платят членския внос в ЕНП, та не ги поканили в Хелзники!!! Те и на избори ще забравят да отидат, както са тръгнали! Дори и идиотския „бонус малус\" – чиста магия, впрочем, придаваща качеството „личност\"  на неодушевените автомобили – няма да разклати властта в България.  Никой от статуквото не иска нови избори - без ГЕРБ може би - но пък и те  искат да довършат поне един мандат до края, ако може. Въпреки, че това не е добре нито за тях, нито за управлението. Сложен месец е ноември, както ви казах. Започва точно като анекдота: „Влиза еднорък в магазин scond hand...\" Ако през ноември личност с леко сияние около главата и името Михаил ви каже „време е да вървим\", редно е да сe притесните. Ако личност с леко разстояние между зъбите и името Михаела ви каже същото, редно е да се зарадвате. При всички случаи душата има нужда от водач и добрият Господ Бог е създал ангелите за тази цел. Както за носещите се по течението е създал ...водопадите. Всяко живо същество си има ангел – дори мишките си имат прилепи! А българските застрахователи си имат комисия за финансов надзор, която им измисли чудесната нова наредба за Гражданската отговорност. Тя много ще укрепи  семейството, например. Представете си една семейна кола и двама шофьори – съпрузи. Единият джигит на пътя, другият - примерен...  Или пък като продавате-купувате кола, вече ще е необходима и бележка за чисто съдебно минало и на автомобила. Човек със златен талон купува кола с лошо минало – антична трагедия, нови литературни хоризонти и сюжети за гоблен! Изобщо много хубаво се получава - чудесен подарък за катаджиите на връх Архангелов ден. Ще се хранят като попско дете на задушница! Но всичко това е суета и вънкашност някаква! Важна е красотата на вътрешния ни свят.  На 9 ноември преди 130 години Мери Джейн Кели (известна още като Fair Emma, Ginger, and Black Mary) става поредната илюстрация на възгледа, че телесната красота е без значение, важен е вътрешния свят на жената. Според Джак Изкормвача, да уточним, все пак.  А на десети ноември след почти 30 години всичко има шанс да започне отначало. Ето – на снимката (фотограф Иван Бакалов) съм аз, в началото, с цели два телефона! Смешно, нали?!", "date": "2018.11.09", "title": "Ангелската седмица: настоящето виси, бъдещето надвисва"}
{"url": "http://standartnews.com/svyat/desetki_hilyadi_byaha_evakuirani_zaradi_nov_pozhar_v_kaliforniya-378153.html", "text": "Десетки хиляди хора бяха евакуирани заради нов голям горски пожар в американския щат Калифорния. Огънят е стигнал до болница и стотици домове, а хиляди хора са били принудени да бягат от пламъците с колите си или пеша. Има информация за загинали хора, но тя не е потвърдена. Пожарът, наречен „Лагерен огън\", избухна вчера вечерта край Кемп Крийк, северно от Сакраменто. За часове огънят се разпростря на повече от 700 хектара, раздухван от силните ветрове и високи температури.", "date": "2018.11.09", "title": "Десетки хиляди бяха евакуирани заради нов пожар в Калифорния"}
{"url": "http://standartnews.com/svyat/kronen_zeitung_avstriyskite_spetssluzhbi_arestuvaha_polkovnik_za_shpionazh_v_polza_na_rusiya-378168.html", "text": "Спецслужбите в Австрия са арестували полковник от австрийската армия в оставка. Обвиненията срещу него са ,че в продължение на 20 години е предавал срещу заплащане сведения на руското военно разузнаване, пише Kronen Zeitung, като се позова на източник от Министерството на отбраната. 70-годишният бивш военен от края на 1990 година е работил на руското военно разузнаване, като сред предадените на руснаците данни са такива за военната авиация на Австрия и артилерийските системи, които са на въоръжение. Заради тези свои услуги полковникът е получил 300 000 евро, установили разследващите. Шпионски сведения са предавани до последния момент, пише още медията. След като получил сигнал от руските спецслужби, че е разкрит, той е трябвало да унищожи всички компрометиращи го документи. Според източниците, това е било предотвратено от спецслужбите на Австрия. Разследването по случая продължава.", "date": "2018.11.09", "title": "Kronen Zeitung: Австрийските спецслужби арестуваха полковник за шпионаж в полза на Русия"}
{"url": "http://standartnews.com/lyubopitno/naydrevnata_risunka_v_sveta_e_v_peshtera_na_o_borneo-378210.html", "text": "Изследователи установиха, че донякъде загадъчната скална рисунка на животно в пещера на остров Борнео датира отпреди 40 000 години. Това я прави най-древната рисунка на фигура и потвърждава, че родината на пещерното скално изкуство не е единствено Европа, разказа един от авторите на изследването Максим Обер от университета Грифит в Австралия. Това \"съкровище\" бе открито в пещера в провинция Калимантан, в индонезийската част на остров Борнео, от французина Люк-Анри Фаж през 90-те години на миналия век, но едва скорошни постижения в областта на датирането позволили да бъде направен изводът, че става въпрос за най-древната известна на учените рисунка на фигура. Рисунката изобразява неидентифицирано животно с едро тяло и четири тънки крака и е нарисувано в червеникаво-оранжеви тонове. Учените обаче подозират, че авторите на рисунката са избрали виолетовия цвят, но пигментите се променили с годините. Откритието потвърждава виждането, че скалното изкуство, което е с революционно значение в културната история на човечеството, не се е появило в Европа, както дълго се смяташе, а едновременно в два края на планетата. Резултатите от изследването са публикувани в сп. \"Нейчър\".", "date": "2018.11.09", "title": "Най-древната рисунка в света е в пещера на о. Борнео"}
{"url": "http://standartnews.com/svyat/kola_se_zabi_v_mol_a_napadatel_namushka_trima_s_nozh_v_melbarn-378176.html", "text": "Автомобил се заби в сградата на търговски център в австралийския град Мелбърн. Полиция и екипи на аварийните служби са отцепили района, информира националната медийна корпорация Ей Би Си, цитирана от ТАСС и БТА. Атаката е извършена около 16,20 часа местно време. В центъра на мелбърнския бизнес квартал, край сградата на мола, движението на транспорта е спряно, районът е отцепен. Полицията на щат Виктория разследва инцидента. Противопожарната служба съобщи, че на място на произшествието е пламнал огън, който е бил ликвидиран за 10 минути. Градските власти засега не коментират станалото. Междувременно в. \"Острелиън\" съобщи, че, според очевидци, злосторник нападнал с нож полицаи в центъра на града. Изданието не добавя подробности, посочва ТАСС. Местни медии разпространиха кадри, показващи висок мъж, който се опитва да намушка полицейски служители, а после пада на земята, предаде Франс прес. Нападателят е бил прострелян от полицаи, арестуван и откаран в болница в критично състояние заедно с трима от ранените, уточнява ДПА. Малко по-късно на пресконференция полицията потвърди, че един човек е убит. Други двама са в болница. Заподозряният за нападението е прострелян в гърдите. Говорител на полицията разясни, че на този етап нападението не е свързано с тероризъм. Полицията смята, че към момента няма други заподозрени за атаката.", "date": "2018.11.09", "title": "Кола се заби в мол, а нападател намушка трима с нож в Мелбърн"}
{"url": "http://standartnews.com/biznes/stroitelen_predpriemach_pazarat_na_zhilishta_se_promenya_zaedno_s_potrebitelskiya_profil-378237.html", "text": "„Новите строителни проекти вече се подчиняват на концептуален модел, който поставя човека в центъра на проекта. Социалният аспект на търсенето и предлагането на жилища има все по-голямо значение, както и осигуряването на комфорт на хора с различни възрастови и социални нива\", каза инж. Пламен Андреев на конференцията BalREc 2018, която се проведе вчера в Sofia Event Center. Това включва градската среда и общинската инфраструктура, към която инвеститорите и строителните предприемачи трябва да имат все по-голяма ангажираност и да обединяват усилията си в нейното подобряване в името на човека. Пламен Андреев изведе тенденциите в жилищния пазар във Варна. Той отбеляза, че в Западната зона на града, която традиционно не се смята за престижна, вече се наблюдават активни инвестиции в жилища от сравнително добро ниско и средно ниво, с цени вариращи от 650-750 евро на кв.м. Другото ниво предлагани жилища – градски апартаменти в периферния център – вървят по 1400-1500 евро кв.м. Пример за това е квартал „Чайка\". Крайградските затворени и полузатворени комплекси предлагат цени от по 1000-1100 евро кв. м. Пазарът на жилищни имоти в София, отбеляза инж. Пламен Андреев, е концентриран по южната дъга на околовръстния път или така наречената „Витошка яка\". Северната и западната част на София към момента, а и вероятно поне в следващите няколко десетилетия, нямат подобна перспектива за развитие. Инвеститорите са там, където е концентрацията на бизнес, тъй като водещ фактор е движението на човешките потоци към работните им места. „Може и до Самоков да се развива жилищното застрояване, но посоката ясно изразено е тази\", добави инж. Андреев. Водеща тенденция в новите инвестиционни проекти е нуждата от съвременни концепции: осигуряване на здравословна среда на живот, пестене на природни ресурси и ефективното им използване.", "date": "2018.11.09", "title": "Строителен предприемач: Пазарът на жилища се променя заедно с потребителския профил"}
{"url": "http://standartnews.com/sport/kirilov_zagubihme_03_edin_mach_koyto_si_varveshe_kam_raven-378262.html", "text": "Росен Кирилов не бе доволен от загубата с 0:3 от ЦСКА-София. Наставникът на Витоша (Бистрица) смята, че срещата е можела да завърши наравно, но са допуснали колективна грешка при първото попадение, което се е оказало решаващо. \"Не съм доволен - загубихме 0:3 един мач, който си вървеше към равен. Не виждах как ще ни вкарат с тези центрирания, но в крайна сметка така ни вкараха. Не успяхме да изчистим два пъти топката и допуснахме попадение. Иначе добре си бяхме организирали нещата - бяхме затворили пространствата. В защита добре стояхме през по-голямата част, но в атака не беше така. Не успяхме да осъществим добри контраатаки, да задържим топката и да си подадем. Това не е моят футбол, но така се наложи да действаме. Днес се бяхме бетонирали и чакахме да свърши мача евентуално да вземем точка. Ако се надигравахме, щяхме да загубим по-лесно. Изходът от ситуацията е победа и тя ще дойде съвсем скоро. Момчетата имат нужда психически да си починат и да си изчистят главите\", каза Кирилов.", "date": "2018.11.09", "title": "Кирилов: Загубихме 0:3 един мач, който си вървеше към равен"}
{"url": "http://standartnews.com/lyubopitno/prez_uikenda_shte_nablyudavame_zrelishten_zvezdopad-378144.html", "text": "Нощите около 11 ноември ще предложат поредния за годината звезден спектакъл в небето. Метеорният поток носи името „Северни Тауриди\". Открит е още през далечната 1869 г. Звездният прах идва от кометата „Енке\", а роякът е толкова обширен, че позволява падащите звезди да се наблюдават с различна интензивност от септември до декември. Интензитетът на „Тауридите\" не е голям. Обикновено се наблюдават между 5 и 10 метеора в рамките на 1 час. Космическите прашинки от този поток обаче изгарят зрелищно в небето и падащите звезди, които виждаме от Земята, са ярки болиди. За наблюдение са подходящи късните часове на нощта. По-добра видимост има на места, където светлинното замърсяване е минимално – т.е. - далеч от светлините на града. Според актуалните прогнози на облачността в следващите дни от България видимостта ще е най-добра в западната половина на страната в нощта на петък срещу събота. В събота срещу неделя облаците ще позволят звездопадът да се вижда добре в Източна България. В неделя срещу понеделник видимостта отново ще е по-добра на запад.", "date": "2018.11.09", "title": "През уикенда: Ще наблюдаваме зрелищен звездопад"}
{"url": "http://standartnews.com/mneniya/v_petachniya_zlaten_standart_ehoto_ot_beliya_dom_nosi_prenarezhdane-378160.html", "text": "Когато гръм удари, как ехото заглъхва. Макар недописана, гениалната пиеса на Яворов звучи актуално вече 115 години. Та до днес, когато целият свят се опитва да разчете скрития код на бъдещето в резултатите от междинните избори в Америка. Макар републиканците да се поздравяват с удържането на крепостта в Сената, победата е пирова – загубиха Долната камара. Колкото и демократите да ликуват от превземането на Камарата на представителите, очакваната „синя вълна\" е далеч от хоризонта. А \"огромният успех\", както Тръмп коментира резултатите, е по-скоро „малък урок\", който той получи на полувремето на президентски мач. Дали ще обърне резултата и ще им върне „жеста\" след две години в големия финал, е рано да се каже. Но е факт, че след края на най-скъпите и хаотични избори, Америка излиза по-разделена от всякога. А новата й политическа конфигурация ще принуди Доналд Тръмп да бъде по-ограничен в маневрите, по-гневен в емоциите и още по-непредсказуем в действията. Промяната ще проличи съвсем скоро, особено във външната политика. Дали частичната победа на демократите ще успее да забие спирачки в световния курс към антиглобализация и протекционизъм или процесът е необратим? Първите отговори ще дойдат през май от Европа, където е следващият съдбоносен за света вот. Сега, повече от всякога, Брюксел ще разчита на демократите като посредник за стопляне на силно охладнелите партньорски отношения между Вашнгтон и ЕС. При успех, това ще е безценен дар в предизборната кошница на традиционните европейски партии по пътя на търсената победа срещу популисти и националисти. Както и силно оръжие за симпатизантите на Джордж Сорос, понесли поражения след офанзивата на унгарския премиер Виктор Орбан. Българското ехо от политическата гръмотевица над Белия дом едва ли ще е оглушително. Но ще носи пренареждане. Още повече, че идва в навечерието на 29-тата годишнина от началото на прехода, който скъса оковите на тоталиаризма и провъзгласи демокрацията. А също така неусетно смени адреса на Големия брат от Москва на Вашингтон. За тези 30 години не успяхме да доближим Американската мечта, но прегърнахме с охота евроатлантическите ценности. За да сме част от западния свят, издържахме всякакви тестове за лоялност, обучихме хиляди наши кадри зад океана, минахме през стотици финансови проверки от МВФ и Световната банка. И до днес думата на американския посланик е равнозначна на закон, а пропуските за посещения в амбасадата тежат повече от партийните книжки. Затова години наред те даваха самочувствието на \"градската десница\", че е събрала в ядрото си най-умните и красивите измежду нас. Днес, изпадналите от парламента български последователи на Джордж Сорос, отново ще надигнат глава. И ще започнат да мечтаят за голямото си завръщане с надеждата, че победата на демократите в Долната камара, ще пренареди политическите карти у нас и ще ги върне в играта. Разбира се, с очакване за нов финансовия ресурс от познатите за тях грантове. И с готовността да ги заработят с вълна от протести в името на приватизираната от тях демокрация. Ще се опитат да ги организират веднага. Защото последната новина, която външният министър Екатерина Захариева донесе от Вашигтон, едва ли им харесва. Подготвяната от месеци визита на премиера Борисов в Америка, вече е договорена. И още през зимата министър-председателят ще влезе в Белия дом за среща с президента Тръмп. А дотогава американският посланик Ерик Рубин ще продължи с обиколките си по партийните централи. И няма нужда от стари посредници, за да се информира кой от основните играчи какво е намислил в навечерието на поредицата от избори у нас. Сам ще прецени коя партийна програма гарантира устойчива икономика, защита на демокрацията и социална справедливост. Още повече, че изборите в Америка показаха ясна тенденция, която сегашната власт, няма как да не отчита. Републиканците отстъпиха позиции, въпреки че техният президент Доналд Тръмп завъртя икономическите обороти до невиждани стойности. Независимо от рекордните макропоказатели и вдигнатия жизнен стандарт, избирателите показаха, че Америка остава символ на демокрацията. И че парите са средство, но не и ценност. Когато устоите на обществото са разклатени, а доверието не е достатъчно, победата няма как да е  еднозначна. Още по-малко категорична.", "date": "2018.11.09", "title": "В петъчния златен \"Стандарт\": Ехото от Белия дом носи пренареждане"}
{"url": "http://standartnews.com/mneniya/v_petachniya_zlaten_standart_prehodat_oglozga_naroda_do_kokal-378161.html", "text": "- Г-н Марешки, къде бяхте на 10 ноември 1989г. Какъв е Вашият спомен за този ден? - Бях още студент в Москва. Научих от медиите. По това време в Русия обстановката отдавна беше различна, заради т.нар. перестройка. Вятърът на промяната беше факт и затова не се изненадахме особено. Това, което помня най-ярко обаче, е поведението на някои колеги –българи. До този ден се натискаха да влизат в БКП, а след новината за свалянето на Тодор Живков изведнъж се изпокриха. - Хората години наред се питат къде отидоха парите на прехода. Вие имате ли свой отговор? - Аз не знам къде са отишли парите на държавата след 89-та година. Знам обаче къде не са: не са в джоба на българския народ. За тези 29 години българинът беше оглозган до кокал. Безсрамният грабеж от народа е престъпление, което съпътстваше целия преход. Това унищожи достойнството, стандарта на живот, самочувствието на хората. - Няма ли край този преход? - С влизането на партия ВОЛЯ в парламента се слага началото на края на прехода. Сега за първи път се появяват почтени, некорумпирани хора, истински патриоти, които могат и знаят как да подобрят положението на народа. За първи път има реална алтернатива на статуквото. Защото то до момента се възпроизвеждаше под различни шапки –леви, десни, център... Уж са опоненти, а всъщност произходът им е общ. Така наречените автентични десни отпаднаха с нашата поява. Това са кабинетни партии, скалъпени в началото на прехода задкулисно, по-късно преоблечени в други абревиатури... Тази завеса вече се вдига и българите започват много добре да разбират кой и как ги е лъгал през годините. Това е едно ново начало и се надявам на следващите избори много ясно да проличи. Преходът ще приключи, когато ние от ВОЛЯ сме мнозинство в парламента и имаме възможността да покажем качествата си в управлението. Тогава ще видите разликата. - ВОЛЯ зае много остра позиция спрямо двамата вицепремиери Валери Симеонов и Красимир Каракачанов. Ще спрете ли да се регистрирате в пленарната зала? - За нас поведението и на двамата е недопустимо. Затова в тандем трябва да си отидат. Дали обиждаш майките на децата с увреждания, дали има съмнения, че продаваш една от националните светини - българското гражданство, е еднакво позорно. Ако не си подадат оставките, и ако се окаже, че да не се регистрираме е единственият начин да ги изгоним, ще го обмислим като вариант. Въпреки, че нашето убеждение е, че сме в парламента, за да работим. Защото хората очакват бързи и ефективни решения. Но без морал в политиката нищо не става. Затова не можем да мълчим и да сме безучастни. Ако те останат, това би означавало, че байганьовщината, дебелоочието, наглостта и цинизмът са победили почтеността и патриотизма. Не можем да го допуснем. - Вие много категорично заставате срещу Каракачанов по повод скандала с платените български паспорти. Защо? - Ние заставаме винаги на страната на българския народ. А упреците към него ги изрекоха негови бивши съратници - хора, които са му били най-близки в ръководството на ВМРО. Бившият „Джамбазки\", т.е. бившият заместник на Каракачанов - Костадин Костадинов, каза публично, че той е цитирам „архитектът на тази престъпна схема\". Това твърди и Велизар Енчев –също бивш член на т.нар. патриоти, бивш депутат, който дори използва фразата „паспортна мафия\". Това са много сериозни изказвания и то на хора, които са били в кухнята. Ако на двамата вицепремиери им е останало поне малко мъжество и някакво достойнство, те трябва да се оттеглят сами след всичко, което се случи. Припомням Ви, че тези хора никога не са се явявали сами на избори, винаги са влизали в парламента на гърба на някого, което също е показателно. Жалкото е, че чрез така наречените „Обединени патриоти\" думата патриот стигна дъното, те окаляха тази свята дума. - ВОЛЯ готви ли се вече за изборите за европейския парламент през май догодина? - Разбира се. Евроизборите ще преобърнат целия Съюз. Както виждате, в държави като Франция, Италия, Австрия настъпиха радикални промени в управлението. Новина от тази седмица е, че партията на Марин льо Пен „Национален сбор\" във Франция вече изпревари по доверие партията на Макрон. В Италия лидерът на ЛИГА Матео Салвини прави знакови реформи и има огромна подкрепа. В Австрия „Партията на свободата\" също е в управлението. Тези организации са наши партньори в Движението за Европа на нациите и свободата – европейското семейство на ВОЛЯ. Държа да подчертая, че те ни поканиха. И това показва, че политиците извън България много ясно открояват истинските патриоти у нас. - Вярно ли е, че скоро ще Ви гостуват важни европейски лидери? - Да, след седмица в България идват г-жа Марин льо Пен и други популярни лица на Движението. Аз вече присъствах на няколко лидерски срещи в различни държави. Срещата в София ще бъде знаково събитие не само за ВОЛЯ, но и за българската политика. Защото те, както и ние като членове на това семейство, сме новата патриотична вълна в Европа, която ще помете статуквото догодина през май. Надявам се и българите, както вече го направиха останалите европейци, да се събудят. С вота си през май трябва да покажат, че искат промяна и висок стандарт на живот, че искат да живеят сигурно и спокойно в ЕС и да не се притесняват за децата си, които учат или работят някъде из Европа, където мигранти безчинстват по улиците и има криворазбрана политическа коректност и толерантност. Да покажат, че  искат да спасим семейните ценности, постиженията на демокрацията, да не позволим ЕС да е слаб и зависим. Брюксел има нужда от нови силни лидери - визионери. Досегашните се провалиха, защото действаха като зависими хора. Направиха поредица фатални грешки, като например политиката за приемане на мигранти откъде ли не. Това ги провали. Жалкото е, че тези грешки на политиците бяха платени с човешки животи. Това е недопустимо и трябва да се пресече. Сигурността на европейците и техният просперитет, независимо в коя държава живеят, трябва винаги да е на първо място. За нас от ВОЛЯ членството в ЕС не е въпрос на сляпо подчинение на някакви чиновници в Брюксел, а въпрос на равноправно партньорство. Всички ние, като български избиратели, трябва много да внимаваме и този път да не позволим там да ни представляват национални предатели и страхливци.", "date": "2018.11.09", "title": "В петъчния златен \"Стандарт\": Преходът оглозга народа до кокал"}
{"url": "http://standartnews.com/mneniya/v_petachniya_zlaten_standart_gratskiyat_petrolen_zhoker_na__tramp_shte_zaradva_i_nas-378162.html", "text": "Фючърсите на суровия петрол със срок на доставка през декември продължават да се колебаят с около 0.5-1% дневно, и то повече в посока надолу, вече пети ден след въвеждането на \"най-тежките\" икономически санкции срещу петролния, банковия и транспортния сектор на Иран. Поне така лично ги определи американският президент Доналд Тръмп: „Новите санкции срещу Иран са много силни. Те са най-тежките, които някога сме налагали. Ще видим какво ще стане с Иран, но той не се справя много добре\", коментира щатският президент веднага след въвеждането им. Часове след влизането в сила на санкциите лекият американски петрол WTI поскъпна с около 0.95% - до 63.74 долара за барел, а еталонът за европейския петролен пазар Brent – с 1.33% - до 73.80 долара/барел. До края на първия работен ден от седмицата обаче търговията се успокои и фючърсите на двата основни сорта нефт започнаха да се връщат към изходните си позиции за деня и дори под тях - до 63.14 и 72.83 долара/барел съответно за WTI и Brent. До редакционното приключване на броя в сряда цените на черното злато продължиха да падат, като фючърсите със срок на доставка през декември се свиха до 62.21 и 72.13 долара за барел съответно за сортовете WTI и Brent. Безспорно логиката на мистър Тръмп е желязна. Иран е четвъртият по големина производител на нефт в света и държи третото място в картела на страните - износителки на петрол OPEC. Първа е Русия с добив от вече над 11.41 млн. барела дневно. Втора е лидерът на OPEC Саудитска Арабия с около 10.65 млн. барела дневно, трети - Ирак с вече близо 4.65 млн. барела, и четвърти - Иран с над 3.35 млн. барела дневно. Това сочат данните от края на октомври. Така че Ислямската република дава 10% от общия добив на картела, който е 33.31 млн. барела дневно, а блокирането на 10% добив наистина би следвало да окаже влияние на цените на такава чувствителна световна стока като петрола. Доналд Тръмп обяви изтеглянето на Вашингтон от споразумението за иранската ядрена програма на 8 май, но по юридически причини въведе санкциите от 5 ноември. Някои солидарни със САЩ държави обаче започнаха да ги прилагат веднага и поетапно да намаляват покупките на иранско \"черно злато\". През септември, например, Китай е купил 2,13 млн. тона ирански нефт, което е с над 1.1 млн. тона по-малко (над 1/3) спрямо месец по-рано, когато е внесъл 3.24 млн. тона ирански петрол. Чудно ли е тогава, че именно Китай бе една от 8-те страни, обявени от държавния секретар на САЩ Майк Помпейо, че се изключват от санкциите на САЩ срещу иранския петролен сектор и ще могат да продължат да купуват ирански петрол? И то при положение, че те сами, и то от вече няколко месеца, ограничават вноса му? Останалите 7 \"облагодетелствани\" държави са още няколко големи икономики, като Япония, Индия, Южна Корея, Италия, азиатският \"тигър\" Тайван, а също и двете южни съседки на България - Турция и Гърция. Самото изключване на Гърция неминуемо ще окаже задържащо влияние върху цените на течните горива у нас, тъй като част от тях се внасят именно от тази страна. До 3 май тези осем страни ще могат да купуват ирански нефт, макар и във все по-ограничени количества, което означава, че те ще продължат да \"захранват\" Техеран със свежи долари. Звучи странно, но е факт - все пак жестовете на приятели се оценяват, макар и да струват скъпо! Въпреки че въпросът е защо тези \"приятели\" са само осем? И той е напълно логичен, при положение, че според Майк Помпейо, вече над 20 държави са намалили вноса на ирански петрол. Статистическите данни за добива от края на октомври обаче показват и една типично пазарна тенденция, а именно, че пазарът не може да търпи празно място. Така например през октомври добивът на Иран пада с 90 000 барела спрямо септември и с 357 000 барела дневно спрямо достигнатия през първото полугодие обем. В същото време обаче добивът на Саудитска Арабия скача спрямо септември от 10.53 на 10.65 млн. барела дневно, на Ирак - от 4.62 на 4.65 млн. барела, на ОАЕ - от 3.05 на 3.25 млн., на Ангола от 1.50 на 1.53 млн., на Либия - от 1.05 на 1.22 млн. барела и т.н. Нещо повече - Ирак планира да увеличи драстично не само добива на нефт, но също и да разшири възможностите си за експорта му, и то в най-близко време. Това обяви в интервю за Reuters иракският министърът на петрола Тамер ал Гадбан. Багдад планира да вдигне добива си над 5 млн. барела дневно още през 2019 г. и дори да увеличи експортните си мощности до 8.5 млн. барела дневно в близките няколко години. Това е един от главните ни приоритети, подчертал министър Тамер ал Гадбан. Очаква се поне 1 млн. барела дневно да бъдат насочени към новия нефтопровод от Киркук до турското пристанище Джейхан веднага след неговото завършване, подчертал министър ал Гадбан. Ирак е готов и да увеличи догодина и доставките си конкретно за Китай от 900 хил. на 1,45 млн. барела дневно, с което на практика ще поеме свиването на износа на \"черно злато\" от Иран. Тези увеличения на добива компенсират в значителна степен спада на износа от Иран, а оттам оказват и задържащо влияние върху фючърсите на световния петролен пазар. Задържащо влияние върху цените на нефта оказва и намаляващото потребление в Северното полукълбо поради настъпващата зима. Известно е, че всички високо развити икономики в света, с изключение на Бразилия, се намират именно на север от Екватора, а по традиция потреблението на течни горива и съответно - на нефт, намалява с около 12-15% основно поради по-малкото използване на личните автомобили. Не на последно място потреблението на петролни горива вече намалява и заради забавянето на ръста на световния икономически растеж. Именно това застави и OPEC за трети пореден месец да намали прогнозата си за световното търсене на петрол през 2019 година с 900 хил. барела дневно спрямо прогнозата на картела за 2018 г. Дори само в рамките на един месец OPEC оряза прогнозата си с 50 хил. барела дневно. При това положение единствената пречка петролните фючърси да не се сринат главоломно е трайната тенденция на поскъпване на щатският долар, който е и единствената валута за разплащане между страните износителки и вносителки на \"черно злато\" в света. Именно в тези аспекти беше и коментарът на руския енергиен министър Александър Новак по време на визитата му в Китай: \"В настоящия момент пазарът на \"черно злато\" е балансиран и заради това, че САЩ освободиха ред държави от забраната за внасят нефт от Иран, коментира Новак. Руското енергийно министерство ще проведе консултации с ръководствата на местните нефтени компании за съставянето на позиция преди заседанието на министерския мониторингов комитет на OPEC , насрочено за 11-и ноември в Абу Даби, обясни Александър Новак пред журналисти в Китай. Състоянието на световния петролен пазар след влизането в сила на американските санкции ще бъдат основна тема и на насрочените за 6-и и 7-и декември във Виена заседания на OPEC и OPEC .", "date": "2018.11.09", "title": "В петъчния златен \"Стандарт\": Гръцкият петролен жокер на  Тръмп ще зарадва и нас"}
{"url": "http://standartnews.com/mneniya/v_petachniya_zlaten_standart_oshte_preglashtame_gorchiviya__hap_na_podarenata_svoboda_-378163.html", "text": "  - Господин Цанев, разкажете, моля, за „Цигуларката на Бога\": коя е тя, каква е нейната история? - „Цигуларката на Бога\" написах специално за Доротея. Текстът е сложен и труден, поезия и философия - иска силно артистично присъствие. Както е известно, в природата изкуството не съществува - няма театър, няма опера, няма стихове, няма музика, е, чирикат там нещо птичките, но това не е Моцарт... Забравил ли е Бог или е нямал време да създаде изкуството? А може би нарочно не го е създал, за да даде шанс на човека да прояви божествената си същност, да събуди в себе си вродения в него бог, който може да създава нови светове - и затова Бог сам избира сред човеците онези, които да довършат неговото дело на земята... За съдбата на ей тези човеци - целунати или прокълнати от Бога - става дума в пиесата. Слава Богу, тя е в ръцете на потомствен човек на изкуството, потомствен театрал - режисьора Мартин Киселов. Майка, баща, дядо - всички са театрали. - Коя беше първата творба, за която ви вдъхнови Доротея? - Пиесата „Животът - това са две жени\".  Виж ти съвпадение - тя беше поставена от бащата - от Младен Киселов в Театър „199\" отдавна, през 1984 година. Доротея и Емилия Радева я играха там повече от 300 пъти. - Вярна ли е градската легенда, че с Доротея  сте се оженили след скандал във влака от София до Бургас? - Народното творчество е с голямо въображение. Дори чух, че сме се били претрепали от бой във влака. Нашите отношения с Доротея вече бяха такива, че можехме да се оженим всеки момент, можехме да не се оженим и до сега. Крачката към брака за нас беше танцова стъпка. На  Недялко Йорданов му се прииска да ни ожени - оженихме се,  хор от пионерчета ни пееше, не знам,  „Честити старини!\", а оркестърът от сватбата бързаше за погребение. Голям майтап падна.  Валери Петров беше в Бургас и като разбра, взе да ни се кара:  „Момчета, не се шегувайте, бракът не е шега\". Радвам  се на младите, които сега масово не сключват бракове - това значи, че трайността на връзката им зависи от любовта, а не от закона. - Някой от многото театри в България направи ли спектакъл от пиесата ви „Заговорът на Калигула\"? - Не. Явно моят Калигула не интересува театрите в България. Глупаво е, разбира се,  да обвинявам когото и да било. Половин век съм работил в театър и знам, че всеки театър си има своя посока на репертоара, своя политика, своя философия. От друга страна е добре, че сега не играят моя „Калигула\" - като умра, ще има какво да поставят.  В тази пиеса има важно послание до моя народ - дано тогава го чуе... - А какво е това послание? - Нека си остане малка тайна.  А и да кажа какво е то - казаното влиза през едното ухо и излиза през другото. За да се разбере посланието, трябва да се съпреживее - в това е силата на театъра. - Какъв, според вас, е вкусът на свободата тук и сега? - Може да звучи парадоксално, но: Да си свободен е мъчна участ. При диктатура се живее лесно, стига да си послушен - друг мисли вместо теб, друг решава живота ти. Свободата ни лишава от утешението, че някой друг е виновен за нашите неуспехи, за нашите нещастия. При свободата нямаш оправданието, че някой те гони, че някой ти забранява. Всичко зависи от теб, само от теб, единствено от теб. А това не е никак лесно. - „Заговорът на Калигула\" има няколко постановки по света – разкажете, моля, къде е най-зрелищната между тях. - Реализирана постановка има в Истанбул, премиерата беше през януари. За съжаление  не можах да отида.  Отзивите са добри. Един от турските историци смята, че моята версия за Калигула - че е вършил всичко, за да дискредитира диктатурата на цезарите и да възстанови републиката и демокрацията - е по-правдоподобна от общоприетото убеждение: че той е бил просто един луд изверг. Постановка на „Заговорът на Калигула\" се подготвя в Прага, там ще гледам да отида. - Какво написахте през 1968-1976, когато бяхте  забранен за издаване? - Забраната не ме отчая, напротив - амбицира ме. Винаги съм казвал: Съпротивата ражда по-добри плодове. През това време написах пиесите „Процесът против богомилите\", „Събота 23\", „В неделя Господ си почива\", поемите „Аз питам!\", „Козлодуй=mc2\". Написах някои от най-хубавите си стихотворения:  „Носете си новите дрехи, момчета!\", „Плач по Ботев\", „Душата ми плаче за сняг\", „Птица ми мина път\", „Когато се ражда поет\", „Актриси, връщам се при вас отново\". И най-важното - написах  поемата „Автореквием\" – тя е може би е най-доброто. - Каква беше историята около забраната на \"Истинският Ивайло\"? - По време на социализма имаше периоди /както ги наричахме тогава/ на замразяване, периоди на затопляне и периоди на размразяване, после пак замразяване и т.н.  Тоест - ту се отпускаха юздите на цензурата,  ту се затягаха.  Писах „Истинският Ивайло\"  в период на затопляне: Ура, настъпи свободата на словото - можеш да кажеш, каквото искаш... След 4 месеца обаче, през декември 1962,  когато „Ивайло\"  трябваше да излезе на сцената,  в Москва Хрушчов  удари художниците, а после и цялата интелигенцията. У нас последва съответният удар - и внезапно настъпи замразяване, направо ледников период. „Ивайло\"  бе  една от жертвите. Такава беше тогава действителността, непонятна (слава Богу!) за живеещите и пишещите сега. Въпросът беше да издържиш, да не се отчайваш, да не се предадеш. - Защо безумията, с които ни „захранват\" властимащите днес,  не са шумно освиркани от сцената и екрана? - За художественото осмисляне на реалността се изисква време. Нужно е  отдалечаване.  Толстой е писал „Война и мир\"  50-60  години след битките на Русия с Наполеон.  Ние живеем в своето време - дребнотемието на бита, злободневните борби и лавината от събития ни пречат да видим голямото, което се случва в този период, който наричаме преход. И не осъзнаваме неговата историческа значимост.  В момента пиша за Народния театър драма с работно заглавие „Убийството на Богородица\". В нея се опитвам да разкажа за това време - на голямото лицемерие, на краха на идеологии, религии, мировъзрения и идеали. Време на мъчително възкресение. - Какво още трябва да преживеем, та да стигнем до възкресението? - В пиесата ще се опитам да опиша моралния крах, възкресението е само надежда. За да се стигне до него, трябва да се преживее катарзис, жесток катарзис. - Работите ли над нови хроники? - Не. С хрониките приключих. Много бих искал да напиша алтернативен учебник по история на България за средните класове. Той ще съдържа същия обем знания като официалния, но ще бъде написан така, че децата да го четат с удоволствие - като роман. Всъщност започнах да пиша „Български хроники\" за деца, предизвикан от скучността на академичните учебници.  Тончо Жечев бе прав, като казваше: „Жалко, че историците престанаха да са писатели, а писателите – историци\". По-късно в историята победиха изцяло немският педантизъм и ученост за сметка на неповторимото съчетание между писател и историк. И наистина,  като се започне от Херодот,  Плутарх,  Светоний и Прокопий Кесарийски, по-късните Анна Комнина и Никита Хониат, и още по-късните Макиавели и Шарл Дюканж и стигнем до нашите Отец Паисий, Захарий Стоянов, Симеон Радев и самия Тончо Жечев – всички те са не само ерудирани историци, но и великолепни писатели. Съчетанието на знанието с изящната словесност придава на съчиненията им огромна сила на внушение. Защо продължават да смятат, че нещо е научно, ако е написано скучно, не разбирам... - Преди години не пожелахте да номинират вашата пиеса „Духът на поета\" за „Аскеер\", в по-близки времена отказахте „Златен век\" – мислите ли,  че жестовете на честта имат смисъл в родното общество? - Двата случая са различни. За номинацията на „Аскеер\" може би се мотивирах неточно.  Отказът ми беше жест на толерантност.  Наградите са важни за младите, те популяризират имената им, отворят им пътя. За мен наградите вече нямат подобно значение.  Когато отказах „Златен век\", не бях изненадан от последвалата хайка.  Реакцията на министъра и на човека, заради когото отказах наградата, и реакцията на другите ченгета беше естествена.  Но това, че върху мен се нахвърлиха хора, които се наричат писатели, наистина ме изненада. Какво ги засегна? Къде ги заболя? Изглежда, че жестовете на честта дразнят и вбесяват онези, които са неспособни да ги направят. - Тази есен станаха 40 години от убийството на Георги Марков, с когото сте били близки приятели – повече грешник или повече праведник беше той според вас? - Всички сме грешници, направиха го праведник. - Къде и с кого бяхте на 10 ноември 1989-а? Какво, според вас, е демокрация по български? - Бях в театъра. Голяма радост беше. Но много скоро разбрахме какво се беше случило в действителност. Само година след това събитие съм писал следното (вестник „Ден\", 8 ноември 1990):  „На 10 ноември 1989 година  Комунистическата партия изигра един от тактическите ходове на Ленин – когато се появи мощно обществено движение, партията да не застава напреки на пътя му, защото може да бъде пометена от него, а да го оглави и да го поведе в желаната от нея посока. Чрез този свой вътрешнопартиен преврат комунистическата партия отклони вниманието заблуди недоволството и действително контролираше събитията, създавайки си измамния ореол, че води страната към демократизация.  Успя да спечели дори изборите и след като овладя положението, застана като рак на бързей,  стана спирачка на демократическия процес. Ако това не беше станало, най-малко след месец събитията щяха да се развият по своя естествен начин и друго щеше да бъде разположението на силите и скоростта на демократизацията щеше да бъде друга. В този смисъл казвам, че 10 ноември изпревари, но не ускори, а забави хода на събитията. За кой ли път трябва да преглъщаме горчивия хап на подарената свобода? Тук, днес и сега,  мога само да добавя предупреждението на Макиавели, изречено преди 500 години, което не трябва да ни дава покой нито ден,  нито час:  „Народ, привикнал да живее под властта на владетел,  и благодарение на случая станал свободен, трудно може да запази свободата си.\"", "date": "2018.11.09", "title": "В петъчния златен \"Стандарт\": Още преглъщаме горчивия  хап на подарената свобода"}
{"url": "http://standartnews.com/lyubopitno/evakuiraha_kim_kardashiyan_i_kanie_uest-378188.html", "text": "Ким Кардашиян и Кание Уест бяха принудени да се евакуират от именито си за 46 милиона заради бушуващи пожари. Огненото бедствие в Лос Анжелис продължило с часове. Звездите се прибирали от пътуване, когато заварили ужасяващата гледка от частния си самолет. След като кацнали, имали един час да си приготвят багажа и да избягат от дома си в Хидън хилс , преди огъня да ги застигне.  Риалити звездата качи серия от снимки и клипчета преди и след евакуацията. На някои от кадрите се вижда как пожарникарите пристигат и се борят с пламъците. „Благодаря ви за всичко, което правите за нас\", написа Кардашиян в Инстаграм. Стихията засегнала и съседните площи около Хидън хилс, включително и имението на сестра й Кортни, която също била принудена да се евакуира. „Моля се всички да са в безопасност\", допълни Ким в социалните мрежи.", "date": "2018.11.09", "title": "Евакуираха Ким Кардашиян и Кание Уест"}
{"url": "http://standartnews.com/kultura/vasko_vasilev_shte_ocharova_publikata_s_chernobyala_klasika-378227.html", "text": "Не само с голямата си любов към цигулката, а с участието си в стилна черно-бяла фотосесия ще очарова публиката този път виртуозният ни цигулар Васко Василев. Черно-бялата класика ни пренася в гримьорната му и в най-искрените моменти на удоволствие. Партньор на виртуоза в тази стилна фотография е специалната серия на Лидл България с марката Deluxe, а зад фотоапарата застава фотографът Петър Драганов. Талиолини с трюфели, сирене бурата, сьомга, крем брюле, шоколадов крем и премиум селекция чайове са верен спътник на Васко Василев по време на снимките за новата рекламна кампания на серията Deluxe. Разбира се, невъзможно е да се снимаш с храна, без да я опиташ. Затова и световноизвестният цигулар е сред първите, опитал вкуса на Deluxe удоволствието, като признава, че безспорният му фаворит е шоколадовият крем. Любителите на премиум селекцията могат да избират измежду много други предложения с марката Deluxe – като скариди, стек от кенгуру, дива сьомга в бутертесто, гурме паста и ориз, както и сладки изкушения като шоколадово суфле, сладоледени бонбони, бадемови сладки, белгийски шоколадови кескчета и други. И тъй като добрата храна е винаги в тон с добрата музика, Лидл България е подготвил още една изненада за истинските ценители – специална секция на сайта lidl.bg вече е озвучена от виртуозните изпълнения на Васко Василев. Докато разглеждат онлайн предложенията с марка Deluxe, потребителите могат да се насладят и на изпълнения на Васко Василев като Winter Largo, Fugata, Tears like pearls, My Mother's Songs, Hungarian Dance №1 и Bazaar. А ако искат да го видят и чуят на живо, предстоят последните два концерта от тазгодишното национално турне на виртуоза, което за поредна година е с подкрепата на Лидл България. В две поредни вечер, на 10 и 11 ноември, на сцената на зала 1 на НДК Васко Василев ще излезе заедно с оркестъра на Кралската опера и музиканти от цял свят – Аржентина, Сингапур, Англия, Испания и разбира се, България. Световноизвестният ни цигулар е подготвил различни музикални теми като филмови класики, любимото му фламенко и аржентинското танго на Астор Пиацола. Тазгодишното турне на Васко Василев включва общо 5 концерта в 4 града в страната – началото постави Варна на 5 ноември, последва го Русе на 6 ноември, на 8 ноември виртуозът гостува в Пловдив, а последните две дати от турнето му са 10 и 11 ноември в София.", "date": "2018.11.09", "title": "Васко Василев ще очарова публиката с черно-бяла класика"}
{"url": "http://standartnews.com/biznes/miroslav_naydenov_17_mln_lv_sa_izplatenite_kompensatsii_zaradi_ptichiya_grip-378152.html", "text": "Не трябва да се прави компромис с огнищата на птичи, но има проблем с унищожаването на птиците. Това заяви в студиото на „Тази сутрин\" бившият министър на земеделието Мирослав Найденов. Той посочи, че към момента са изплатени близо 17 млн. лв. компенсации на стопаните и има съмнения, че бройката на умъртвените животни е манипулирана – над 1 млн. птици. „Вместо да бъдат изгаряни, масово в момента се прилага от производителите загробване, което може да бъде разровено от кучета, например. Имам съмнение, че при това загробване не се подават съответните данни и се саботира. В момента у нас има четири мобилни станции за унищожаване на животински трупове, при тях има ветеринарни лекари, там отчетността е страхотна, няма как да се излъже, но не се ползват\", коментира бившият земеделски министър. Найденов заяви, че подсектор птицевъдство е най-силно развитият земеделски сектор –  годишно у се произвеждат 52 млн. бройлера, 6,5 млн. кокошки, 4,5 млн. патици и над 2 млрд. яйца. В бранша са заети над 20 хил. души, а стокооборота е над 0,5 млрд. лв. „Това е огромен сектор и компромиси по отношение на заболяването не трябва да бъдат правени, има директива на ЕС: В мястото на заразяване незабавно се ликвидират всички птици. Аз разбирам, че протестираха производителите на патки. Те може да имат своите основания, но има 24 огнища в 5 области. Ако не се вземат мерки и не се спре заразата, утре този „птичи грип\" може да мутира заедно с човешкия и да бъде смъртоносен\", коментира Найденов. Според бившия земеделски министър проблем в технологичния процес е най-вероятната причина за попадане на опасния татул в партидите със спанак. Той допълни, че го е притеснил фактът, че пакетажният цех не е регистриран.", "date": "2018.11.09", "title": "Мирослав Найденов: 17 млн. лв са изплатените компенсации заради птичия грип"}
{"url": "http://standartnews.com/biznes/produktsiya_za_300_mln_evro_iznasya_balgariya_za_germaniya_vseki_mesets_-378196.html", "text": "По 300 млн. евро средно на месец е българският експорт за Германия. Статистиката на двустранния ни стокообмен през последните години подобрява рекордите в историята на икономическите ни отношения. Това стана ясно по време на среща на заместник-министъра на икономиката на Република България Александър Манолев и държавния секретар на Федералното министерство на икономиката и енергетиката на Германия Оливер Витке в Берлин. Двамата се договориха България и Германия да обменят опит в областта на политиките и мерките за регулиране, регистриране и контрол на горивата. Зам.-министър Манолев представи законодателните промени, които бяха приети това лято в нашата страна и акцентира, че за страната ни е приоритет повишаването контрола, но без допълнителни рестрикции за малкия и средния бизнес. От своя страна държавният секретар Витке разясни регулационните режими на федерално и регионално ниво. Взето бе решение диалогът да се продължи на експертно ниво, за да се проучат и приложат добрите германски практики в тази област. „Германските компании се чувстват добре в нашата страна и разширяват своите инвестиции\", посочи Александър Манолев. Той цитира и данни на Българо-германската търговска камара, според които около 90% от опериращите германски компании в страната ни биха инвестирали в България, ако трябва да вземат отново това решение. „За нас ще бъде много ценно, ако имаме възможност да участваме в повече събития на федерално и в отделните провинции, за да представяме възможностите за бизнес, които България може да предложи\", допълни българският заместник-министър. Впечатлени сме от икономическите резултати, които България постига и сме готови да ви подкрепим в привличането на повече германски инвестиции, подчерта държавният секретар Витке. Тема на разговора бе и задълбочаване на сътрудничеството и обмяна на опит при обучението на кадри и застъпването на дуалното обучение в България. Поет бе ангажимент от германска страна да се проучи възможността за дългосрочно командироване на няколко експерта, които на място в страната ни да участват в разработването на концепция в тази област. Германия се утвърждава като все по-важен икономически партньор за България. През 2017 г. износът ни надхвърля 3,5 млрд. евро, а вносът е близо 3,7 млрд. евро. Още по-позитивна е статистиката за 2018 г. като за първите 6 месеца, като експорта ни бележи ръст от 20%, а вносът се увеличава с 12%, стана ясно по време на срещата. Заместник-министър Манолев е на посещение в Германия за участие в Източно-германския икономически форум – едно от най-значимите и авторитетни събития в региона. То е място за среща на най-значимите компании на Източна Германия, а по време на него ще бъде представена България като атрактивна дестинация за инвестиции.", "date": "2018.11.09", "title": "Продукция за 300 млн. евро изнася България за Германия всеки месец"}
{"url": "http://standartnews.com/biznes/beh_kupil_dalg_na_toplofikatsiyasofiya_kam_bulgargaz_za_100_mln_leva-378205.html", "text": "Вземанията на \"Булгаргаз\" от \"Топлофикация София\", според оценка към 28 август 2018 г., са в размер на 99 млн. и 192 898 лв. Тези задължения са за доставен природен газ за периода февруари - август 2018 г. Това отговори министърът на енергетиката Теменужка Петкова по време на днешния парламентарен контрол относно договора за продажба на вземанията на \"Булгаргаз\" ЕАД от \"Топлофикация София\" ЕАД. Тя уточни, че след нейно одобрение е бил подписан договорът между Българския енергиен холдинг (БЕХ) и  \"Булгаргаз\" ЕАД, чрез който общественият прехвърля на БЕХ своите вземания и лихви от столичното топлофикационно дружество в размер на 99 млн. и 192 898 лв. Срещу прехвърляните вземания БЕХ се задължава да плати тази сума на \"Булгаргаз\" в срок до 28 август 2018 г. При неплащане на сумата БЕХ дължи неустойка в размер на 3,6 на сто годишно върху неизплатената в срок сума до датата на окончателното плащане. Министър Петкова обясни, че в момента са в ход преговорите между БЕХ и \"Топлофикация София\" по отношение условията на договора за вземанията. Дълговете на \"Топлофикация София\" се трупат от 2002 г. насам, изтъкна енергийният министър. Освен това столичното топлофикационно дружество е най-големият клиент на \"Булгаргаз\", като близо 40 на сто от приходите и от потреблението на природен газ се използват именно от \"Топлофикация София\". Петкова допълни, че основната роля на БЕХ е да подпомага своите дъщерни дружества именно чрез подобно осигуряване на финансиране.", "date": "2018.11.09", "title": "БЕХ купил дълг на Топлофикация-София към Булгаргаз за 100 млн. лева"}
{"url": "http://standartnews.com/biznes/angelkova_chaka_5__rast_na_zimniya_turizam-378218.html", "text": "Около 5 % ръст на зимния туризъм се очаква през тази година. Това прогнозира министърът на туризма Николина Ангелкова днес в Несебър.  Според нея интересът към зимните ни курорти от водещите пазари се запазвал. Сред тези страни основно били нашите балкански съседи са Гърция, Румъния, Сърбия, Македония и Турция. Очаквал се значителен ръст и от британските туристи за зимен туризъм- с около 10 % за момента. Израелските туристи също все повече предпочитали страната ни за зимен отдих. \"Това, което приятно ме изненада е, че записванията за следващото лято по отношение на английския пазар, вървят с около 29 % ръст\", добави министър Ангелкова. Тя присъства на откриването на реставриран средновековен храм в Несебър.", "date": "2018.11.09", "title": "Ангелкова чака 5 % ръст на зимния туризъм"}
{"url": "http://standartnews.com/biznes/pchelarite_ostavat_bez_podkrepa_tazi_godina-378233.html", "text": "За тази година няма предложение за подкрепа на пчеларите по схемата de minimis. Това съобщи днес в Търговище министърът на земеделието, храните и горите Румен Порожанов. През миналата година пчеларите са получили рамо от държавата, защото произведения пчелен мед е бил около 8000 тона, при над 10 000 тона през предходните години, поясни земеделският министър. Днес Румен Порожанов откри новите офиси на общинската служба по земеделие в Омуртаг и на  областната дирекция „Земеделие\" в Търговище. Всички структури на земеделското министерство в област Търговище вече се намират на едно място за улеснение на земеделските производители.", "date": "2018.11.09", "title": "Пчеларите остават без подкрепа тази година"}
{"url": "http://standartnews.com/biznes/600700_mln_lv_subsidii_shte_poluchat_zemedelskite_proizvoditeli_do_kraya_na_godinata_-378222.html", "text": "До края на декември земеделските производители ще получат между 600 и 700 млн. лв. за базовото директно плащане на площ. \"До дни ще бъде платен и първия транш на подпомагането за овце и кози, а останалото - през януари\", съобщи министърът на земеделието, храните и горите Румен Порожанов на среща със земеделски производители в Търговище. Преди това той откри обновените офиси на общинската земеделска служба в гр. Омуртаг и на Областната дирекция \"Земеделие\" в Търговище. Тази година беше спазен индикативния график на разплащателната агенция, средствата на земеделците бяха изплатени регулярно до края на май, заяви още министър Порожанов. Той увери фермерите, че средствата за директни плащания през новия програмен период за България се запазват и дори има леко увеличение от 0,79%. \"Въпросът е как по-ефективно да бъде разпределен ресурсът в сектора\", коментира Румен Порожанов. Според него трябва да отидат повече пари за биологично земеделие, а не за мерки като сеитбооборот и ерозия за агроекология. Стопаните задаваха въпроси за новия закон за поземлените отношения, подпомаганото на пчеларството, наредбата за горивата, тавана на плащанията в Общата селскостопанска политика.", "date": "2018.11.09", "title": "600-700 млн. лв. субсидии ще получат земеделските производители до края на годината"}
{"url": "http://standartnews.com/svyat/kompyutarna_programa_sama_vodi_novinite_v_kitay-378142.html", "text": "Китайската агенция „Синхуа\" представи очаквано нововъведение в света на журналистиката – компютърно генериран водещ на новинарските емисии. Неговите създатели отбелязват, че той може да работи по 24 часа в денонощието, по седем дни в седмицата. Те твърдят, че той чете текстове като професионален водещ. Повечето зрители обаче са на обратното мнение, след като видяха и сравниха прототипа и с оригинала. Целта на „Синхуа\" е да намали разходите и да улесни отразяването на извънредни новини.", "date": "2018.11.09", "title": "Компютърна програма сама води новините в Китай"}
{"url": "http://standartnews.com/sport/gospodinov_osmi_na_svetovnoto_po_shtangi_v_ashhabad_shikov_ostana_15i-378255.html", "text": "Васил Господинов се нареди осми, а Георги Шиков остана 15-и на световното първенство по вдигане на тежести за мъже и жени в Ашхабад. С двамата ни представители в кат. 109 кг завърши българското участие на шампионата в столицата на Туркменистан. Щангистите ни започнаха твърде колебливо в изхвърлянето, като направиха само по едни успешен опит – Господинов на 176 кг, а Шиков на 175 кг. След това те по два пъти се предадоха пред съответно 182 и 180 кг и това ги изпрати извън Топ 10 преди второто движение с минимални шансове за влизане сред призьорите. В изтласкването нещата се повториха и двамата направиха само по един добър опит. Васил стартира с неуспех на 217, после се поправи, но в последното си излизане на подиума 221 кг се оказаха тежки за него. Така с двубой 393 кг Господинов завърши осми в крайното подреждане. Георги Шиков тръгна без проблем от 210 кг, след което „скоковете\" към 219 и после 221 кг се оказаха непосилни. Това отреди на европейския вицешампион 15-а позиция в крайното класиране с двубой 385 кг.  Шампион със световен рекорд 435 кг е Симон Мартиросян от Армения. Така равносметката на България от световното в Туркменистан е едно шесто място на Ангел Русев, едно седмо място на Даниела Пандова в категориите на най-леките мъже и жени, като Русев постави и 3 световни рекорда за младежи. Наред с това Божидар Андреев остана девети в кат. 73 кг, Стилян Гроздев – 14-и в кат. 63 кг., Юндер Бейтула е 16-и в кат. 81 кг, в която Иван Марков направи шест неуспешни опита и от днес 8-о място за Васил Господинов и 15-о за Георги Шиков. На предишното световно първенство миналата есен в Анахайм (САЩ) България също бе с едно шесто място като най-предно класиране – на Васил Господинов в кат. 105 кг., припомня интернет страницата на БФВТ", "date": "2018.11.09", "title": "Господинов осми на световното по щанги в Ашхабад, Шиков остана 15-и"}
{"url": "http://standartnews.com/sport/slab_tsskasofiya_nadvi_vitosha_v_kraya_-378260.html", "text": "ЦСКА-София успя да надвие Витоша (Бистрица) с три попадения в края на срещата от  15-ия кръг на Първа лига. Резултата откри Мауридес в 78-ата минута, в 90-ата Кирил Десподов удвои за домакините. В заключителните секунди на продължението Мауридес вкара за втори път. Първата опасност дойде в 9-ата минута на мача, когато Бодуров изведе Манолев с 40-метров пас зад гърба на зелената отбрана, десният бек шутира без забавяне, но Василев изби. Десетина минути по-късно Али Соу се отчете със сериозен пропуск. Рубен Пинто го изведе очи в очи с Василев, но таранът стреля в тялото на вратаря. До края на полувремето пропуски направиха Малинов, Чорбаджийски и Пинто, но до гол така и не се стигна. Така двата тима се прибраха на почивката при резултат 0:0. След почивката „червените\" продължиха да са по-настъпателни. Али Соу излезе очи в очи с Василев, но стреля в тялото му. Малко след това Тиаго на два пъти пробва мерника си, но беше крайно неточен. Все пак попадението за домакините дойде в 78-ата минута, когато около точката на дузпата се заформи голямо меле. Първо Мауридес стреля с глава, но Купенов изби пред голлинията. Топката отиде в краката на Жеферсон, който центрира към тарана и този път Мауридес бе точен - 1:0 за ЦСКА-София.  Второто попадение дойде в 90-ата минута, когато  Десподов развинти бранителите в зелено и останал очи в очи с Василев и вкара с шут под неговия плонж.  В добавното време точен бе отново Мауридес след удар отблизо, оформяйки крайното 3:0 за тима на Нестор ел Маестро.", "date": "2018.11.09", "title": "Слаб Цска-София надви Витоша в края"}
{"url": "http://standartnews.com/sport/el_maestro_useshtam_podkrepa_ot_rakovodstvoto-378261.html", "text": "Нестор ел Маестро похвали играчите си при победата с 3:0 над Витоша (Бистрица), споделяйки, че са надиграли сериозен опонент. \"Всеки мач е труден, но съм доволен от концентрацията и професионалното представяне. Трябваше да спечелим и го сторихме. Резултатът също е справедлив. Предстоящата пауза в първенството е предимство за нас, защото ще свършим сериозна работа през следващата седмица. Трябваше да се справим със сериозен опонент, който бе добре подреден. Витоша дойде да се защитава, аз обаче бях убеден, че ще вкараме. Винаги е добре, когато вкараш по-рано. За мен е важно, че държахме противника далеч от вратата. Към 80-ата минута започнах да се изнервям, но бях убеден, че ще вкараме. Днес Витоша заложи на по-дефанзивен футбол. Не мога да кажа дали е било по-трудно или по-лесно, но резултатът е подобен с този за Купата. Първият гол в 80-ата минута промени мача. Не е толкова лошо, че вкарахме тогава, защото успяхме да запазим интензитета през целия мач. От първия ден тук усещам подкрепата на ръководството. Радвам се, че я получавам публично, но и персонално е така. Аз съм мотивиран и уверен в своята работа\",  заяви Ел Мастро.", "date": "2018.11.09", "title": "Ел Маестро: Усещам подкрепа от ръководството"}
{"url": "http://standartnews.com/kultura/godsmack_idvat_v_sofiya_na_30_mart-378146.html", "text": "Godsmack обявиха новите дати на европейското си турне, от което е част и България. Припомняме, че то беше отложено заради неочакваната смърт на сина на китариста Тони Ромбола. Турнето беше планирано да започне от Стокхолм на 29 октомври и да завърши в София на 27 ноември. Феновете на бандата ще могат да ги видят на 30 март в зала \"Арена Армеец\" в София. Всички билети, купени до момента, ще важат за новата дата, без да е нужно презаверяване. Всеки, който иска да върне билета си, ще може да го направи до 30 ноември, петък. Билетите са в продажба и са на цени от 70, 80 и 90 лева.", "date": "2018.11.09", "title": "Godsmack идват в София на 30 март"}
{"url": "http://standartnews.com/kultura/metal_titanite_disturbed_shte_zabiyat_v_plovdiv-378179.html", "text": "Съвременните метъл гиганти Disturbed най-сетне ще се разпишат на родна земя. Американските музиканти бяха обявени като хедлайнерите на първия ден  - 28 юни на „Hills of Rock\" през 2019-а. Групата е на световно турне в подкрепа на най-новия си седми албум „Evolution\", който излезе на 19 октомври. Първият сингъл от тавата „Are You Ready\" оглави класациите за тежка музика в Щатите.  Парчето има 5 милиона слушания в музикалната платформа „Spotify\" и над 6,5 милиона гледания в „YouTube\". „Disturbed\" оживява през 1996-а. Мощният дебютен албум на групата „The Sickness\" излиза през 2000 година и е все още най-успешният на метълите. Общо 5 от тавите на момчетата от Чикаго са били на първото място в заветната музикална класация „Billboard 200\". През 2011-а бендът излиза в отпуск за неопределено време. Тогава членовете се фокусират върху самостоятелните си проекти. През 2015-а те се завърнаха с пълна пара и пуснаха албума „Immortalized\". Оттогава не са слизали от сцената. Сред хитовете на Disturbed влизат „Down With The Sickness\", „Stricken\", „Inside The Fire\", „Indestructible\". Всички те, както и песни от новия им албум, ще чуем на „Hills of Rock\" от 28 до 30 юни в Пловдив.", "date": "2018.11.09", "title": "Метъл титаните Disturbed ще забият в Пловдив"}
{"url": "http://standartnews.com/kultura/izlozhba_sabra_nayuspeshnite_primeri_ot_balgarskiya_dizayn_-378183.html", "text": "  Изложбата \"Преглед на българския дизайн 2018\" в рамките на Фестивала за дизайн МЕЛБА събра за пръв път на едно място 30 примера от българския продуктов дизайн и керамика, мода и текстил, графичен дизайн, илюстрация, бижута и социален дизайн. Участниците и произведенията в \"Преглед на българския дизайн\" са селектирани от Студио Комплект, които се занимават с темата от над 10 години. Уникредит Булбанк е партньор на изложбата. Изложбата беше открита официално на 8 ноември в УниКредит Студио от главния оперативен директор и зам.-председател на УС на банката Енрико Минити. Ирина Дакова от Дирекция Култура към Столична община също приветства авторите на изложбата. Експозицията ще остане за свободно разглеждане от българската публика до 1 декември. В рамките на изложбата посетителите ще могат да номинират любимия си дизайн за годината. В категорията Продуктов дизайн и керамика са селектирани произведения на Константин Ачков, Ина Дамянова, Furthermore, tochka&tochka и Елица Бонева. Примерите са обединени от общия знаменател на иновативния подход и отчетлив отзвук в интериорното пространство. Категорията Социален дизайн подчертава способността на дизайна да работи за облагородяването на средата и провокация за размисъл относно валидността на общоприетите норми. Силни примери, представени в изложбата, са Новото площадно пространство - Крайбрежна алея във Варна, Демократос, кампанията Паметни жени, Пешеходна система за ориентация на туристите в град София и Скритите букви. В областта на графичния дизайн са селектирани проекти, които показват неговото широко приложение в печат, онлайн, реклама, култура, бизнес, производство и др. Категорията е с участието на студиото Four +, Красен Кръстев, Next DC, Студио Пункт, Габриела Стайкова. Илюстрация е област от дизайна, която търпи бурно развитие през последните години в България, тъй като дава голямо свобода на изразяване и възможност за активно популяризиране на самите произведения и техните автори у нас и извън страната. В \"Преглед на българския дизайн 2018\" тя е представена от Borislava Willnevermadeit, Ти-ре, Люба Халева, Костадин Кокаланов, Розалина Буркова. Нева Балникова, Велислава Божинова, Цеца Георгиева, проекта Сфера, Евгения Цанкова ще представят направени от тях бижута, като обединяващо е разглеждането им като форма на визуални творчески експерименти. В \"Преглед на българския дизайн 2018\" категорията Мода и текстил е представена от Стефан Карчев, Мила Чорбаджиева за Шевица, Chopova Lowena, Софтър Уайлд и Стампа. Адрес на изложбата: Галерия УниКредит Студио София, ул. „Княз Александър I\" 12 Работно време на галерията: 10:00 - 18:30 часа от понеделник до петък 11:00-17:00 часа събота Вход свободен", "date": "2018.11.09", "title": "Изложба събра най-успешните примери от българския дизайн"}
{"url": "http://standartnews.com/kultura/4000_pyaha_s_misho_belchev_v_ndk-378247.html", "text": "Михаил Белчев отпразнува 50 години на сцената с изключителен концерт в зала номер едно на НДК.  4000  зрители, между които вицепрезидентът Илияна Йотова, Димитър Главчев и Румен Петков,  аплодираха барда на България и пяха с него и с гостите му – поп и рок звезди от няколко поколения.  Много от мегахитовете,  с които колегите и приятелите на Мишо обраха бурните овации бяха по негови стихове. Това беше и едно от големите послания на грандиозния спектакъл – на полагащия им се пиедестал отново да бъдат въздигнати авторите на лириките и композициите, които ще останат за вечни времена в историята на родната поп култура.  Това е и една от личните каузи и мисии на Михаил Белчев, който открай време служи в храма на националните ценности.  Всички коментираха,  че само  личност и артист с благородството и размаха на Мишо може да бъде душата и моторът на подобно внушително и многолико събитие, в което е закодиран респектът към таланта на другия – далеч от всякакви нюанси на нездравословна конкуренция.  Неслучайно  всеки от гостите на Мишо му благодари от сърце, по-младите се поклониха пред него, а Тони Димитрова го нарече „вълшебник на думите\".  Маестрото изпя соло някои от най-великите си хитове, между които неофициалният химн на София „Булевардът\",  \"Младостта си отива\", \"Не остарявай, любов\". После направи изключителен квартет с трима перфектни китаристи – Валери Градинарски, д-р Георги Денков и Асен Масларски – за песни от ранната си младост с първите двама от тях.  И разказа как са пътували из България за безкрайни участия и концерти.  Мишо се върна и към самото начало на бляскавата си кариера, когато през 1968-а започва да става все по-известен, изпълнявайки песни по свои творби и с ноти на Найден Андреев, с когото са състуденти в Минно-геоложкия институт и знаменитости в тамошната рок група „Пчелите\".  Под прожекторите се случи и уникален дует – Михаил и Константин Белчеви изпяха „Ние можем да имаме много жени\" на Найден Андреев и Стефан Цанев. Косьо отлично и много артистично партнира на прочутия си баща, а по-късно излезе с бенда си с Азад Агасян и със специалното участие на Стунджи.  Кристина Белчева получи не по-малко аплодисменти от своите мъже. Красивата актриса извиси глас за акапела и взе акъла на публиката.  Рецитира стихове на Мишо Белчев и с колежката си Силвия Лулчева, а след това хвана микрофона, за да изпълни със съпруга си общите им шлагери, които винаги са чакани с нетърпение от ценителите на музиката за сърцето. Между тях, естествено,  беше и песента, в която Мишо Белчев разказва как се е запознал със съвсем младата и прекрасна  Кристина навръх Нова година в заснежената София.  Хайгашод Агасян пък посвети първата песен на жена си Мари, с която празнуват 31 години от сватбата, а втората на Белчеви, на които със съпругата си са кумове на църковния им брак.  Стефан Димитров, сътворил музиката на десетки от най-големите хитове в гилдията по стихове на Мишо, направи мини моноспектакъл в любимия му френски стил.  Към него се присъедини и Богдана Карадочева за „Не ми пука\" – съпрузите от десетилетия са и семейни приятели на Белчеви. „Аз съм най-отдавна с Мишо от всички тук.  Ние сме заедно от ей такива\", показа с ръка композиторът.  Народът посрещна и изпрати с овации  Васил Найденов, Силвия Кацарова, Йордан Караджов, Тони Димитрова, Стефан Диомов и „Петте сезона\", Нели Рангелова, Илия Ангелов, Камелия Тодорова, Милица Божинова, Етиен Леви и „Трик\", Джина Иванова, Богдан Томов, Кирил Калев и компания,  Наско Пенев от БТР...   Тримата от \"Грамофон\" поздравиха възпитаника на арт академията \"Черкасов\" в Санкт Петербург Белчев с „Ваше благородие, госпожа Удача\". Владо Пенев пък направи нещо неочаквано и страхотно -  речитатив на „Mиpaж\" пo мyзиĸa нa Kpиcтиян Бoяджиeв и cтиxoвe на Мишо. Преди време това беше и последната земна изявa нa Джoĸo Pocич.  Бардът завърши с „B пoлyмpaĸa нa cпoмeнa\" пo мyзиĸa нa Cтeфaн Димитpoв – една от изумително силните му като думи и философия балади.  На финала 4000 станаха на крака, за да пеят с Веселин Маринов „За теб, Българийо\" – другият неофициален химн по стихове на Мишо с музиката на незабравимия Тончо Русев.  Режисурата на мащабното представление беше на Ники Априлов. На огромна видеостена се сменяха зрелищни клипове, „вързани\" сюжетно със ставащото на сцената и нейните герои.", "date": "2018.11.09", "title": "4000 пяха с Мишо Белчев в НДК"}
{"url": "http://standartnews.com/kultura/izlozhba_v_sghg_pokazva_zhivopis_v_novi_nasoki-378209.html", "text": "На 13 ноември, вторник, в софийската градска художествена галерия (СГХГ) се открива изложбата \"Нашата живопис в нови насоки\". Това е изследователски проект на двама млади изкуствоведи и уредници в СГХГ: Неда Живкова и Любен Домозетски, върху предметността и българското изобразително изкуство на 30те и 40те години на 20 век. Изложбата „Нашата живопис в нови насоки\" представя една посока на развитие на българското изкуство в първата половина на ХХ век. През 30-те и 40-те години художниците обръщат поглед към натурата, към реалността и модерния живот. Някои жанрове (натюрморт, пейзаж, портрет) придобиват значителна популярност, а стилът се ориентира към реалистичната художествена пластика. Тези процеси в нашето изкуство са в унисон с общоевропейски тенденции, които проникват в България главно чрез училите в чужбина български автори. В произведенията им се откриват в една или друга степен влиянията на различни направления, а едно от тях е възникналата във ваймарска Германия нова предметност. Трудно може да се каже, че новата предметност присъства категорично и добре обособено в изкуството от 30-те и 40-те години в България. Най-силно свързан с немското движение е Кирил Цонев. Много по-често новата предметност се появява в стиловите решения в отделни творби и мотиви, в творчеството на различни автори, които изразяват социална ангажираност и интерес към новия начин на живот, свързан с модерния град, състоянията и забавленията, които той предлага. Именно поради тази причина откриваме по-скоро нейни отражения и защото тя прониква в една периферна за европейския художествен живот зона, тези отражения, появили се далеч от центъра, се характеризират с една особена своеобразност. В изложбата са представени четири тематични кръга: „Новият живот на предметите\", „Модерният град\", „Пейзажът\", Лицата на града\".  Сред авторите освен добре познати художници като Кирил Цонев, Борис Елисеев, Вера Недкова, Васил Бараков, са и по-малко показвани творци като Асен Василиев, Тодорка Бурова, Карл Йорданов, Асен Дочев. Експозицията представя над 100 работи, две от които непоказани и непубликувани досега, а също и слабо познати произведения. В изложбата участват творби от фонда на СГХГ, на Националната галерия, на художествени галерии в страната и на частни колекции. Научен консултант е проф. Красимира Коева. Към изложбата е издаден каталог, а програма от тематични лекции и срещи с кураторите дава възможност за допълнително задълбочаване на отделни теми от експозицията.", "date": "2018.11.09", "title": "Изложба в СГХГ показва живопис в нови насоки"}
{"url": "http://standartnews.com/kultura/nayposle_disni_shte_pravyat_tv_serial_sas_syuzhet_ot_mezhduzvezdni_voyni-378214.html", "text": "Компанията „Дисни\" работи по създаването на телевизионен сериал от предисторията на \"Междузвездни войни\", който ще бъде предназначен за бъдещата стрийминг услуга на \"Дисни\", съобщи изпълнителният директор на компанията Боб Айгър. Игралният сериал ще бъде предистория на \"Rogue One: История от Междузвездни войни\" и ще е с участието на актьора Диего Луна. Продукцията на новия проект ще започне през 2019 г. Айгър обяви още, че \"Дисни\" възнамерява да развие друг нов сериал, базиран около злодея от вселената на \"Марвел\" Локи, с актьора Том Хидълстън. Миналата година от \"Дисни\" съобщиха, че планират да създадат своя собствена стрийминг услуга през 2019 г., в която да изтеглят филмите, които се излъчват за пръв път по \"Нетфликс\". Сериалът за предисторията на \"Rogue One: История от Междузвездни войни\" все още няма име и ще проследи приключенията на героя на Диего Луна - бунтовническия шпионин Касиан Андор, в история, която от \"Дисни\" определят като \"приказка, изпълнена с шпионаж и дръзки мисии, чиято цел е да върнат надеждата в галактика, намираща се в хватката на безмилостната Империя.\" В изявление Луна сподели, че за него сериалът ще бъде възможност да \"изследва своя герой по-дълбоко\". \"Междузвездни войни\" е един от най-доходоносните франчайзи в Холивуд. От 2015 г. насам \"Дисни\" пуснаха по кината два нови филма от бъдещата трилогия, занимаваща се със събитията след оригиналните \"Междузвездни войни\" на Лукас. Освен това \"Дисни\" създадоха два самостоятелни филма и обявиха една купчина други предстоящи проекти от вселената на \"Междузвездни войни\". Изявлението на Боб Айгър в четвъртък е донякъде свързано с неговото публично признание през септември, че е било грешка \"Дисни\" да пускат по един филм от франчайза на \"Междузвездни войни\" всяка година и че феновете трябва да очакват \"някакво забавяне\" в бъдеще. Разпространеният по кината през месец май тази година \"Соло: История от Междузвездни войни\", филм за предисторията на добре известния чаровен контрабандист, изигран от Харисън Форд в оригиналната трилогия, се представи зле на боксофиса, изкарвайки разочароващите 400 млн. долара. Това е доста по-малко от приходите на \"Междузвездни войни: Силата се събужда\" с 2 млрд. долара и \"Междузвездни войни: Последният джедай\" с 1.3 млрд. долара.", "date": "2018.11.09", "title": "Най-после: Дисни ще правят тв сериал със сюжет от „Междузвездни войни“"}
{"url": "http://standartnews.com/kultura/backstreet_boys_otnovo_na_turne-378259.html", "text": "Backstreet Boys вече се готвят за следващото си турне. Предстоящият им десети албум „DNA\" ще излезе на 25 януари 2019 и групата ще тръгне на световен тур за представянето му през май. Бандата пусна и нов сингъл онлайн – „Chances\", написан от Шон Мендес и Райън Тедър. „DNA World Tour\" ще бъде най-голямата околосветска обиколка на музикантите от 18 години насам.  Изпълненията на живо ще се проведат в най-големите арени на САЩ и Европа. „От началото на кариерата ни до сега сме имали добри и лоши моменти. Трябваше да се научим, че се налага да загърбим егото си като индивидуални членове и винаги да слагаме групата на първо място. Турнето ще бъде истински купон. Време е да посетим всички наши фенове по света\", коментира Хауи Дъроу. От групата твърдят, че новият албум е комбинация от всичките им музикални вдъхновения и че е добро олицетворение както на групата, така и на отделните й членове като музиканти. „DNA World Tour\" започва на 11 май в Лисабон.", "date": "2018.11.09", "title": "Backstreet Boys отново на турне"}
{"url": "http://standartnews.com/lyubopitno/germantsite_shte_prodavat_yaytsa_polucheni_po_etichen_metod-378212.html", "text": "Яйца, получени по нов метод, който позволява да се избегне избиването на новоизлюпените мъжки пиленца, за първи път ще започнат да се продават в супермаркетите в Германия през идните дни, предаде ДПА. Всяка година в Германия при отглеждането на кокошки носачки се избиват 45 млн. мъжки пиленца, тъй като те не снасят яйца и не наддават колкото бройлерите, т.е. икономическата полза от тях е ограничена. Новият процес дава възможност полът на пиленцето да бъде определен още в яйцето и изобщо да не се позволи мъжките да се излюпят. Според министъра на земеделието Юлия Кльокнер следващата стъпка ще бъде процесът, който е първият подобен в света, да се разпространи до всички птицеферми в Германия. „Все още обаче не е настъпило времето този метод да бъде въведен задължително в Германия\", допълни тя. Новите яйца, които ще бъдат малко по-скъпи от обикновените, на първо време ще се продават в 223 берлински супермаркета от веригите Rewe и Penny. През следващата година яйцата ще достигнат до 5500 супермаркета.", "date": "2018.11.09", "title": "Германците ще продават яйца, получени по етичен метод"}
{"url": "http://standartnews.com/lyubopitno/sonda_za_izsledvane_na_slantseto_podobri_rekorda_si_za_doblizhavane_do_zvezdata-378211.html", "text": "Сондата „Паркър\" на НАСА подобри рекорда си за доближаване до Слънцето от миналия месец, като премина на 24 милиона километра от звездата ни тази седмица, съобщи Фокс нюз. Маневрата е направена самостоятелно, без команди от НАСА. В понеделник, сондата „Паркър\" се е доближила до Слънцето, а на 7 ноември се е свързала с наземния контрол, за да съобщи, че  работи нормално и събира данни. „Сондата „Паркър\" е проектирана да се грижи сама за себе си и ценния си товар при доближаването до Слънцето, без контрол от Земята. Вече знаем, че прави това успешно\", обясни Томас Зърбъкън от НАСА. Сондата е поставила още един рекорд - за скорост. При максималното си доближаване тя е развила 343 112 км/ч. Първия си рекорд за доближаване до Слънцето сондата „Паркър\" постави през октомври - тогава тя премина на  42,73 милиона километра от нашата звезда.", "date": "2018.11.09", "title": "Сонда за изследване на Слънцето подобри рекорда си за доближаване до звездата"}
{"url": "http://standartnews.com/balgariya/prezidentat_zagubata_na_demokratichnite_zavoevaniya_vrashta_istoricheskiya_chasovnik_na_balgariya_nazad-378263.html", "text": "Преди 29 години демократичните промени започнаха със смяна на върха. Днес демократичните свободи се нуждаят от широка, гражданска подкрепа. Това изисква характер и усилие. Всеки ден, от всеки човек. Загубата на демократичните завоевания връща историческия часовник на България назад. Това каза държавният глава Румен Радев в обръщение към народа, излъчено тази вечер по БНТ и БНР. Убеден съм, че заедно няма да го допуснем. Българският народ съзнава, че може да сбъдне своя огромен потенциал само в свободна и демократична държава. Корупцията и беззаконието траят толкова, колкото трае общественото търпение и безучастност, каза държавният глава, като добави, че всяка порочна система е исторически обречена. Вярвам, че заедно ще защитим своите граждански и социални права, ще изведем България на пътя на закона и благоденствието, каза президентът Румен Радев. Утре е 10-ти ноември. Преди 29 години от тази дата започна преходът, напомни президентът. Разни хора влагаха в него различни надежди, но всички очакваха повече свобода и справедливост. Свобода на мисълта и свобода на словото. Многопартийна система и честни избори. Демократична конституция, разделение на властите, върховенство на закона. Тези принципи, макар и трудно, намериха място в българското законодателство. Европейският път спомогна за тяхното налагане, отбеляза Радев. По думите му 29 години по-късно основите на българската демокрация са критично застрашени. Свободата на словото е спомен от миналото. Четвъртата власт абдикира от ролята си на коректив. Рухнаха професионалните стандарти в медиите, а с тях и доверието на гражданите в поднасяната информация. Пропагандата задушава плурализма. Свободомислието се наказва. Възродиха се познатите механизми на партията-държава. Демократичните институции атрофират, каза президентът. По думите му решенията се вземат на тъмно, често еднолично. \"Лобизмът и корупцията пронизват цялата система на държавно управление и го правят арогантно, без страх от санкция. Законите се пишат все по-често в интерес на бизнес кръгове и лобита, а не на гражданите. Това пролича и с гласуването на новия данък върху старите автомобили, който засяга огромното мнозинство от хората. Уважаеми депутати, българите притежават стари автомобили, не защото са безотговорни към природата, а защото не могат да си позволят нови. Бедността на българите не е грях, за да я облагате с данък.\", каза държавният глава. Той добави, че демографският срив и емиграцията са комплексна оценка за моралната и социалната криза в обществото, която, по думите му, не може да бъде скрита зад скромните проценти на растежа. Кризата налага радикално преосмисляне, възвръщане към демократичните принципи и закона и политика, ориентирана към човека, каза още държавният глава в обръщението си към народа.", "date": "2018.11.09", "title": "Президентът: Загубата на демократичните завоевания връща историческия часовник на България назад"}
{"url": "http://standartnews.com/balgariya/ombudsmanat_iska_povisoko_obezshtetenie_za_sluzhiteli_na_falirali_predpriyatiya-378216.html", "text": "Омбудсманът Мая Манолова поиска обезщетението, което Фондът за гарантирани вземания на работниците и служителите при несъстоятелност на работодателя отпуска, да се увеличи от две и половина минимални работни заплати на три и половина. В писмо до Народното събрание общественият защитник аргументира исканото увеличение от 1 400 лв. на 1 960 лв. максимален месечен размер с жалби на граждани, които са получавали по-високи възнаграждения, но заради сега действащия и заложен за 2019 г. „таван\", на практика не могат да бъдат адекватно и справедливо компенсирани. „Типичен, но не изолиран, е случаят със служителите на дружеството „Ер Виа\" ООД, които са с прекратени правоотношения и с неизплатени трудови възнаграждения и обезщетения от бившия си работодател. Отнася се за служители – пилоти, стюардеси, инженери, технически персонал за поддръжка на самолети, хора, които полагат висококвалифициран труд и съответно са наети с високи по размер трудови възнаграждения\", дава пример Манолова. В писмото си до депутатите тя прилага и подписка от служителите на фирмата, която е в процедура по обявяване в несъстоятелност. Мая Манолова изрично подчертава, че предложеното от нея увеличение по никакъв начин няма да повлияе или засегне бюджета на държавното обществено осигуряване, тъй като сумите във Фонда за гарантирани вземания на работниците и служителите не се формират от държавния бюджет, а са набирани солидарно от работодателите до 2010 г. Тя предупреждава, че увеличението няма да „натовари\" и работодателите, тъй като и през следващата година не се предвиждат вноски от тяхна страна, заради внушителния ресурс във Фонда. Омбудсманът припомня, че „във Фонда за гарантирани вземания на работниците и служителите има събрани 257 милиона лв., от които през 2017 г., преди направените по инициатива на институцията на омбудсмана законодателни изменения, са изплатени на работници и служители около 800 хиляди лв. За 2018 г., след промяната, изплатените суми са за над 7 милиона лв.\" Мая Манолова е категорична, че предлаганото увеличение ще осигури по-адекватно и по-справедливо компенсиране на работници и служители от фалирали предприятия с по-високи по размер трудови възнаграждения, неполучили отработените си заплати и обезщетения от некоректен работодател.", "date": "2018.11.09", "title": "Омбудсманът иска по-високо обезщетение за служители на фалирали предприятия"}
{"url": "http://standartnews.com/balgariya/falshivite_novini_se_razprostranyavat_shest_pati_pobarzo_ot_istinskite-378208.html", "text": "Шест пъти по-бързо от истинските се разпространяват фалшивите новини, обяви министърът за Българското председателство на Съвета на ЕС Лиляна Павлова по време на международната конференция \"Фалшивите новини на истинските тролове\" в НДК. Организатори са Атлантическият клуб в България и Дигиталната национална коалиция, с подкрепата на Партията на европейските социалисти, Фондация \"Конрад Аденауер\", Асоциацията на Атлантическия договор, Българския дипломатически институт и Посолството на Франция в България. Павлова отбеляза също, че според проучванията хората много по-лесно се доверяват на фалшивите новини, и постави въпроса как може да се преодолее този процес. Тя даде пример, че  месечно потребителите във Фейсбук, които четат новини и различна информация, са около 2 милиарда,  1,2 милиарда са в WhatsApp, 600 милиона  - в Инстаграм. 80 процента от тях казват, че са чели фалшиви новини, а 70 на сто - че трудно разграничават коя новина е фалшива. Заразата, болестта, която се разпространява, е сериозна и голяма, и няма  рецепта, посочи Павлова. Министърът смята, че кодексът за добри практики е добро начало, но изрази убеждението си, че всеки трябва да се противопостави на фалшивите новини. Статистиката показва, че 18 държави в света са имали проблем с фалшиви новини, благодарение на което има изкривени изборни резултати. България е също една от тези държави, помним изборите през 2013 г. и т.нар.  Костинбродска афера, коментира Павлова. Тя отбеляза, че фалшиви новини е имало и за българското председателство - например новини, че ще ни отнемат председателството и ще се даде на друга държава. На всички е ясно каква е процедурата,  никога не е стоял въпроъст за отнемане на българското председателство, ремонтът на НДК никога не е бил условие да се проведе или да не се проведе председателството, припомни Павлова. Освен това всеки ден бяхме подложени на кибератаки, допълни тя. Павлова каза, че и тя самата е била обект на фалшиви новини и заяви, че на тях трябва да се реагира. В същото време обаче, когато сайтовете са фалшиви или новините са в социалните мрежи, не можеш да реагираш, необходими са регулации,  за да могат да действат компетентните органи и да можем да си търсим правата, посочи тя. Павлова очерта четири категории фалшиви новини -  със сензационно съдържание, тоест за  печелене на пари и трафик, дезинформация - манипулация, настройване на общественото мнение или с чисто лобистки интерес, третият вид са партийните фалшиви новини - за дискретиране на политик или партия, а четвъртият - сатира и пародия. Тя посочи, че, като се изключи сатирата и пародията, вниманието трябва да се насочи към останалите видове,  и предупреди, че никой не е застрахован от фалшиви новини.", "date": "2018.11.09", "title": "Фалшивите новини се разпространяват шест пъти по-бързо от истинските"}
{"url": "http://standartnews.com/balgariya/kfn_dade_mnenieto_si_zashto_se_vavezhda_sistemata_bonusmalus-378221.html", "text": "Комисията за финансов надзор (КФН) публикува пояснения на проекта за въвеждане на системата \"бонус-малус\" към застраховката \"Гражданска отговорност\". От комисията посочват, че в България има реалната възможност много шофьори да предизвикат катастрофа с едно МПС и затова застраховката се прави на колата, а не на водача или собственика й. В някои страни от Европейския съюз в талона на автомобила се вписват всички водачи, които имат право да го управляват и зад волана могат да сядат само въпросните лица. Такава система позволява при сключването на застраховката реално да се отчитат характеристиките на действителните водачи на колата. Система със сключване на застраховка само на шофьора не съществува никъде в рамките на ЕС, казват от КФН. Европейското законодателство изисква изрично \"Гражданската отговорност\" да покрива отговорността на лице, което управлява кола, дори и без да е собственик. Причината малусът да достига до 400%, а бонусът - само до 25 на сто, е, че системата следва да остане платежоспособна и да покрива настъпилите щети от застрахователни събития, посочват още от комисията. Ако \"бонус-малус\" класът на автомобилите не се запазва при продажба на колата, системата ще бъде заобикаляна много лесно чрез формално прехвърляне на други лица без нарушения, твърдят експертите. При покупка на автомобил се предвижда купувачът лесно и бързо да може да получи информация от Гаранционния фонд относно статуса на автомобила, който го интересува, и да прецени дали да купи тази кола или да иска отстъпка от цената, която да покрие по-скъпата застраховка.", "date": "2018.11.09", "title": "КФН даде мнението си защо се въвежда системата \"бонус-малус\""}
{"url": "http://standartnews.com/balgariya/proveryavat_zashto_ne_e_bil_razsledvan_kandidatat_za_konstitutsionen_sadiya_atanas_semov-378224.html", "text": "Няколко дни преди президентският кандидат за член на Конституционния съд Aтaнac Ceмoв да положи клетва, прокуратурата обяви, че проверява законосъобразно ли през 2016 година е било отказано разследване по сигнал срещу него. Церемонията по встъпването на четиримата нови конституционни съдии, сред които е и Семов, е насрочена за вторник. Повод за проверката е публикация във вестник „Капитал\" със заглавие: „Двойни стандарти на „Дондуков\" 2\"; Има много неизвестни около избора на Атанас Семов за конституционен съдия\". Тя е публикувана в рубриката „Мнение\", а автор е Теодор Славев от Българския институт за правни инициативи, който коментира процедурите, по които върховните съдии, парламентът и президентът излъчиха своите представители в съда. В анализа се споменава, че през март 2013 година Софийската градска прокуратура е била сезирана, че Семов използва местоработата си тогава – Софийския университет, за развиване на частна стопанска дейност. От прокурорското съобщение става ясно, че по подадения сигнал е направена проверка и въз основа на нея през лятото на 2016-а прокуратурата е отказала да образува дело. Именно този отказ ще се проверява, а срок за проверката няма.", "date": "2018.11.09", "title": "Проверяват защо не е бил разследван кандидатът за конституционен съдия Атанас Семов"}
{"url": "http://standartnews.com/balgariya/vanshniyat_ministar_bsp_vsyavat_neosnovatelni_strahove_u_horata_po_pakta_na_oon_za_migratsiyata-378225.html", "text": "За пореден път от БСП се опитват да отклоняват вниманието от собствените си проблеми и да всяват неоснователни страхове в хората, подвеждайки ги с информацията, че България се е присъединила към пакта на ООН за миграцията. Това каза на брифинг в Народното събрание министърът на външните работи Екатерина Захариева, цитирана от Агенция Фокус. „Няма решение на България за присъединяване или не към него. Дебатът за този пакт започва през 2016 г. и оттогава той се води с експерти. Българската позиция по отношение на миграцията е ясна и тя многократно е повтаряна – спиране на незаконната миграция, опазване на външните граници и връщане веднага на незаконните мигранти. Също така обща борба с трафикантите. И никаква друга позиция България няма и не може да има нито в този пакт, нито в който и да е друг документ\", каза още Захариева и посочи, че няма как България да вземе решение да се присъедини или не без дебат в парламента. „Така че нека да спят спокойно колегите от БСП, не сме взели решение. Могат да участват в дебата\", каза още Захариева. По отношение на политиката за миграция в момента България прилага ефективни мерки, които се одобряват от ЕС, съобщи министърът на вътрешните работи Младен Маринов по повод пакта на ООН за миграцията. „По отношение на политиката за миграция в момента България прилага ефективни мерки, които се одобряват от ЕС – както по политиката за връщане, така и за опазване на границата. Така че ние ще продължим да прилагаме мерките по тази политика и да отстояваме интересите на България като страна-членка на ЕС и като държава, която се намира на първа линия\", каза още Маринов и посочи, че не трябва да се спекулира със страховете на българските граждани. Той обясни, че трите министерства, които работят във връзка с пакта, защитават интереса на българските граждани. От своя страна, министърът на труда и социалната политика Бисер Петков обясни, че министерството участва в анализа на този пакт, който има отношение относно трудовата миграция. „Политиката ни е да изпълняваме политиките на ЕС в това отношение\", каза още той.", "date": "2018.11.09", "title": "Външният министър: БСП всяват неоснователни страхове у хората по пакта на ООН за миграцията"}
{"url": "http://standartnews.com/balgariya/tsacheva_proveryava_bonusite_v_agentsiyata_po_vpisvaniyata-378250.html", "text": "Проверка на кого, защо и какви бонуси са дадени в Агенцията по вписванията нареди правосъдният министър Цецка Цачева. При нарушения ще бъда безкомпромисна, обеща тя на извънреден брифинг във връзка със скандала с изплатените близо 600 000 лв. бонуси на служители в Агенцията по вписванията. Те са за добри резултати, включително за август, когато Търговският регистър се срина за 18 дни. Служителите в Търговския регистър, виновни за срива на системата, не са получили допълнителни възнаграждения, обяви по-рано днес шефката на Агенцията по вписванията Габриела Козарева. Министър Цачева обясни, че е провела разговори с изпълнителния директор на Агенцията по вписванията, която я е уверила, че разпоредбите на наредбата за допълнителните възнаграждения на държавните служители  и вътрешните правила са стриктно спазени. \"Най-вероятно срещу тримата служители, отговорни за срива на Търговския регистър ще се предприемат мерки, но докато тече разследване за виновни не можем да говорим\", обяви от своя страна шефката на Агенцията по вписванията Габриела Козарева „Ако тези хора успеят да докажат, че са невинни, ще останат на работа, а ако не - няма да има причина не само да получават бонуси, а да продължат да работят за този работодател\", допълни Козарева.", "date": "2018.11.09", "title": "Цачева проверява бонусите в Агенцията по вписванията"}
{"url": "http://standartnews.com/balgariya/6200_novi_darveta_sa_zasadeni_v_novata_gora_na_sofiya-378226.html", "text": "Нови 6200 дървета са засадени в Новата гора на София край Суходол в първите 3 уикенда от третия сезон на залесителната инициатива, съобщават от Столичната община. Дърветата са засадени изцяло от доброволци, като фиданките, инструментите и ръкавиците за засаждането се предоставят от Столична община. С новопосадените дръвчета, общият брой на фиданките в новия зелен пояс край София е 26 200. Последващи грижи за засаждането се полагат от лесовъдите-експерти от Общинското предприятие „Управление на общински земи и гори\". Новата гора на София край Суходол е проект на Столична община за трансформация на пустеещи общински земи в гора. За засаждането на фиданките се разчита изцяло на доброволци, като за максимално улеснение е разкрита временна автобусна линия, в рамките на градския транспорт – 56А, която превозва желаещите да се включат в залесяването от спирка Метростанция „Вардар\" до самия вход на гората в Суходол. Залесителните мероприятия се провеждат всяка събота и неделя, между 10 и 16 часа, докато времето позволява.", "date": "2018.11.09", "title": "6200 нови дървета са засадени в Новата гора на София"}
{"url": "http://standartnews.com/balgariya/stroitelnoto_ministerstvo_proveryava_remonta_na_graf_ignatiev-378230.html", "text": "Управляващият орган на Оперативна програма „Региони в растеж\" 2014-2020 г. в Министерството на регионалното развитие и благоустройството извършва проверка на ремонта на столичната улица „Граф Игнатиев\". Той е част от финансирания с над 41 млн. лв. от програмата проект на Столична община „Изграждане, възстановяване и обновяване на публични пространства в Централна градска част на гр. София\". Общата му стойност е 46 078 473 лв., като близо 5 млн. лв. са собствени средства на общината. В момента експертите на министерството извършват документална проверка на една от дейностите по проекта, като ще бъде направен преглед и на строителните книжа. След това ще бъде извършена и на място. Проверката се прави във връзка с подаден сигнал от гражданската организация „Спаси София\" относно материала на поставена подложка на трамвайните линии. Управляващият орган на програмата ще се произнесе дали са спазени изискванията за изпълнение на проекта, ако тази дейност е финансирана с безвъзмездните европейски средства. Хода на проверката беше обсъден днес между заместник-министъра на регионалното развитие и благоустройството и ръководител на управляващия орган на ОПРР Деница Николова, представители на „Спаси София\" и заместник-кмета на Столична община Евгени Крусев.", "date": "2018.11.09", "title": "Строителното министерство проверява ремонта на „Граф Игнатиев“"}
{"url": "http://standartnews.com/balgariya/afis_tvardi_bsp_mina_gerb_s_15-378228.html", "text": " Това е основната новина от ноемврийското национално представително изследване на Агенция „АФИС\". Симптоми, че рано или късно това ще се случи се наблюдават от средата на тази година, откогато стартира по-рязко тенденцията към отлив на доверие в правителството и управляващото мнозинство, обясняват от агенцията. Пряко или косвено процесът се подпомагаше и продължава да се подхранва както от периодичните скандали и корупционни разкрития, така и от бурните разправии между управляващите коалиционни партньори. С това обаче не се изчерпват факторите на влияние върху развитието на политическата драма в навечерието на предстоящата изборна година. Коментарът на социолозите е въз основа национално представително проучване, осъществено от Агенция „АФИС\" в периода – 2-7 ноември 2018 г. Интервюирани пряко „лице в лице\" в домовете им са 1010 пълнолетни българи. Публикуваме анализа на \"Афис\":  66% от населението оценяват политическата обстановка като „напрегната\", а на обратното мнение, че е „спокойна\", са едва 16%. През септември далеч по-малък дял – 50%, изразяваха мнение, че ситуацията е напрегната, докато 19% преценяваха, че тя е спокойна.  Що се отнася до личното желание на избирателите, дали статуквото да бъде променено или запазено, данните показват, че оставките на трима министри в началото на септември не освежиха облика на управляващата гарнитура. С 5% нараства предпочитанието да бъдат сменени някои министри. (През септември кабинетен ремонт желаеха 23.5%, а през ноември – 28.1%). Само 19% желаят правителството да се запази в сегашния си вид. Други 7% искат още по-голяма промяна – ново правителство в рамките на този парламент. А 36% желаят нови избори и нов състав на Народното събрание. Ерозията на симпатиите обхваща и привържениците на управляващите партии. 44% от избирателите на ГЕРБ искат смяна на някои министри. За сравнение, доверяващите на цялата гарнитура не са много повече – 47%. Разколебана е и подкрепата на електорите от коалицията „Патриотичен фронт\". 38% искат нови лица в кабинета и само 18% не желаят никакви промени. Доверието към най-важните институции остава ниско – по-ниско, отколкото на тези с ограничени пълномощия. 18% възлагат доверие на Народното събрание, което бележи спад с 5% спрямо септември. 27% доверяват на правителството, което е с 4% по-ниско от предния месец. Институциите на съответните местни власти традиционно се радват на по-голямо доверие от централната, но и при тях се забелязва спад от 43 до 39%. (Той е обясним с подранилата подготовка за местните избори през есента на 2019 г.). С позитивен рейтинг на доверие разполагат само президентът, омбудсманът и Европейският съюз. Към тях доверието надхвърля недоверието. Споменатото нарастване на желанието за смяна на някои министри поне отчасти се дължи на популярното изявление на вицепремиера Валери Симеонов по адрес на майките на деца с увреждания. Помолени да охарактеризират тези разсъждения, над две трети от избирателите (67%) ги оценяват като неверни и груби, докато само 10.3% ги оценяват по начина, по който са били замислени от автора – като откровени (верни, макар и груби). Само 12% възприемат последвалото (по настояване на коалиционните партньори) извинение на г-н Симеонов като искрено. Още по-голямо мнозинство (71%) желае той да подаде незабавно оставка от заемания правителствен пост. Само 11% са на обратното мнение, сред тях главно привържениците на управляващите партии.  Спадът на доверието към управляващите е свързан с редица фактори и събития - корупционните скандали, непопулярните реформи в здравното обслужване, предложени за обсъждане през септември, както и постоянната корозия на единството между народ и избраници. Последното е неизбежно следствие от факта, че по данни на Евростат 38.9% от избирателите живеят в риск от бедност или социално изключване, докато ръководителите на държавата настояват, че следват единствено правилния курс.  За да прелее недоверието в очакване за промени, е необходимо и нарастващо съзнание за наличието на алтернатива. Първо, инициативата за предсрочни избори е в ръцете на управляващите и второ, трябва да има съществена промяна в избирателните намерения, преди всичко спрямо двете водещи партии, без които не може да се формира ядро на мнозинство в Народното събрание. Докато въпросът за нови парламентарни избори е хипотетичен, то съвсем реални са тенденциите в нагласите. Още от есента на 2017 г. средният дял на заявения електорат на БСП се колебае около числото – 22%, плюс-минус 2%. В мандата на сегашния парламент промяната в съотношението между двата полюса се дължи на ГЕРБ. След победата в майските избори от 2017 г., подкрепата за партията на премиера достигна пикова стойност от 30% и от тогава се движи неотменно надолу. През последните три месеца силите са изравнени. Въпрос на месеци е ГЕРБ да започне трайно да изостава. Въпрос е също така, дали другата голяма партия ще представи пред разочарованите убедителна алтернатива, или статуквото ще се запази. Възможно е и нова сила да влезе в опразненото поле с лозунги за промяна. Какви са източниците на тези тенденции? Преди всичко, поне на интуитивно ниво, избледнява вярата в обещанията на крайния икономически либерализъм, че неравенството ще допринесе за благополучието и на групите със средни и по-ниски доходи. Основанията за това обобщение са следните: Помолени да вземат отношение към идеята за връщане на прогресивното подоходно облагане в следната формулировка (\"Доходи до 510 лв. месечно да не се облагат, доходи до 3300 лв. да се облагат както досега с 10%; доходи до 10 хиляди лв. месечно да се облагат с 15%, а над тази сума да се облагат с 20%.\"), 50% я одобряват изцяло, 21% отчасти я одобряват, а само 11% я отхвърлят. 18% нямат мнение, което е обяснимо със сложността на данъчната тематика. Предполага се, че избирателите ще реагират според собствените си доходи. Затова е интересно, какъв дял от населението би плащал повече, отколкото досега? В стандартната представителна извадка са попаднали едва 0.5%, които съобщават, че поне един работещ член на домакинството получава повече от 3300 лв. месечно. Това отразява рекордното за ЕС материално разслоение в България. Но същото това разслоение прави този дял незначителна част от избирателния корпус. Само при него се наблюдава преобладаващ скептицизъм към идеята данъчното бреме да се разпредели съобразно възможността работещият да го носи. 40% не одобряват, а 40% одобряват отчасти.  Доколко има тежест популярният контрааргумент, че по-голямото облагане на най-високодоходните индивиди ще ги демотивира и ще има обратен ефект спрямо общите интереси? Едва 13% от групата между 511 и 3300, чийто данък не би се променил, въпреки това не одобряват идеята. (И сред тях 50% изцяло одобряват прогресивното облагане, а 26% – отчасти).  Други данъчни реформи, лансирани във връзка с дебатите по бюджета за следващата година също срещат одобрение. 76% одобряват въвеждането на по-ниска ставка на ДДС за лекарства и хляб. 68% отчасти или напълно одобряват въвеждането на семейно подоходно облагане  По горните идеи се наблюдава разминаване между електоратите на управляващите партии, от една страна, и на техните представители във властта, от друга. Прогресивното подоходно облагане се одобрява от привържениците на ГЕРБ дори повече, от средния показател за страната, докато официалната програма на тази партия провъзгласява точно обратното – запазване на плоския данък. Семейното облагане се одобрява изцяло от 81% от привържениците на ГЕРБ и 87% от тези на партиите от Обединените патриоти; пълно одобрение за диференцирането на ДДС изразяват 84% от привържениците на ГЕРБ и 80% от тези на ОП. Д. Горните наблюдения показват, че в икономическата проблематика, за която съществува консенсус, че е приоритетна, стои голяма отворена ниша за ляв тип политика.", "date": "2018.11.09", "title": "\"Афис\" твърди: БСП мина ГЕРБ с 1,5%"}
{"url": "http://standartnews.com/sport/ludogorets_spasi_braziltsi_ot_falit-378236.html", "text": "Лудогорец е спасил от фалит бразилския втородивизионен Атлетико Гоянензе. Това се е случило благодарение на трансфера на нападателя Жуниор Брандао в Разград срещу сумата от 1,5 милиона евро. Офанзивният футболист дойде при \"орлите\" в последните дни на трансферния прозорец. „Дали исках Брандао да напусне? Не, да не съм луд. Отличен футболист, голмайстор. Проблемът е, че ако не го бяхме продали, нямаше да можем да приключим годината във финансово отношение. Имахме големи дългове, натрупани от предишното ръководство. Реално се „лекуваме\" с продажбите на играчи. Все пак имаме отличен стадион, нов тренировъчен център, а вече е и задълженията ни почти ги няма. От финансова гледна точка сделката за Брандао беше много добра, защото имаме процент от бъдеща негова продажба. Загубихме много единствено от това, че играчът вече не е нашата собственост\", призна вицепрезидентът на Атлетико - Адсон Батиста.", "date": "2018.11.09", "title": "Лудогорец спаси бразилци от фалит"}
{"url": "http://standartnews.com/sport/berbatov_predstavya_avtobiografiyata_si_na_10_noemvri-378199.html", "text": "На 10 ноември от 12:30 ч. в книжарница „Сиела\", Paradise Center, почитателите на красивата и чиста игра ще мога да си подарят една ценна книга и едно вълнуващо преживяване. Димитър Бербатов – най-ярката футболна звезда на България през 21 век, постигнала световна известност – ще представи за пръв път своята официална автобиография „По моя начин\". Димитър Бербатов е записал името си със златни букви до  най-големите в българския футбол. Головете му за първия отбор на България са 48 и по този показател нападателят оглавява класацията на най-резултатните голмайстори в националния отбор за всички времена – рекордьор със 7 пъти №1. Тръгнал от „Пирин\" (Благоевград) и ЦСКА (София), преминал през три от най-силните първенства в света – Бундеслигата, английската Висша лига и френската лига 1, Димитър и там оставя незаличими следи – както в статистиката, така и в сърцата на феновете с брилянтните си отигравания. Двукратен шампион на Англия, през третия си сезон в „Манчестър Юнайтед\" (2010/11) Бербатов е сред водещите играчи в своя отбор и в Premier League. Той е с основна заслуга за шампионската титла за сезон 2010/11, когато става и голмайстор на Висшата лига, а Асоциацията на професионалните футболисти (PFA) го избира в идеалния отбор на годината. Той е първият футболист в историята на „Манчестър Юнайтед\" от Втората световна война насам, който отбелязва хеттрик на „вечния враг\" „Ливърпул\". В историята на Висшата лига влиза като първия чужденец и четвъртия футболист изобщо, вкарал 5 гола в един мач. Отбелязва три хеттрика – едва трето подобно постижение в цялата история на английския футбол. Но това, с което милионите му фенове по света още го помнят, е „неговият начин\" да играе тази велика игра – интелигентно и със способност да импровизира, с отличния му нюх за пласиране, с техниката на владеене на топката, перфектните пасове и играта с глава, както и джентълменското поведение на терена. През годините нападателят нееднократно вдига стадионите на крака с бляскави отигравания. На 7 април 2008 г. звездата учредява фондация „Димитър Бербатов\" с мисия да подпомага талантливи български деца да развиват своя потенциал в сферата на спорта, изкуствата и науката. През 2012 г. „за забележителната работа на неговата фондация\" е избран за посланик на ЮНЕСКО.", "date": "2018.11.09", "title": "Бербатов представя автобиографията си на 10 ноември"}
{"url": "http://standartnews.com/sport/ronaldinyo_omaya_peruanka-378202.html", "text": "Бившата бразилска звезда Роналдиньо има сериозни финансови проблеми в последно време. Някогашният нападател на Барселона го закъса, след като банковите му сметки бяха изпразнени до нула. Разбира се, една от основните причини за това е охолният живот, който води бившия футболист след края на кариерата си. Роналдиньо не спира да сменя жените до себе си, а в Бразилия откриха поредното му завоевание. Въпреки окаяното финансово положение, в което се намира, Роналдиньо заби перуанска брюнетка Аня Гадея, които в последните години се превърна в истинска интернет сензация заради музикалните си изпълнения.", "date": "2018.11.09", "title": "Роналдиньо омая перуанка"}
{"url": "http://standartnews.com/sport/vavezhdat_var_v_shampionskata_liga_za_kraya_na_sezona-378215.html", "text": "УЕФА обсъжда възможността да въведе системата VAR за видео асистенции на реферите още в края на сезона в Шампионската лига, а не от есента на 2019-а, твърди BBC. Причина за това е увеличението на съдийските грешки, а също така успешното използване на VAR по време на световното по футбол в Русия. За пресен пример се дава дузпата отсъдена за Манчестър сити в мача с Шахтьор от Шампионската лига, след като Рахим Стърлинг се спъна в чим и падна без да е имал контакт с футболист от гостите. Крайното решение за старта на VAR в Шампионската лига ще бъде взето на заседанието на Изпълкома на УЕФА в началото на декември. Към момента VAR се използва в шампионатите на Германия, Италия, Испания и Франция.", "date": "2018.11.09", "title": "Въвеждат VAR в Шампионската лига за края на сезона"}
{"url": "http://standartnews.com/sport/sesil_priklyuchi_s_las_vegas-378231.html", "text": "Българката Сесил Каратанчева отпадна в четвъртфиналите на двойки на турнира по тенис на твърди кортове в Лас Вегас (САЩ) с награден фонд 80 хиляди долара. 29-годишната Каратанчева и Мари Боузкова (Чехия), които участват с \"уайлд кард\", загубиха от Улрике Ейкери (Норвегия) и Река-Лука Яни (Унгария) с 1:6, 4:6 за 55 минути.", "date": "2018.11.09", "title": "Сесил приключи с Лас Вегас"}
{"url": "http://standartnews.com/sport/visshata_liga_ostava_po_diema_ekstra-378244.html", "text": "Нова Броудкастинг Груп спечели изключителните права за излъчване на футболни срещи от английската Висшата лига за следващите 3 сезона от 2019/20 до 2021/22. Мачовете от престижното състезание ще бъдат излъчвани в спортния пакет DIEMA XTRA, който включва  каналите DIEMA SPОRT и DIEMA SPORT 2. Двубоите ще бъдат достъпни и за потребителите на абонаментната стрийминг платформа PLAY DIEMA XTRA. От новия сезон броят на мачовете от първенството, излъчвани на живо в каналите от пакета DIEMA XTRA, ще се увеличи. Традиционно зрителите ще могат да гледат двубоите в петък, събота, неделя и понеделник. Освен футболните срещи, в DIEMA SPORT и DIEMA SPORT 2 ще бъдат излъчвани специализирани предавания, анализи, коментари, актуални новини и рубрики, посветени на надпреварата. „Придобиването на правата за излъчване на футболните срещи от английската Висшата лига през следващите три сезона е част от стратегията на медийната компания за предоставяне на първокласно и разнообразно спортно съдържание в HD качество на всички платформи. Щастлив съм, че ще предложим на феновете на спорта в България и повече на брой мачове от най-вълнуващото клубно първенство в света. Следвайки най-високи стандарти, Нова Броудкастинг Груп добавя нови сезони от качествено световно съдържание към спортното портфолио на компанията\", коментира Николай Андреев, главен финансов директор на Нова Броудкастинг Груп, отговарящ за спорта. \"Продължаваме да работим заедно с Нова Броудкастинг Груп и през следващите три сезона на Висшата лига, тъй като компанията предлага на феновете в България най-доброто съдържание, свързано с турнира\", заяви Ричард Скъдамор, изпълнителен председател на Висшата лига.", "date": "2018.11.09", "title": "Висшата лига остава по Диема Екстра"}
{"url": "http://standartnews.com/sport/programa_i_klasirane_predi_15_krag_v_parva_liga-378234.html", "text": "ЦСКА-София - Витоша\tДиема спорт Ботев Пд - Септември\tДиема спорт Черно море - Левски\tДиема спорт Верея - Етър\tНова спорт Ботев Вр - Дунав\tДиема спорт Славия - Локо Пд\tДиема спорт Лудогорец - Берое\tДиема спорт 1. Лудогорец\t14\t11\t2\t1\t32:11\t35 2. Левски\t14\t11\t1\t2\t31:9\t34 3. ЦСКА-София\t14\t10\t2\t2\t26:5\t32 4. Берое\t14\t7\t6\t1\t19:8\t27 5. Ботев Пд\t14\t7\t2\t5\t19:14\t23 6. Локо Пд\t14\t6\t2\t6\t13:13\t20 7. Черно море\t14\t5\t3\t6\t21:27\t18 8. Етър\t14\t5\t3\t6\t15:18\t18 9. Славия\t14\t4\t4\t6\t13:17\t16 10. Ботев Вр\t14\t4\t3\t7\t13:23\t15 11. Дунав\t14\t4\t2\t8\t19:26\t14 12. Витоша\t14\t4\t1\t9\t11:22\t13 13. Септември\t14\t2\t1\t11\t11:27\t7 14. Верея\t14\t0\t4\t10\t7:30\t4 - Станислав Костов (\"Левски\"), Клаудиу Кешеру (Лудогорец).   Мартин Камбуров (Берое),   Ахмед Ахмедов (Дунав),  Мауридис (ЦСКА-София), Стивън Петков (Ботев Пд), Кирил Десподов (ЦСКА София)  Витоша - Славия (Диема спорт).   Септември - Черно море (Нова спорт),   Дунав - ЦСКА-София (Диема спорт),   Локо Пд - Лудогорец (Диема спорт).   Етър - Ботев Пд (Диема спорт),  Берое - Верея (Диема спорт),  Левски - Ботев Вр (Диема спорт).", "date": "2018.11.09", "title": "Програма и класиране преди 15 кръг в Първа лига"}
{"url": "http://standartnews.com/sport/nasha_dia_na_final_v_turtsiya-378238.html", "text": "Диа Евтимова се класира за финала на двойки на турнира по тенис в Анталия (Турция) с награден фонд от 15 хиляди долара. Евтимова и Агнеш Букта (Унгария), втори поставени, победиха номер 4 Джемре Анъл (Турция) и Габриела Татаруш (Румъния) с 6:4, 4:6, 10-6 за 84 минути. В спора за титлата двете ще играят утре срещу третите в схемата рускините Вероника Пепеляева и Анастасия Тихонова. На сингъл поставена под номер 2 Евтимова загуби на четвъртфиналите от участващата с \"уайлд кард\" представителка на домакините Зейнеп Сьонмез с 2:6, 1:6 за 67 минути. Българката все пак си осигури 2 точки за световната ранглиста и 367 долара.", "date": "2018.11.09", "title": "Наша Диа на финал в Турция"}
{"url": "http://standartnews.com/sport/kaziyski_gromi_v_polsha-378240.html", "text": "Българската волейболна звезда Матей Казийски и неговият Сточния (Шчечин) постигнаха успех №4 в полската Plus Liga. Волейболистите на Михал Гогол се наложиха над Онико (Варшава) с 3:1 (25:20, 16:25, 25:17, 25:21) в среща от 6-ия кръг, който се игра пред 3650 зрители в \"Нето Арена\". Казийски показа световна класа и заби 14 точки (1 ас, 1 блок, 71% ефективност в атака, 56% перфектно и 69% позитивно посрещане). Националът Николай Пенчев бе резерва в 3 от четирите гейма, но не записа точка. Третият български волейболист Аспарух Аспарухов отново не се появи в игра. Най-резултатен в мача стана световният шампион Бартош Курек с 18 точки (3 аса, 2 блока, 37% ефективност в атака). Канадският национал Никълъс Хоуг добави още 12 точки (3 аса) за успеха на Шчечин. За Онико, който е воден от Стефан Антига тим друг канадски национал - Греъм Виграс се отчете с 16 точки (3 аса, 6 блока, 70% ефективност в атака). Тимът от Шчечин, на който спортен директор е Радостин Стойчев, е на трета позиция във временното класиране с актив от 12 точки (4 победи, 1 загуба), Онико е 5-и с 9 точки (3 успеха, 2 поражения). Лидер е ЗАКСА с 18 точки (6 победи), но и с мач повече. В следващия двубой Казийски и съотборните му излизат срещу Алурон Вирту Варта (Заверче), в неделя (11 ноември) от 18:30 часа. Тимът от Варшава играе срещу Бенджин в понеделник (12 ноември).", "date": "2018.11.09", "title": "Казийски громи в Полша"}
{"url": "http://standartnews.com/sport/ilian_iliev_iskame_pak_da_biem_levski-378241.html", "text": "Треньорът на Черно море Илиан Илиев има куп ребуси за решаване. Старши треньорът на Черно море няма да може да разчита на Дани Кики, Атанас Захиров, Пламен Димов и Хасани в утрешната среща срещу Левски от 15-ия кръг на Първа лига. \"Нагласата е същата, както бе и срещу Левски за купата - да излезем победители. Левски е добър отбор, който разполага с отлични футболисти, които могат да направят разликата в тези срещи. Ние също имаме изпълнители и вярвам, че ще стане хубав мач, в който ще спечелим. Разчитаме и на подкрепата на публиката, която ни помогна за купата. Левски е сериозен противник, но за първенството е така. И затова първенството е доста интересно и изравнено. Срещу Ботев Враца с два удара ни биха. Не можахме са отбележим създадените си положения. Направихме промени в състава, Георги Илиев няма как на тези години да е титуляр в три поредни мача. След грешките срещу Ботев Враца си направихме изводи с кои хора да започваме мачовете. Мачът за купата срещу Ботев е твърде далеч, но е по-хубаво срещу силни съперници всичко да се решава в един мач, а не в два\", добави Илиан Илиев пред БНР.", "date": "2018.11.09", "title": "Илиан Илиев: Искаме пак да бием Левски"}
{"url": "http://standartnews.com/sport/aoiyama_pochva_s_okinoumi_vav_fukuoka-378243.html", "text": "Българинът Даниел Иванов-Аоияма ще срещне Окиноуми в първия кръг на големия ноемврийски турнир по сумо във Фукуока (Япония), който стартира в неделя. \"Маегашира-12\" Аоияма има 8 победи и 4 поражения срещу \"маегашира-11\" Окиноуми досега. Във втория кръг в понеделник българският сумист излиза срещу \"маегашира-13\" Оношо. Аоияма има два успеха в три мача срещу този съперник. \"Йокодзуна\" Кисеносато ще бъде единственият велик шампион на турнира, след като другите двама Хакухо и Какурю отказаха участие.", "date": "2018.11.09", "title": "Аоияма почва с Окиноуми във Фукуока"}
{"url": "http://standartnews.com/sport/trenyorat_na_dunav_biem_vav_vratsa-378245.html", "text": "Треньорът на Дунав Людмил Киров е убеден, че тимът му спечели гостуването на Ботев във Враца.  \"Като тренировъчен процес, старание и желание всичко беше на ниво през седмицата. Момчетата тренираха добре и съм доволен. Всички са на линия с изключение на Даниел Пехливанов, който не е възстановен на 100 %\", започна изказването си наставникът на Дунав. \"Предстои ни тежък мач с един доста добър отбор. Двубоят ще се играе във Враца с нашето съгласие. Отиваме да си вземем нашето, затова се стараем и работим в тренировките. Мисля, че ще стане един добър мач\", добави специалистът. \"За нас няма никакво значение, къде ще се играе срещата, дали щеше да е във Враца или в Монтана. Със сигурност обаче ще стане празник за града. Няма място за притеснение - излизаме и играем нашата си игра. Надявам се да се приберем от Враца радостни\", каза още Киров. Той допълни, че Борислав Балджийски, Божидар Васев и Александър Александров, които попаднаха в групата за битката, не са напълно готови за игра. \"Моите играчи са запознати детайлно със силните и слабите страни на Ботев Враца. За нас това е мач като мач. Излизаме и показваме нашата игра. Най-важното е да сме мобилизирани и концентрирани, както и да търсим победата до последния съдийски сигнал\", добави старши треньорът на Дунав. \"Изгубихме нелепо два мача - този с Ботев Пловдив и този с Черно море. Не казвам, че защитата е играла под нивото си, но постепенно започва да влиза в час. Когато има старание, желание и концентрация, не само защитниците ще играят по-добре, но и халфовете и нападателите\", сподели още Людмил Киров. Той внесе яснота и около Илия Мунин, който от два дни тренира с русенци. \"Добър футболист, когото аз отлично познавам. Играч с нужния опит, който идва при нас, за да ни свърши работа. Разбрал се е с президента, но няма да може да играе по-рано от февруари. Аз искам той да тренира с нас, да влезе и да опознае колектива, да се чувства част от отбора. Убеден съм, че ще ни е от полза\", завърши старши треньорът на \"драконите\".", "date": "2018.11.09", "title": "Треньорът на Дунав: Бием във Враца"}
{"url": "http://standartnews.com/sport/zhenski_skandal_v_bayern-378249.html", "text": "Напрежението в Байерн Мюнхен може да се разрежи с нож в последните месеци. Резултатите на тима са повече от незадоволителни, а недоволствата от треньора Нико Ковач стават все повече и повече. Миналия уикенд, когато Байерн се изложи 1:1 с Франция жената Томас Мюлер - Лиса публикува снимка в Инстаграм, която осъжда решението на Ковач да остави резерва любимия й за 70 минути. Това не се хареса на съпругата на съотборника на Томас Матс Хумелс, твърди \"Билд\". Кати каза: \"Не е моя работа да се меся в работата на треньора, съпруга ми или отбора, за разлика от някои други (явно визирайки Лиса)\".", "date": "2018.11.09", "title": "Женски скандал в Байерн"}
{"url": "http://standartnews.com/sport/programa_na_natsionalite_za_machovete_s_kipar_i_sloveniya-378252.html", "text": "Българският национален отбор ще завърши участието си в груповата фаза на Лигата на нациите с гостуване на Кипър на 16 ноември и домакинство на Словения три дни по-късно. Повиканите от Петър Хубчев футболисти от родния шампионат ще стартират подготвителния си лагер в Национална футболна база \"Бояна\" в неделя, 11 ноември, като ден по-късно към тима ще се присъединят и играещите в чужбина състезатели. В понеделник от 17:00 ч., представителите на медиите ще имат възможност за кратък брифинг с трима от избраниците на селекционера, а в 17:30 ч. държавният ни тим ще проведе открита за медиите тренировка в пълен състав. Българският отбор заминава за Никозия в четвъртък в 13:30 ч. с полет FB8309 от Терминал 2 на летище \"София\", а в 18:30 ч. селекционерът Петър Хубчев ще даде традиционната си пресконференция преди мача с Кипър. Националите се прибират в събота в 15:00 ч. с полет FB8310. Пресконференцията на старши треньора преди последния двубой е насрочена за неделя, от 18:00 ч. в Национална футболна база \"Бояна\". След брифинга отборът ще проведе официалната си тренировка преди мача, която ще бъде открита за медиите в първите си 15 минути.", "date": "2018.11.09", "title": "Програма на националите за мачовете с Кипър и Словения"}
{"url": "http://standartnews.com/balgariya/balgariya_dala_nad_30_stranitsi_zabelezhki_kam_uchebnitsi_po_istoriya_v_makedoniya-378206.html", "text": "Страната ни е представила над 30 страници бележки по учебници по история в Македония, съобщи вицепремиерът и министър на външните работи Екатерина Захариева в отговор на въпрос на Петър Витанов и Димитър Данчев от левицата относно работата на мултидисциплинарната комисия по исторически и образователни въпроси, създадена по договора за добросъседство между България и Македония. До момента комисията е имала две заседания, като третото се очаква да бъде до края на този месец, посочи Захариева. Обмениха се учебниците по история между двете държави и на второто заседание е направен преглед на учебници от 6-то и 7-мо отделение в Република Македония и са представени над 30 страници бележки по тях, каза външният министър. Тя коментира, че нашите представители са констатирали сериозни проблеми в учебното съдържание. По думите й обаче атмосферата в комисията е конструктивна. Министър Захариева посочи, че комисията трябва всяка година да представя общ доклад за дейността си на правителствата на двете държави. За България е важно най-бързо да се разберем за общи исторически събития и личности, които би трябвало да честваме заедно, коментира тя. Захариева посочи, че на първото заседание на комисията, на което е присъствала за кратко, са обсъдени правилата на работа. Учените от двете държави са се разбрали заседанията да се провеждат на ротационен принцип - един път в България, един път в Македония. Външният министър отбеляза, че очакванията от работата на мулдисциплинарната комисия са много големи. Тя посочи, че българските представители в нея са определени след консултации с Българската академия на науките и Историческия факултет на Софийския университет \"Св. Климент Охридски\". Не мисля, че някой има съмнение в професионалните качества на нашите представители в комисията, добави тя.", "date": "2018.11.09", "title": "България дала над 30 страници забележки към учебници по история в Македония"}
{"url": "http://standartnews.com/balgariya/700_000_lv_bonusi_si_razdadoha_v_agentsiyata_po_vpisvaniyata-378172.html", "text": "Агенцията по вписванията си раздаде бонуси точно за периода, когато Търговският регистър се срина и нанесе тежки щети на бизнеса, тъй като беше блокиран 18 дни. През октомври са били разпределени 700 хил. лв. \"допълнителни възнаграждения за постигнати резултати\" за юли, август и септември, съобщи в. \"Сега\". Пресслужбата на агенцията потвърди, че служителите й са били поощрени, но отказа да посочи каквато и да било сума. Във ведомството работят около 600 души. По неофициална информация, четирима софийски директори са си разделили 20 000 лв. Надолу по веригата различни началници са получили по над 2000 лв. Поощрени са и шефовете на отделите, които пряко са носили отговорност за блокажа на регистъра. Най-малко са получили хората, които обслужват офисите на агенцията в провинцията – техните бонуси са били под 700 лв. и те са възмутени от това, защото са понесли лично недоволството на бизнеса. Решението за паричните премии се взема от шефа на конкретната институция, става ясно от Наредбата за заплатите. В случая това е новоназначената директорка Габриела Козарева, която преди това ръководеше Агенцията за малките и средните предприятия. Следователно решението за възнагражденията за времето на липсата на регистър е нейно. Отделните служители са били поощрени с различни суми въз основа на индивидуална оценка, става ясно от отговора на Агенцията по вписванията. По наредба допълнителни възнаграждения могат да се дават 4 пъти годишно, като размерът на допълнителното възнаграждение за постигнати резултати, което отделен служител може да получи за една година, не може да надвишава 80% от начислените му за същия период основни заплати. Парите са от икономии от незаетите щатове и спестени пари.", "date": "2018.11.09", "title": "700 000 лв. бонуси си раздадоха в Агенцията по вписванията"}
{"url": "http://standartnews.com/balgariya/tsatsarov_signalizira_za_zabaveni_motivi_kam_opravdatelna_prisada_na_deputat-378173.html", "text": "лавният прокурор Сотир Цацаров отправи сигнал до Инспектората към Висшия съдебен съвет (ВСС) с искане за извършване на проверка поради забавяне на изготвянето на мотивите към присъда на Софийски градски съд, съобщиха от Прокуратурата. През 2016 година  в СГС е образувано наказателно дело от общ характер е образувано по внесен на 12 април 2016 г., от Софийска градска прокуратура обвинителен акт срещу народния представител от парламентарната група „БСП за България\" – Светла Бъчварова-Пиралкова. Обвинението е за това, че на 13 август 2009 година като председател на Управителния съвет на Селскостопанската академия тя е сключила неизгодна сделка, от която е настъпила значителна вреда за академията в размер на 1 326 671,36 лв. и случаят е особено тежък. След внасяне на обвинителния акт с разпореждане на съдията докладчик от 13.06.2016 г. делото е върнато на СГП. Протестът срещу разпореждането за връщане не е уважен от Апелативния съд в София и нов обвинителен акт е внесен на 22.07.2016 г. Първото съдебно заседание е проведено на 26.10.2016 г., а на 26.06.2018 е постановена присъдата. С нея СГСе признал подсъдимата Светла Бъчварова – Пиралкова за невиновна по обвинението за извършено престъпление. На 29.06.2018 г. Софийска градска прокуратура е протестирала тази присъда с искане за отмяна и постановяване на нова, осъдителна присъда, с налагане на предвиденото в закона наказание от въззивния съд. До настоящия момент в нарушение на разпоредбата Наказателно-процесуалния кодекс мотивите към присъдата на първоинстанционния съд не са изготвени, обясняват от прокуратурата.", "date": "2018.11.09", "title": "Цацаров сигнализира за забавени мотиви към оправдателна присъда на депутат"}
{"url": "http://standartnews.com/balgariya/goranov_ne_tryabva_da_ima_dopalnitelni_pari_za_vinovnite_za_sriva_v_targovskiya_registar-378174.html", "text": "Ако има отпуснати допълнителни възнаграждения на служители, които носят отговорност, макар и косвена с техническия проблем възникнал в Търговския регистър е неприемливо. Това каза министърът на финансите Владислав Горанов в кулоарите на парламента връзка с появилите се твърдения, че през октомври са били раздадени 700 000 лв. допълнителни възнаграждения за постигнати резултати за юли, август и септември на служители на Агенцията. Той посочи, че не е запознат \"какво са си раздали в едно звено второстепенен разпоредител към правосъдното министерство\". \"Служителите, които добросъвестно са изпълнявали дейностите си в Агенцията и които не носят пряка отговорност и вина за техническия проблем, възникнал в Агенцията, биха могли да получат подобно допълнително възнаграждение. Такъв механизъм се предвижда в системата на заплащане в бюджетната система. след 2012 г. системата на заплащане на бюджетната сфера беше променена - държавните служители могат да получават допълнителни възнаграждения в размер на общо една заплата. Като те се формират от 75% фиксирана част и 25% гъвкава част.\", допълни още Горанов", "date": "2018.11.09", "title": "Горанов: Не трябва да има допълнителни пари за виновните за срива в Търговския регистър"}
{"url": "http://standartnews.com/balgariya/20godishen_pomete_baba_vav_vidin-378177.html", "text": "На 8 ноември в 12.00 часа на тел.112 постъпил сигнал за катастрофа с пострадала пешеходка на пешеходна пътека при кръстовището на улиците „Цар Симеон Велики\" и „Александър Стамболийски\" във Видин. На място полицейските служители изяснили, че лек автомобил „Пежо\", управляван от 20-годишен видинчанин /правоспособен водач с 2-годишен стаж/, завивайки наляво, непосредствено в кръстовището на пешеходната пътека, удря пресичащата 74-годишна местна жителка. Пострадалата жена е настанена във видинската болница с фрактура на дясна тазобедрена става, без опасност за живота. Водачът е тестван за употреба на алкохол и наркотици, пробите са отрицателни. Дежурна оперативна група извършила оглед на местопроизшествието. По случая е образувано досъдебно производство.", "date": "2018.11.09", "title": "20-годишен помете баба във Видин"}
{"url": "http://standartnews.com/balgariya/za_parvi_pat_u_nas_svalyat_rektor_zaradi_plagiatstvo-378182.html", "text": "За първи път у нас ректор на университет ще бъде освободен от длъжност заради плагиатство. Освен това ще му бъдат отнети професорската и докторската степен. Става дума за шефа на Техническия университет във Варна проф. Росен Василев, за който бе подаден сигнал още миналата година. Тогава обаче Министерство на образованието нямаше механизми, по които да го отстрани. Това стана възможно едва с приемането на промените в Закона за развитие на академичния състав тази година, който позволява да се отнемат научните степени на учени, които са ги придобили посредством преписване на чужди трудове. \"Ще назнача служебен ректор\", заяви министърът на образованието Красимир Вълчев. Това е изискването на закона докато бъде намерен нов титуляр. Констатацията на преписването на Росен Василев е направена след прецизна проверка на специалисти в неговата област, които са предали резултатите си на Комисията по академична етика към МОН. Тя се състои от 5 души като 4 от тях са гласували категорично, че плагиатство има, а само един е бил против. Проф. Василев е подал възражения, че хората, които са го проверявали, са били в конфликт на интереси с него, но комисията не е установила подобно нещо. Всички те са от различни университети. Предишният случай на ректор, който бе уличен в плагиатство, бе прословутият шеф на свищовската стопанска академия проф. Величко Адамов. Той бе уличен, че е преписвал трудове на френски икономист. Въпреки това обаче, Адамов успя да изкара пълните си два мандата, тъй като до тогава, според закона, плагиатство можеше да се докаже единствено ако основният автор на трудовете си потърси правата в съда, а французинът не го е направил. Министър Вълчев уточни, че се работи по още три сигнала за плагиатство, но все още няма резултати. Днес в 12,30 часа Комисията по академична етика ще даде пресконференция по случая.", "date": "2018.11.09", "title": "За първи път у нас свалят ректор заради плагиатство"}
{"url": "http://standartnews.com/balgariya/pokana_ot_premiera_otmeni_kmetski_protest-378187.html", "text": "Протестът на кметовете на малки населени места на жълтите павета в събота се отменя, тъй като премиерът Бойко Борисов ги поканил на среща в понеделник. За това информира председателят на Националното сдружение на кметовете на кметства Румен Стоянов, управник на Калофер. Според него няма да се състои и насрочения за събота протест в София. Преди месец кметове на малки населени места от цялата страна поставиха исканията си на мълчалив протест пред паметника на Христо Ботев в Калофер. Тогава те заявиха, че ако не бъдат чути 150 от тях ще дойдат да протестират в София. Те настояват всяко кметство да има собствен и гарантиран бюджет, а със закон държавата да задължи кметовете на общини да спазват решенията на общинските съвети да го привеждат в пълен размер.  Основното недоволство е породено от факта, че в момента никой не може да задължи общинските кметове да превеждат в пълен размер бюджета, гласуван от общинския съвет за определено кметство. Те искат също прагът за образуване на кметство да бъде 100 човека. По думите на кмета на Калофер към момента в организацията членуват не по-малко 500 кметове на кметства от страната, а на учредителното събрание на сдружението преди година са били около 100 кметове на кметства. .", "date": "2018.11.09", "title": "Покана от премиера отмени кметски протест"}
{"url": "http://standartnews.com/balgariya/ananiev_parite_za_lechenie_v_chuzhbina_nyama_da_se_harchat_za_drugo-378193.html", "text": "Здравният министър Кирил Ананиев увери, че парите за лечение в чужбина на деца и възрастни ще се използват само за тази цел, незамисимо, че ще бъдат прехвърлени към Здравната каса, когато Фондът за деца и Комисията за лечение в чужбина минат под нейната шапка.  Това стана по време на парламентарния контрол в отговор на въпрос от депутата на БСП Михаил Христов за бъдещето на фонда. Според министър Ананиев промяната е крачка напред като всичко, което досега се е финансирало от Фонда за деца ще се финансира от Здравната каса.  Разчитаме много на капацитета на НЗОК, защото до момента управлява 80 млн.лв. и няма никакво оплакване по отношение на изразходването на тази средства или някой да не е получил грижа, посочи още той.  Целта на преминаването на Фонда и на Комисията за лечение в чужбина към НЗОК е уеднаквяване на процедурите, като касата ще финансира и администрира дейностите, а формулярите за лечение ще се издават единствено от НЗОК като компетентна институция. Няма да се отнемат досега съществуващите права, подчерта още министър Ананиев. Очакваният резултат е намаляване на срока за изчакване и по-добра финансова дисциплина, по-прецизна оценка на потребностите, пълна прозрачност, ясни медицински критерии въз основа на европейските критерии.   Ако предложените промени в Закона за бюджета на касата за 2019 г. бъдат проети, ще са нужни 3 месеца за издаване на всички подзаконови нормативни актове, които ще уреждат новите дейности. Въпреки че се прави такова предложение обаче, все още организацията на работата в НЗОК след преминаване на фонда към нея подлежала на обсъждане, обясни Ананиев. Докато това стане ясно и промените влязат в сила, процедурите по одобряване на лечение и заплащане ще се извършват по досегашния ред. През декември ще дойдат и първите две линейки прототип, закупени по мащабния проект за обновяване на спешната помощ у нас на стойност 163 млн. лв., каза още Ананиев. До края на 2019 г. се очаква да бъдат налични и всички 280 линейки, заложени по проект, които ще бъдат разпределени въс филиалите на спешна помощ в цялата страна. Ще се обновят и центровете в отдалечените и труднодостъпни райони като Крумовград, увери още министърът", "date": "2018.11.09", "title": "Ананиев: Парите за лечение в чужбина няма да се харчат за друго"}
{"url": "http://standartnews.com/sport/gospod_e_balgarin_izliza_na_17_noemvri-378198.html", "text": "След броени дни е паметната дата за българския футбол – 17 ноември. Точно преди 25 години на \"Парк де Пренс\" България победи Франция с 2:1 и се класира за световното първенство в САЩ през 1994 година. Подобен юбилей няма как да не бъде отбелязан. В тази връзка на пазара излиза луксозното издание \"Господ е българин\". Историите на героите от историческия сблъсък отново ще бъдат съживени с нови нюанси и детайли, които никога досега не са били споменавани. Най-голямото богатство на изданието са уникални и непубликувани кадри на българските фотографи, присъствали на мача – Бончук Андонов и Иван Григоров. В изданието ще разберете как Любо Пенев омайва мулатка на летището, за да може двамата с Емо Костадинов да получат френски визи. На какъв необичаен пост Димитър Пенев поставя Златко Янков преди мача. Кого среща Данчо Лечков по хавлия след победния гол за България. Каква е истината за обещаните колосалните премии, които едва не скарват футболисти и ръководство на БФС преди САЩ'94.", "date": "2018.11.09", "title": "\"Господ е Българин\" излиза на 17 ноември"}
{"url": "http://standartnews.com/balgariya/3godishno_dete_padna_ot_4iya_etazh_v_burgas_v_tezhko_sastoyanie_e-378192.html", "text": "3-годишно дете падна от тераса на 4-ия етаж на блок в бургаския квартал \"Братя Миладинови\", съобщи БГНЕС. Момченцето е настанено в болница в тежко състояние. Инцидентът станал около 8:30 ч. тази сутрин . Детето успяло да излезе на терасата, докато майка му била в банята.", "date": "2018.11.09", "title": "3-годишно дете падна от 4-ия етаж в Бургас, в тежко състояние е"}
{"url": "http://standartnews.com/balgariya/stolichni_targovtsi_shte_pregovaryat_s_obshtinata_zaradi_remonta_na_graf_ignatiev-378190.html", "text": "По инициатива на кмета Йорданка Фандъкова Столичната община организира тази вечер среща с търговците от улица \"Граф Игнатиев\". Те са недоволни, гневни и искат компенсации, защото ремонтът на столичната улица проваля бизнеса им и много от тях са на път да фалират. Мероприятието има за цел да възстанови нарушения диалог между общинската власт и засегнатите от ремонта столичани, както и да изведе на преден план средствата за преодоляване на възникналите неудобства. Десетки магазини по столичната търговска улица \"Граф Игнатиев\" са затворени, а собствениците на търговските обекти, които все още работят, са убедени, че ремонтните дейности, започнали преди половин година, са предизвикали фалита на техните колеги. Споделят, че клиентите ежедневно намаляват, защото движението в района е силно затруднено. На въпроса дали потърпевшите търговци ще бъдат компенсирани за причинените неудобства пред журналисти столичният кмет Йорданка Фандъкова преди седмица отговори така: „Компенсацията ще бъде това, че съм убедена, че след пускането на цялата улица, ще има много по-голям интерес и към заведенията, и към магазините там. Така беше и на бул. „Витоша\". Срокът за изпълнение на проекта за „Граф Игнатиев\" е 300 дни, т.е. на пролет догодина. Ние затова изискахме да се работи максимално бързо и да се съкратят сроковете максимално\". Търговците обаче споделиха, че не се чувстват достатъчно осведомени и гадаят кога ще приключат ремонтните дейности. От Столичната община признават, че комуникацията със собствениците на магазини, заведения и живущите в района е силно нарушена. Според председателя на групата на ГЕРБ в Общината Малина Едрева вината за нарушения диалог е на районния кмет. „Това е човекът, който е най-близо до хората с неговата администрация и би трябвало всичко, което се обсъжда на ежеседмичните оперативки при кмета да бъде свеждано до знанието на гражданите. Не искам да оневинявам това, че ние сме направили известни пропуски, но искам да кажа кой какви отговорности носи\". Общината предприема стъпки, за да повиши информираността на гражданите и да бъде в услуга на засегнатите от ремонта столичани. Информационни съобщения, в които ще бъдат описани формите за контакт, ще бъдат разлепени на входовете на жилищните сгради и пред заведенията на ул. \"Граф Игнатиев\". На въпроса защо тези мерки се предприемат на късен етап - чак шест месеца след началото на реконструкцията, Едрева отговори с аргумента, че досега подобен мащабен ремонт в града не е бил провеждан. Срещата, която ще се проведе тази вечер между общинската власт и представителите на бизнеса, се организира с цел да бъдат изготвени решения за преодоляване на възникналите затруднения.", "date": "2018.11.09", "title": "Столични търговци ще преговарят с общината заради ремонта на „Граф Игнатиев“"}
{"url": "http://standartnews.com/balgariya/kozareva_vinovnite_za_sriva_s_targovskiya_registar_ne_sa_vzeli_bonusi-378204.html", "text": "Служителите в Търговския регистър, виновни за срива на системата през август, не са получили допълнителни възнаграждения. Това обяви шефката на Агенцията по вписванията Габриела Козарева в позиция до медиите. Повод е скандалът с изплащането на бонуси на хора от Агенцията за добри резултати през юли, август и септември. Сумата, изплатена в последното тримесечие на 2018 г. е в размер на 599 007 лв., съобщи Козарева. Парите са разпределени според индивидуална оценка на всеки от общо 635-те служители на ведомството. Това е направено за постигнати резултати, съгласно Наредбата за заплатите на служителите в държавната администрации и Вътрешните правила за заплатите в Агенция по вписванията.  Средномесечният фонд \"Работна заплата\" на Агенцията по вписванията е в размер на 813 034 лв., уточнява Габриела Козарева. \"Всеки работодател търси начини да стимулира служителите си, а в държавната администрация механизмът това да се случи са допълнителните възнаграждения от икономии, които могат да се изплащат до 4 пъти в годината. Изплащането на бонуси в Агенция по вписванията е следствие от показани добри резултати на служителите и начин да ги мотивираме да продължават да работят ефективно\", уточнява председателката на ведомството. Тя изрично посочва, че отговорните за срива на Търговския регистър – Директорът и експертите от Дирекция ИОТ, не са получили бонуси за последното тримесечие. \"Нека не забравяме, обаче, че останалите служители на Агенцията не са спирали работата си, дори и по време на срива\", подчертава Козарева и допълва, че и по време на срива на Търговския регистър, работата в цялата Агенция не е спирала. По-рано днес финансовият министър Владислав Горанов се изказа остро срещу раздаването на бонусите. Ако има отпуснати допълнителни възнаграждения на служители, които носят отговорност, макар и косвена с техническия проблем възникнал в Търговския регистър е неприемливо, заяви той.", "date": "2018.11.09", "title": "Козарева: Виновните за срива с Търговския регистър не са взели бонуси"}
{"url": "http://standartnews.com/balgariya/bsp_iska_debat_za_pakta_za_migratsiya_na_oon_gerb_gi_kani_na_tyahnoto_obsazhdane-378201.html", "text": "От БСП поискаха дебат за българската позиция по Пакта за миграция на ООН, а от ГЕРБ ги поканиха на обсъждането, организирано от ресорните парламентарни комисии, следващата седмица. Двете политически сили излязоха с декларации по темата от трибуната на Народното събрание, предаде БТА. Искаме премиерът да дойде и да обясни кой, кога и защо реши да присъедини България към този пакт, който не защитава българския национален интерес и европейските ценности, каза председателят на ПГ на \"БСП за България\" Корнелия Нинова в декларация от парламентарната трибуна. Тя посочи, че Австрия е решила да не подписва пакта, същите мнения са изразили Унгария, Полша, Италия и редица други държави, а САЩ се оттеглят от пакта. Навсякъде в Европа тази тема се обсъжда, но както обикновено в България - не, всичко минава тихомълком, коментира Нинова. В последните две години \"БСП за България\" си позволихме да плуваме срещу течението - трудно, изтощително, но очевидно полезно и очевидно пътят на Европа днес е в тази посока, коментира Нинова. Тя отбеляза, че са си позволили с много тежести и рискове да кажат дори на своето политическо семейство \"Не\" на мигрантите по климатични причини, \"Не\" на Истанбулската конвенция, \"Не\" на удължаването на санкциите срещу Русия. Вчера Борисов се бил накарал на ЕНП и ми е малко странно, защото десет години той следва сляпо политиката на г-жа Меркел и на ЕНП, каза Нинова. Сега г-жа Меркел очевидно си тръгва и защо г-н Борисов леко да не се опита да вземе завой и да се скара на собственото си политическо семейство, коментира тя. По думите й обаче този завой е много остър и изглежда е само на думи, защото с действия българското правителство подкрепя Пакта за миграция на ООН. От ГЕРБ отговориха, че още няма решение на правителството по Пакта за миграция на ООН. До 1 декември Министерският съвет трябва да вземе решение за състава на българската делегация за Маракеш и за българската позиция по пакта, посочи Христо Гаджев от ГЕРБ. Той добави, че на 10 декември документът трябва да бъде гласуван в ООН. Гаджев съобщи, че на 14 ноември парламентарната комисия по външна политика и комисията по вътрешен ред и сигурност ще проведат дебат с ресорните министерства - МВР, МТСП, МВнР, за да се обсъди българската позиция. Той изрази надежда БСП да участва в този дебат. Елате на дискусията, бъдете веднъж конструктивни, за да може все пак да излезем с национална позиция, призова Гаджев. По думите му пактът не е правно обвързващ. След евентуалното му приемане в Маракеш, следва да се продължи с резолюция на ООН, посочи той.", "date": "2018.11.09", "title": "БСП иска дебат за Пакта за миграция на ООН, ГЕРБ ги кани на тяхното обсъждане"}
{"url": "http://standartnews.com/balgariya/finansoviyat_ministar_i_bsp_zashtitiha_agentsiyata_po_vpisvaniyata_za_razdadenite_bonusi-378203.html", "text": "Не бива да се слагат етикети на цели агенции, заради отделни технически проблеми, смятат и финансовият министър Владислав Горанов, и депутатът от БСП Румен Гечев. Поводът бяха днешните публикации за раздадени в Агенцията по вписвания \"допълнителни възнаграждения за постигнати резултати\" за юли, август и септември, когато беше и сривът в Търговския регистър. Като уточни, че не е запознат какво са си раздали в звено-второстепенен разпоредител с бюджетни средства към Министерството на правосъдието, Горанов коментира, че като цяло да се дамгосват експертите и служителите от Агенцията по вписванията заради техническия проблем през лятото е неудачно. На мнение съм, отбеляза той, че служителите, които добросъвестно са изпълнявали задълженията си и нямат вина за техническия проблем с Търговския регистър, биха могли да получат подобни бонуси. Той припомни, че след 2012 г. системата на заплащане в бюджетната сфера беше променена така, че държавните служители да могат да получават допълнителни възнаграждения, като те се формират от 75 на сто фиксирана част и 25 процента - гъвкава. Предполагам, че ръководството на агенцията на база на оценката на изпълнението на отделните служители е определило бонусите, посочи министърът. По думите му обаче, ако има раздадени допълнителни пари на служители или длъжностни лица, които носят отговорност, макар и косвена, свързана с техническия проблем, това е неприемливо. На сходно мнение е и депутатът от левицата Румен Гечев. Ако някъде има пожар, пожарникарите ги награждават, а тези, които са предизвикали пожара, носят съдебна отговорност, направи сравнение политикът. Агенцията по вписванията е изплатила допълнителни възнаграждения за постигнати резултати, съгласно Наредбата за заплатите на служителите в държавната администрации и Вътрешните правила за заплатите в Агенция по вписванията. Сумата, изплатена в последното тримесечие на 2018 г. е в размер на 599 007 лв. Тя е разпределена според индивидуална оценка на всеки от общо 635-те служителя на агенцията. Средномесечният фонд \"Работна заплата\" на Агенцията по вписванията е в размер на 813 034 лв., съобщиха от пресцентъра на институцията. Габриела Козарева, изпълнителен директор на Агенцията по вписванията: \"Всеки работодател търси начини да стимулира служителите си, а в държавната администрация механизмът това да се случи са допълнителните възнаграждения от икономии, които могат да се изплащат до 4 пъти в годината. Изплащането на бонуси в Агенция по вписванията е следствие от показани добри резултати на служителите и начин да ги мотивираме да продължават да работят ефективно. Отговорните за срива на Търговския регистър – Директорът и експертите от Дирекция ИОТ, не са получили ДМС за последното тримесечие. Нека не забравяме, обаче, че останалите служители на Агенцията не са спирали работата си, дори и по време на срива.\" Агенцията по вписванията администрира четири регистри – Търговски регистър и регистър на ЮЛНЦ, Имотен регистър, Регистър Булстат и Регистър на имуществените отношения на съпрузите. Дори и по време на срива на Търговския регистър, работата в цялата Агенция не е спирала. След инцидента, работата в институцията е с по-голям интензитет от обичайния и се работи и в извън работно време. Към момента Агенцията се произнася в срок по всички постъпили вписвания, като е преодоляна забава от 20 дни.", "date": "2018.11.09", "title": "Финансовият министър и БСП защитиха Агенцията по вписванията за раздадените бонуси"}
{"url": "http://standartnews.com/balgariya/obsazhdat_zakonodatelni_promeni_za_poefektiven_stroitelen_nadzor-378194.html", "text": "23 ноември е срокът, в който сформираната в МРРБ работна група трябва да предложи идеи за промяна в законодателството, чрез които строителният надзор да стане по-ефективен. Това съобщи министърът на регионалното развитие и благоустройството Петя Аврамова на среща с ръководството на Камарата на инженерите в инвестиционното проектиране. В нея участваха също началникът на кабинета Весела Начева-Кръстева, заместник-министър Николай Нанков и началникът на ДНСК Иван Несторов. Включените в работната група експерти извършват преглед на нормативната уредба и трябва да предложат изменения, чрез които дейността на лицата и фирмите, упражняващи строителен надзор, да се регулират по-добре. Трябва да помислим как заедно да направим процеса работещ. Отворени сме за идеи и ако имате предложения ще очакваме да ни ги предоставите, каза още регионалният министър. Коментирана беше и нормативната уредба относно строителството. Министър Аврамова напомни, че в МРРБ е създадена работна група, която има за задача да разработи концепция за промяна в законодателството по отношение на инвестиционния процес. По време на срещата бяха дискутирани квалификацията на кадрите и нормативни промени, чрез които да се завишат изискванията за получаване проектантска правоспособност.", "date": "2018.11.09", "title": "Обсъждат законодателни промени за по-ефективен строителен надзор"}
{"url": "http://standartnews.com/balgariya/8000_km_tretoklasni_patishta_v_balgariya_se_nuzhdayat_ot_remont_i_rekonstruktsiya-378207.html", "text": "Около 8000 километра третокласни пътища се нуждаят от ремонт и реконструкция, каза в минутите за парламентарен контрол министърът на регионалното развитие и  благоустройството Петя Аврамова. Тя отговори на въпрос на  народния представител Дора Янкова относно  политиката на правителството за строителството, реконструкцията, рехабилитацията и стопанисването на републиканските пътища - трети клас. През август тази година е направена инвентаризация на пътната мрежа в страната.  Според данните от 11 530 километра третокласни пътища - 930 са в отлично състояния; 2700 километра - в добро  състояние;2560 километра са в  задоволително състояние;1610 километра в  незадоволително и 3730 километра са в лошо състояние. През следващата година ще ремонтираме общо 1214 километра  пътища за около 930  млн. лева, като повечето пътища в ремонт ще са третокласни. До въвеждането на ТОЛ системата  АПИ разчита най-вече на средствата от бюджета, допълни министър Аврамова.", "date": "2018.11.09", "title": "8000 км третокласни пътища в България се нуждаят от ремонт и реконструкция"}
{"url": "http://standartnews.com/sport/taybe_smenya_pricheskata_sled_vsyaka_borba-378119.html", "text": "Тайбе Юсеин върна България на картата на световната борба. Родената в разградското село Мъдрево състезателка най-накрая спечели световната титла. Това стана в категория до 62 килограма на шампионата на планетата в Будапеща, Унгария. \"Заслужаваше си\", каза през сълзи емоционалната Юсеин. Това бе първа титла за България от световното първенство от 7 години насам. За последно Станка Златева грабна злато. Тайбе е възпитаничка на Спортното училище в Русе. Още като първокласничка в Разград Тайбе настоява да спортува. Родителите й я записват на тренировки по бадминтон. Година по-късно бащата заминава на гурбет, останалата част от семейството се прибира в родното си село. Там обаче няма други възможности освен борбата и Тайбе излиза на тепиха. Когато завършва пети клас, първият треньорът й Мустафа Кесман препоръчва на родителите да продължи в спортно училище. Така девойката поема към Русе и заживява на квартира от 12-годишна. Първите й големи изяви са на народни борби. След няколко месеца на тренировки тя отива на състезание и мери сили с момчета. Става трета и получава медал. Спортът така завладява шампионката, че тя е непримирима да демонстрира уменията си и в дебюта си на голямо първенството. На европейското за кадетки Албена 2004 националката е по-малка от своите съпернички с 3 години, но това не я спира. И прибягва до невинна лъжа.", "date": "2018.11.09", "title": "Тайбе сменя прическата след всяка борба"}
{"url": "http://standartnews.com/sport/levski_shte_masti_na_moreto-378118.html", "text": "Едно от дербитата на 15-я кръг в Първа лига е Черно море - Левски. Двата отбора играха миналата седмица на осминафиналите в турнира за Купата на България и драмата отново бе гарантирана. \"Сините\" изпуснаха да отстранят \"моряците\" след водиха с 2:1 и допуснаха изравняване в последната минута, а при последвалите дузпи Левски отново имаше предимство, но в крайна сметка изпусна шанса си и отпадна безславно. Сега хората на Славиша Йоканович ще се стремят да измият срама пред феновете с успех във Варна. Ако погледнем статистиката \"сините\" се представят доста добре на \"Тича\" в последните години. Миналия сезон те биха с 3:2, а по-миналия с 1:0. Все пак \"моряците\" винаги са били труден съперник за именития си противник, въпреки че хората на Илиян Илиев не са побеждавали Левски от 1 април 2017 година, когато печелят с 1:0 във Варна. От началото обаче \"моряците\" правят колеблив сезон като редуват победи и загуби. В миналия кръг те паднаха от Ботев Враца с 1:2 като гост. Левски пък удари Ботев Пловдив с 4:1 и доказа, че загубата от \"моряците\" за Купата не е повлияла много на тима. Шампионите от Лудогорец посрещат Берое и ще искат да нанесат втора загуба на старозагорци от началото на сезона. Тимът на Александър Томаш е изключително труден за побеждаване, като само Левски до момента спечели срещу тях. И то с 1:0 на мъка на \"Герена\". Но Берое прави доста хиксове. До момента старозагорци имат цели 6 равенства. Именно така завърши и мачът между двата тима преди няколко месеца - 1:1. В Берое изживяха тежко поражението от Ботев за Купата след дузпи, но въпреки това биха 2:0 по навик Славия в миналия кръг. Лудогорец пък като че най-накрая влиза в релси. Да, на тимът му трябваше и късмет, за да отпадне от Купата след като отстрани с дузпи актуалният й носител - Славия. Но Антони Здравков със сигурност си знае работата. Все пак това ще е първи сериозен тест за него в България, откакто пое Лудогорец.", "date": "2018.11.09", "title": "Левски ще мъсти на \"морето\""}
{"url": "http://standartnews.com/sport/football_leaks_s_novi_razkritiya_za_guardiola-378157.html", "text": "Продължават разкритията на Football Leaks свързания с английския Манчестър Сити. Третата глава от сензациите свързани с английския клуб през тази седмица е свързана с треньора на тима Хосеп Гуардиола. Немският \"Der Spiegel\" публикува информация за това кога треньорът е подписал своя договор с Манчестър Сити. Това се е случило на 10 октомври 2015 г. в Барселона, само два месеца след началото на сезона на Байерн, който по това време беше воден именно от каталунеца. Новината за рокадата пък беше официално обявена от \"гражданите\" на 1 февруари 2016 г. През първата година заплатата на Гуардиола на \"Етихад\" е била 13,5 милиона паунда, а на следващата кампания достигнала 16,75 милиона паунда. Иначе Сити се превръща в една от най-честите мишени на Football Leaks. В края на миналата седмица беше обявено, че клубът е получил сериозно рамо от настоящия президент на ФИФА и бивш генерален секретар на УЕФА Джани Инфантино. Именно докато заемал поста в Европейската футболна централа, той помогнал на Сити и ПСЖ да заобиколят правилата за финансов феъпрлей. Двата клуба регистрирали загуби съответно от 188 млн. евро и 218 млн. евро при позволени 45 млн. евро.", "date": "2018.11.09", "title": "Football Leaks с нови разкрития за Гуардиола"}
{"url": "http://standartnews.com/sport/bez_sastezaniya_po_biatlon_v_rusiya_do_2022-378158.html", "text": "Русия няма да бъде домакин на международни състезания по биатлон минимум до края на сезон 2022 година заради допинг скандалите в спорта в страната в последните няколко години, съобщи БТА. Международният съюз по биатлон публикува календарите за Световните купи, купите на ИБУ и юношеските купи на ИБУ, сред които няма руски градове домакини. Русия няма да домакинства турнири и през новия сезон, който започва през следващия месец. През септември Международният съюз по биатлон отказа да възстанови правата на руската федерация с решение, което беше взето по време на Конгреса в хърватския град Пореч. Руската централа е с отнети правомощия от декември 2017 година. Състезанията по биатлон през 2020/21 и 2021/22 ще се провеждат в държави като Финландия, Австрия, Франция, Германия, Италия, Словения, Чехия, Китай, Норвегия, Швеция, Беларус, Естония, Швейцария, Полша, Словакия, Латвия, САЩ и други.", "date": "2018.11.09", "title": "Без състезания по биатлон в Русия до 2022"}
{"url": "http://standartnews.com/sport/lalova_zapochna_treti_mandat_v_komisiyata_na_atletite-378178.html", "text": "Най-популярната атлетка на България Ивет Лалова-Колио и водещата сръбска атлетка Ивана Шпанович започнаха работа в Комисията на атлетите към Европейската атлетика (ЕА). За българката това е трети пореден четиригодишен мандат към комисията. В нея влизат още о с Шпанович (Сърбия), Хана Инглънд (Великобритания), Марчин Левандовски (Полша), Янис Лейтис (Латвия) и Анхел Давид Родригес Гарсия (Испания).  За председател на Комисията на атлетите Европейската атлетическа асоциация одобри Периклис Яковакис (Гърция), а от квотата на организацията бе назначена Ема Грийн (Швеция). Първата сбирка на комисията бе на 8 ноември в централата на ЕА в Лозана, Швейцария.  Комисията е с мандат от 4 години, а основните теми са проблемите, отнасящи се за елитните атлети в Европа. За българската рекордьока на 100 м това ще бъде трети мандат в тази комисия. Първият й мандат бе между 2006 и 2010 г., когато  Ивет беше посочена от тогавашния президент на организацията Ханс Йорг Вирц. На европейското първенство в Цюрих през 2014 г. Лалова-Колио бе избрана в комисията с вот на атлетите.", "date": "2018.11.09", "title": "Лалова започна трети мандат в Комисията на атлетите"}
{"url": "http://standartnews.com/sport/tsska__sofiya_kani_stoycho_mladenov-378175.html", "text": "Ръковоството на ЦСКА - София е решило да спасява сезона, като смени треньора Нестор Ел Маестро със Стойчо Младенов, твърди \"Меридиан мач\". Според изданието от щаба на \"червените\" вече са влезли в контакт с бившия наставник на тима и настоящ на Кайсар (Казахстан). Договорът на Стойчо с Кайсар изтича в края на ноември, а първенството на Казахстан приключва тази седмица. В последния кръг тимът на Младенов гостува на Актобе и при победа може да завърши на четвърто място в крайното класиране. ЦСКА-София започна силно сезона, но не успя да победи преките си конкуренти за титлата и отстъпи на трето място. За Купата на България \"червените\" ще гостуват на Лудогорец през пролетта. Постът на настоящия наставник на тима Нестор Ел Маестро се разклати, след като загуби от \"орлите\" и Левски, а при визитите на Ботев (Пловдив) и Берое стигна само до точка. В същото време Екзекутора на Ливърпул направи силен сезон с Кайсар и получи оферти от два казахстански отбора и един руски. Специалистът е обявил пред щаба си, че остане ли в Казахстан, ще работи само в тима от Кизилорда. От Борисовата градина са се свързали със Стойчо още през пролетта, но тогава от Кайсар са поискали голяма неустойка, за да го пуснат.", "date": "2018.11.09", "title": "ЦСКА - София кани Стойчо Младенов"}
{"url": "http://standartnews.com/sport/karamarinov_vodi_zasedanie_na_ea_v_pravets-378180.html", "text": "Първият вицепрезидент на Европейската атлетика Добромир Карамаринов ръководи в РИУ Правец заседанието на Комисията по стратегии на ЕА, на която той е председател. В комисията заседаваща в Правец участват представители на 9 държави. На тридневната сбирка се обсъждат приоритетите на ЕА през следващата година. Сред основните бе новия формат по който ще се проведат стартовете в леката атлетика през юни 2019-а в Минкс по време на вторите Европейски игри. Също така бяха обсъдени и регламента и селекцията на състезателите за двустранната атлетическа среща Европа - САЩ, която ще се проведе също в Минск, но през септември 2019.  Отличната база която Правец има вече го утвърди като европейски център на леката атлетика. През есента на 2019-а градът ще приеме Балканиадата за мъже и жени.", "date": "2018.11.09", "title": "Карамаринов води заседание на ЕА в Правец"}
{"url": "http://standartnews.com/balgariya/ninova_predstavya_alternativen_byudzhet_2019_pred_kmetove_i_obshtinski_savetnitsi-378155.html", "text": "Лидерът на БСП Корнелия Нинова ще участва в широка дискусия по Алтернативния бюджет на БСП заедно с народни представители от левицата, кметове, избрани и подкрепени от БСП, председатели на общински съвети, общински съветници, експерти – представители на неправителствени организации в сферата на регионалната политика. Събитието ще се състои от 12.00 часа в Гранд хотел София, съобщиха от пресцентъра на БСП. На него ще присъстват още представители от Национално сдружение на кметствата в България и Национално сдружение на кметовете на кметствата в България. Приоритетно ще се обсъжда частта на Алтернативния бюджет, свързана с местна власт. Това е поредното обсъждане, на което социалистите представят разчетите си за държавните пари.", "date": "2018.11.09", "title": "Нинова представя Алтернативен бюджет 2019 пред кметове и общински съветници"}
{"url": "http://standartnews.com/balgariya/zhestoko_napadenie_nad_vazrastni_hora_v_pazardzhishko-378148.html", "text": "Брутални нападения над възрастни хора в Пазарджишко. Пострадали са мъж на 77 години и жена на 83 години. Нападателите са задържани. Малко след 20:30 ч. в пазарджишкото село Огняново мъж нахлува в къщата на 77-годишния Милан Чолаков и го заплашва с нож. „Аз съм заспал. Изведнъж някой влиза тука. Лампата е светила. Аз не бях заключил. Хваща ме за гушата и ми казва: Сега ще те убия. Дай ми парите! Сега ще те заколя. Държи ножа, замахва...\", сподели потърпевшият възрастен мъж. „Чух тропане. Той го е блъскал, удрял. Спрях телевизора. И той като избягал, се качи горе и ми каза: Искаха да ме оберат. Искаха да ме убият\", каза съпругата на Милан Чолаков. Нападателят преобръща цялата стая, но не открива пари. Отмъква радиото и прави опит да отнесе водната помпа на двора. Дядо Милан разпознава нападателя – преди няколко години му откраднал 800 лева. След ден в близкото село Алеко Константиново, 83-годишната пенсионирана учителка Цветелина Грозданова е нападната на улицата, на метри от пощата. „Взех пенсията. И по пътя ме настигна едно момче. Настигна ме и казва: Бабке, взе ли заплатичката?  И ми дръпна чантата – вътре ми е портмонето с парите. И хукна. Къде ще го търся. Хукна. И аз се разплаках, започнах да викам\", спомня си Цветелина Грозданова. За по-малко от 12 часа пазарджишката полиция разкрива нападателите от Огняново и Алеко Константиново: „В първия случай има задържан – мъж от село Огняново, който е криминално проявен, осъждан.  А в пазарджишкото село Алеко Константиново, са задържани двама млади мъже, на 18 и 19 години, единият от тях е извършител, другият е съучастник, тъй като е подсигурявал извършването на грабежа\", заяви Мирослав Стоянов, говорител на ОД МВР-Пазарджик. За поредното нападение над възрастни хора: Разказ от първо лице Цветелина Грозданова посочи, че след намесата на униформените парите са ѝ върнати. Мъжът, заплашил с нож дядо Милан от село Огняново, е с условна присъда в момент на изпитателен срок.", "date": "2018.11.09", "title": "Жестоко нападение над възрастни хора в Пазарджишко"}
{"url": "http://standartnews.com/balgariya/ek_otnovo_shte_sadi_balgariya_za_mrasniya_vazduh-378149.html", "text": "Европейската комисия предупреждава България за ново съдебно дело и свирепи глоби заради мръсния въздух. В уведомително писмо от Брюксел дават срок от два месеца за изпълнението на мерките, с които страната ни беше задължена от съда на Европейския съюз през април 2017. От Еврокомисията намират, че предприетите досега действия не са достатъчни и че ефектът е незадоволителен. От там критикуват липсата на координация между отговорните институции. Министърът на околната среда коментира, че топката е в полето на общините. Ековедомствето напомня, че България не е единствената държава, осъдена от съда на Европейския съюз.", "date": "2018.11.09", "title": "ЕК отново ще съди България за мръсния въздух"}
{"url": "http://standartnews.com/balgariya/kmetove_ot_malki_obshtini_na_protest_na_zhaltite_paveta-378150.html", "text": "След като дадоха месец отсрочка на държавата да реши проблема им, кметовете на малките населени места у нас излизат на протест на жълтите павета. В събота те ще протестират на жълтите павета пред парламента и Министерския съвет. Повече от 150 кметове на села и малки градове са заявили, че ще участват в протестната демокрация. Част от тях тази сутрин се събират в Калофер, откъдето преди месец обявиха исканията си и отправиха едномесечния ултиматум към правителството. С надеждата някога до домовете им да има асфалтиран път живеят вече 70 години хората в хисарското село Михилци. В това окаяно състояние се намират голяма част от улиците в селото, в което живеят над 150 души. Истинският ад настъпва, когато завали дъжд или затрупа сняг. Линейка и пожарна не могат да стигнат до домовете им. Най-големият парадокс е, че плащат такса \"Смет\", но нямат контейнери. Камионът, който събира битовите отпадъци, не може да се изкачи по улицата, за да натовари сметта. Кметицата на селото, която управлява трети мандат, твърди, че през последните 10 години в касата на кметството от общината не е постъпвала и стотинка. Сградата на кметството се нуждае от ремонт, гробищният парк не е почистван от години. Дори за една кутия пирони кметицата се моли на спонсори. Понякога плаща и от собствения си джоб. В тази ситуация в селото, в което са останали 150 души, кметицата вижда бъдещето му - обезлюдяване на Михилци и изчезването му от картата на България.", "date": "2018.11.09", "title": "Кметове от малки общини на протест на жълтите павета"}
{"url": "http://standartnews.com/balgariya/dvama_vitsepremieri_i_10_ministri_na_parlamentaren_kontrol-378151.html", "text": "Двама вицепремиери Томислав Дончев и Екатерина Захариева, както и 10 министри са записани в програмата на петъчния парламентарен контрол. Първи в програмата е Томислав Дончев към когото има въпрос относно изпълнение на разпоредби от подзаконовата нормативна база в областта на електронното управление, във връзка с електронния обмен на документи в администрацията. Екатерина Захариева, която е заместник министър-председател по правосъдната реформа и министър на външните работи ще отговори на три въпроса, единият от които относно мултидисциплинарната комисия по исторически въпроси. Към финансовия министър Владислав Горанов има само един въпрос относно българския ангажимент по покриване на част разходите на Европейския стабилизационен механизъм. Един е въпросът и към вътрешния министър Младен Маринов. Въпрос има и към Бисер Петков, който е министър на труда и социалната политика, и той е за реалността на възможностите за интеграция, трудова и социална, на хората, страдащите от деменция. В програмата на контрола е и здравният министър Кирил Ананиев към когото има два въпроса - за център \"Фонд за лечение на деца\" и за възможности за осигуряване на спешна медицинска помощ. В контрола ще участват още енергийният министър Теменужка Петкова, образователният Красимир Вълчев, регионалният Петя Аврамова, транспортният Росен Желязков, икономическият Емил Караниколов и Боил Банов, министър на културата.", "date": "2018.11.09", "title": "Двама вицепремиери и 10 министри на парламентарен контрол"}
{"url": "http://standartnews.com/balgariya/v_petachniya_zlaten_standart_prehodat_glatna__18616_mlrd_-378159.html", "text": "Преходът глътна $ 186,16 млрд. Толкова струват днес всички реституирани, приватизирани, концесионирани, оставени на самоунищожение или разграбени обществени ресурси. Изчисленията направи специално за \"Стандарт\" топ икономистът проф. Боян Дуранкев. Само в периода 1993–2004 г. са открити 5 280 процедури за приватизация, от които 3 034 са за мажоритарни пакети акции или дялове, 2 246 за обособени части.", "date": "2018.11.09", "title": "В петъчния златен \"Стандарт\": Преходът глътна $ 186,16 млрд."}
{"url": "http://standartnews.com/balgariya/tramvay_izleze_ot_relsite_i_se_udari_v_stalb_v_sofiya-378154.html", "text": "Трамвай излезе от релсите и се заби в стълб в София в четвъртък вечерта. Инцидентът станал на колелото на \"Триъгълника\" с мотриса, движеща се по линия 7. Пострадали няма. Очевидци твърдят, че ватманът карал с висока скорост трамвая, който е един от най-новите в столичния електротранспорт. Нанесени са шети по мотрисата.", "date": "2018.11.09", "title": "Трамвай излезе от релсите и се удари в стълб в София"}
{"url": "http://standartnews.com/balgariya/darzhavata_dava_300_000_leva_za_moderna_laboratoriya_za_polyarnitsite_ni_na_antarktida-378156.html", "text": "Към Южния полюс днес потегля първата група от 27-ата Българска антарктическа експедиция. Българската антарктическа база \"Св. Климент Охридски\" е част от Националната пътна карта за научноизследователска инфраструктура. За пълноценното функциониране на инфраструктурата е предоставено финансиране от Министерството на образованието и науката в размер на 300 хиляди лв. за построяването на нова модерно обзаведена и оборудвана научна лаборатория на Антарктида, съобщи пресцентърът на МОН. Като национален координатор на Националната програма за полярни изследвания Министерството на образованието и науката финансира и дейностите по оперирането и логистиката на Българската антарктическа база през сезон 2018-2019 г. със сумата от 500 хиляди лв. За остров Ливингстън първи потеглят логистичният екип от осем души, заедно с двама биолози. Те са ръководители на два от осемте финансирани проекта от първия конкурс за полярни изследвания. Научният конкурс за проекти е финансиран от МОН с 200 хиляди лв. И двата проекта са свързани с изследването на морската акватория около Българската антарктическа база. Проектът на д-р Ралица Зидарова ще изследва колонизационните процеси на морските кремъчни водорасли от Южния залив на остров Ливингстън, Антарктика, в условията на климатични промени. Той е разработен в сътрудничество с Института по океанология \"Фритьоф Нансен\" и с Института по биоразнообразие и екосистемни изследвания на БАН. Вторият проект е свързан с хидробиологичния мониторинг на крайбрежните морски води пред българската полярна база на остров Ливингстън и негов ръководител е доц. д-р Любен Кендеров от Биологическия факултет на СУ. През декември и януари ще заминат останалите три групи участници в 27-ата Българска антарктическа експедиция. В техния състав са и учените, които ще работят по другите финансирани проекти. От тази година започва и подготовката на домакинството на съвещанието на Съвета на мениджърите на антарктическите програми. Световната организация координира дейностите по логистиката между отделните полярни държави в Антарктика и Българският антарктически институт е неин член от 1994 г. България ще бъде домакин на поредната среща през 2019 г. Съвещанието е планирано да се състои от 29 юли до 2 август 2019 г. в Пловдив, като ръководител на Организационния комитет е заместник-министърът на образованието и науката Карина Ангелиева.", "date": "2018.11.09", "title": "Държавата дава 300 000 лева за модерна лаборатория за полярниците ни на Антарктида"}
{"url": "http://standartnews.com/balgariya/po_kolko_pari_plashta_vseki_ot_nas_na_darzhavata-378164.html", "text": "По колко лева ще плати всеки от нас като данъци на държавата за следващата година и за какво ще похарчат парите ни? Традиционно най-много пари ще отидат за пенсии, социални помощи и обезщетения от бюджета на НОИ. „Здравеопазването се оформя като доста сериозен разход. Той расте с около 400-500 млн. лв. на година. Лошото е, че там продължава да няма реформа\", коментира в „Здравей, България\" Петър Ганев от Института за пазарна икономика. За транспорт и съобщения също има големи разходи. „В този отрасъл има много неефективности на държавните компании – Български пощи, БДЖ. Тук влизат и много капиталови разходи, включително и европейски средства\", каза още Ганев. По думите му има разходи, които носят по-голяма ефективност и даде пример с образованието, където бяха увеличени учителските заплати. „В здравеопазването, администрацията и отбраната обаче се наливат едни пари без никой да може да обясни какъв е резултатът\", допълни Петър Ганев. Новините на NOVA - вече и в Instagram, последвайте ни. За още новини харесайте и страница", "date": "2018.11.09", "title": "По колко пари плаща всеки от нас на държавата?"}
{"url": "http://standartnews.com/balgariya/nikolina_angelkova_osven_liftove_drugo_nyama_da_se_stroi_na_vitosha-378165.html", "text": "Управлението е стабилно. Ние постигаме, това което сме начертали като приоритети. Всичко постигнато е в повече и в полза на обществото. Решават се наболелите проблеми в обществото. Това каза министърът на туризма Николина Ангелкова в ефира на БТВ. Тя коментира поведението на вицепремиера Валери Симеонов. „Не очаквайте да го защитя. Недопустимо е да има такива изказвания по адрес на майките на деца с увреждания. Те са героини. Много е трудно да гледаш дете с увреждане. Оставката е личен акт и той носи отговорност за действията си. За мен е важно да продължим да изпълняваме поетите ангажименти към хората\", подчерта тя. Ангелкова допълни, че работят усилено в посока да се гарантира достъпност до морския плаж за хората с увреждания. „5,5 млн. са чуждестранните туристи, посетили страната ни. Това ни поставя на водещо място като туристическа дестинация. Освен да създадем допълнителни туристически маршрути, правим предварителна реклама, за да насочим вниманието. В Стара планина има изключително големи възможности за туризъм\", подчерта тя. По отношение на инфраструктурата на Витоша, Ангелкова каза: \"Искаме да се осигури максимален достъп на софиянци до Витоша. Планът за управление на Витоша трябва да бъде променен, но само за да се подобрят лифтовете, които съществуват. Тя изключи да се предвижда строителство в планината и увери, че контролът е изключително завишен. Няма да се допусне подобно нещо. Това е една планина с огромен потенциал, който не се използва\", каза министърът на туризма.", "date": "2018.11.09", "title": "Николина Ангелкова: Освен лифтове друго няма да се строи на Витоша"}
{"url": "http://standartnews.com/balgariya/tsveta_karayancheva_nikoy_ne_iska_predsrochni_izbori-378166.html", "text": "„Никой не иска да има предсрочни избори в момента. Разбира се, че няма и да има\", заяви председателят на Народното събрание Цвета Караянчева пред БНТ. Тя напомни и какво показва социологията: „С едни предсрочни избори ще загубим една година. Ще се върнем назад\". „Хората искат стабилност\", добави Караянчева. Председателят на Народното събрание коментира е искането на главния прокурор Сотир Цацаров да бъде свален имунитетът на шест народни представители. Тя потвърди, че всички се отказват от имунитета си и днес ще бъде подписан документа, който ще се прати на главния прокурор, за да може да се възбуди наказателно преследване. Цвета Караянчева добави още, че с искането на Цацаров се показва, че няма политически чадър. „Виждате, че има и народен представител от ГЕРБ и не може да се говори за някакво политическо преследване\", обясни тя. По повод проблемите с кворума в Народното събрание, Караянчева коментира, че трудно се работи в такава обстановка. „Като народни представители ние трябва да си вършим работата. Аз мисля, че играта с кворума не носи позитиви нито на опозицията, нито на управляващите и ако колегите, които напускат залата си мислят, че от това ще получат по-голямо одобрение, не, хората очакват ние да работим. Преди два дена казах, че явяването на работа като депутат в Народното събрание е морал и граждански дълг\", заяви председателят на Народното събрание. „Призовавам колегите от опозицията да идват на работа, да помогнат за кворума, защото в този парламент не се решават проблемите само на избирателите на ГЕРБ\", каза Цвета Караянчева и добави: \"политиката на празния стол не носи дивиденти на никого\".", "date": "2018.11.09", "title": "Цвета Караянчева: Никой не иска предсрочни избори"}
{"url": "http://standartnews.com/balgariya/_ograbiha_magazin_v_pleven_za_47_sekundi-378167.html", "text": "Обирджии задигнаха куп стекове с цигари от магазин в Плевен, като стоката била изнесена за едва 47 секунди, съобщи пред Нова телевизия собственичката на разбития търговски обект Полина Петкова. Крадците са трима – двама от тях влизат вътре, а другият чака отвън. Това показват кадрите от охранителни камери. „Магазинът се намира между 4 жилищни блока и много от апартаментите гледат към входа му. Това обаче явно не е притеснило обирджиите, които след това дори са си тръгнали пеш\", каза Петкова. Тя подчерта, че това не е първата кражба от търговския обект. Друга подобна била извършена в началото на годината. Тогава плячката отново била цигари за около 2000 лева. Собственичката на магазина каза още, че в последно време имало бум на подобни кражби в района. Регистрирани са около 50, но разкриваемост на престъпленията нямало.", "date": "2018.11.09", "title": "Ограбиха магазин в Плевен за 47 секунди"}
{"url": "http://standartnews.com/balgariya/krastina_taskova_ot_volya_iskam_imunitetat_mi_da_bade_glasuvan_v_zala-378169.html", "text": "Кристина Таскова, депутат от „Воля\", е единият от шестимата депутати, чийто депутатски имунитет беше поискан вчера от главния прокурор Сотир Цацаров. Срещу лидера на „Воля\" Веселин Марешки и депутатите от неговата партия Кръстина Таскова и Пламен Христов по досъдебно производство, започнало във Варна, са повдигнати и предявени обвинения за изнудване. Пламен Христов: Свалят имунитети на „Воля\" след искането ни за оставка на Симеонов и Каракачанов В предаването „Тази сутрин\" Таскова напомни, че това е второ производство, а първото е прекратено през февруари. По думите ѝ имунитетите на депутати от „Воля\" са поискани, след като от партията поискаха оставките на вицепремиерите от Обединените патриоти Валери Симеонов и Красимир Каракачанов. На въпрос дали сама ще се откаже от депутатския си имунитет тя отговори: „Обмислям варианта имунитетът ми да бъде гласуван в зала. Не се крия зад имунитет, но искам да видя в зала кой иска да запуши нашите усти\".", "date": "2018.11.09", "title": "Кръстина Таскова от „Воля”: Искам имунитетът ми да бъде гласуван в зала"}
{"url": "http://standartnews.com/balgariya/unikalna_nahodka_otkriha_nevizhdan_dosega_krast_v_drevna_tsarkva_na_trapezitsa-378170.html", "text": "Да попаднеш на сензационна археологическа находка... по случайност! Това се е случило на екип изследователи на хълма Трапезица във Велико Търново. Първият в света златен кръст с частица от Христовото разпятие, се появи при рутинни разкопки и вдъхнови археолозите от цялата страна. Проф. Константин Тотев е един от емблематичните археолози, които копаят от години на крепостта Трапезица. През това лято е изпълнявал рутинни задачи на Археологическия музей при БАН, когато се натъква на църква. А в нея откриват запазени уникални стенописи с фрагменти от лица, което е изключителна рядкост за Трапезица. С разкопаването на олтара проф. Тотев вижда и най-голямата находка – великолепен златен кръст, който вероятно е служил за освещаване на храма. Той тежи 75 гр. и е дълъг 11 см. Изработката е византийска. Предполага се, че е от втората половина на 12 век. Състои се от две части, които се затварят и образуват куха кутийка. Там имало или платно, или част от Христовия кръст. Находката е от изключително значение, тъй като според археолозите е първата в света, изработена от злато.", "date": "2018.11.09", "title": "УНИКАЛНА НАХОДКА: Откриха невиждан досега кръст в древна църква на Трапезица"}
{"url": "http://standartnews.com/balgariya/balgariya_spira_istanbulskata_konventsiya_za_tseliya_es-378171.html", "text": "България спъна Истанбулската конвенция по пътя й да стане задължителна за целия Европейски съюз. Това призна от парламентарната трибуна външната министърка Екатерина Захариева в отговор на въпрос на депутата от БСП проф. Иво Христов. Решението на Съвета по европейски въпроси в Министерството на правосъдието от 1 ноември, което гласи, че това е нашата рамкова позиция и ние не можем да се отклоним от нея, защото има решение на Конституционния съд, на което правителството трябва да се подчини. \"Няма как да одобрим включването на България в конвенцията, точно поради решението на КС. Можете да се гордеете -  България ще бъди причина целият ЕС да не прилага конвенцията\", каза с назидателен тон към левицата Екатерина Захариева. \"Това не означава, че различни държави ,които вече са я ратифицирали, няма да я прилагат\", допълни министърката, но отново повтори, че ЕС няма как да я прилага, тъй като е ясно, че правилата изискват нито една държава да не изрази несъгласие, за да стане решението задължително за всички.", "date": "2018.11.09", "title": "България спира Истанбулската конвенция за целия ЕС"}
{"url": "http://standartnews.com/sport/visshata_liga_ostava_v_nova_broudkasting_grup-378181.html", "text": "Нова Броудкастинг Груп спечели изключителните права за излъчване на футболни срещи от английската Висшата лига за следващите 3 сезона от 2019/20 до 2021/22. Мачовете от престижното състезание ще бъдат излъчвани в спортния пакет DIEMA XTRA, който включва  каналите DIEMA SPОRT и DIEMA SPORT 2. Двубоите ще бъдат достъпни и за потребителите на абонаментната стрийминг платформа PLAY DIEMA XTRA. От новия сезон броят на мачовете от първенството, излъчвани на живо в каналите от пакета DIEMA XTRA, ще се увеличи. Традиционно зрителите ще могат да гледат двубоите в петък, събота, неделя и понеделник. Освен футболните срещи, в DIEMA SPORT и DIEMA SPORT 2 ще бъдат излъчвани специализирани предавания, анализи, коментари, актуални новини и рубрики, посветени на надпреварата.  „Придобиването на правата за излъчване на футболните срещи от английската Висшата лига през следващите три сезона е част от стратегията на медийната компания за предоставяне на първокласно и разнообразно спортно съдържание в HD качество на всички платформи. Щастлив съм, че ще предложим на феновете на спорта в България и повече на брой мачове от най-вълнуващото клубно първенство в света. Следвайки най-високи стандарти, Нова Броудкастинг Груп добавя нови сезони от качествено световно съдържание към спортното портфолио на компанията\", коментира Николай Андреев, главен финансов директор на Нова Броудкастинг Груп, отговарящ за спорта.", "date": "2018.11.09", "title": "Висшата лига остава в Нова Броудкастинг Груп"}
{"url": "http://standartnews.com/sport/iaaf_chaka_276_mln_ot_ruskata_federatsiya-378185.html", "text": "Руската федерация по лека атлетика дължи на Междунарадната федерация по лека атлетика (ИААФ) сумата от 2 760 000 долара. Това съобщи шефа на руската федерация Дмитрий Шляхин. Членството на руската федерация в ИААФ бе замразено през ноември 2015-а в резултат на разследване на Международната антидопингова агенция (WADA).", "date": "2018.11.09", "title": "ИААФ чака $2,76 млн. от руската федерация"}
{"url": "http://standartnews.com/sport/solari_ostava_v_real_madrid_do_nova_godina-378186.html", "text": "Сантиаго Солари ще продължи да бъде временен старши треньор в Реал Мадрид най-малко до края на 2018 година, съобщават испанските медии. Европейският клубен шампион има три победи в три срещи във всички турнири под ръководството на специалиста и това е накарало ръководството на \"белите\" да му гласува доверие за по-дълъг период от първоначално определения. 42-годишният Солари, който пое Реал Мадрид след напускането на Хулен Лопетеги преди близо две седмици, водеше втория състав на столичани. През декември \"белите\" ще участват на световното клубно първенство, а клубното ръководство не иска да прави промени на треньорско ниво преди турнира. На 11 ноември мадридчани гостуват на Селта Виго в двубой от Примера дивисион, като за момента заемат шестото място в класирането.", "date": "2018.11.09", "title": "Солари остава в Реал Мадрид до Нова година"}
{"url": "http://standartnews.com/sport/kuzmanov_specheli_13_tochki_ot_montevideo-378191.html", "text": "Българският тенисист Димитър Кузманов спечели 13 точки за световната ранглиста и 1290 долара от участието си на турнира на червени кортове от сериите \"Чалънджър\" в Монтевидео (Ур). Националът за купа \"Дейвис\" отпадна във втория кръг след три победи в квалификациите и загула от испанеца Марио Вилея Мартинес с 2:6, 6:7(3) за 1:39 часа.", "date": "2018.11.09", "title": "Кузманов спечели 13 точки от Монтевидео"}
{"url": "http://standartnews.com/sport/bansko_film_fest_idva_s_nad_100_filma-378220.html", "text": "Поредното издание на \"Банско филм фест\" ще представи над 100 филма от 30 държави от 21 до 25 ноември. По традиция по време на феста ще има срещи с 10 звезди на екстремните спортове. Също така ще има мотивационни презентации, изложби, демонстрации и детска програма. Акцент на събитието тази година ще са хората с увреждания в екстремните спортове. В тази връзка специален гост ще бъде испанския паракатерач Урко Барандиаран, който губи десния си крак при автомобилна катастрофа, но продължава състезателното си катерене и през 2014 г. е удостоен с престижната награда Arco Rock Legends. Гости на фестивала ще са още известният катерач Томас Хубер (Гер), екстремният скиор Фредерик Жентет (Фр) и италианските алпинисти Марио Виелмо и Себастиано Валентини. От фрирайдърите участие е заявил Матиас Майер, който има успешни спускания в Гренландия и Антарктида. Всички прожекции и презентации в читалище \"Никола Вапцаров\" и в кино-залата на Посетителския информационен център са с вход свободен, обяви Натали Петрова, главен организатор на феста.", "date": "2018.11.09", "title": "Банско филм фест идва с над 100 филма"}
{"url": "http://standartnews.com/sport/balgariya_bez_vezenkov_sreshtu_bosna_i_hertsegovina-378195.html", "text": "Водещият български баскетболист Александър Везенков няма да вземе участие в световната квалификация срещу Босна и Херцеговина на 30 ноември в Ботевград. Това потвърди самият баскетболист. Причината е, че в същия ден клубният му тим Олимпиакос има мач от Евролигата. Остава обаче малка надежда да бъде освободен за втората среща - с Франция на 3 декември. „На 30 ноември играем в Пирея с Будучност, националният отбор играе на същата дата с Босна, за първия двубой няма как да бъда на линия. За втория мач във Франция ще чакаме решение, не е само Олимпиакос, за първите мачове нито един състезател от Евролигата няма да може да помогне на националния отбор. Искам да помогна на националния отбор, стига да ми се отдаде възможност\", коментира Везенков в интервю за MAX Sport. Баскетболистът сподели, че се чувства много добре в новия си отбор. Относно дербито срещу Панатинайкос, той заяви: „Чувствам се добре, всеки един състезател иска да играе при такава атмосфера, за нас това е много хубаво, искаме да спечелим този мач.\"", "date": "2018.11.09", "title": "България без Везенков срещу Босна и Херцеговина"}
{"url": "http://standartnews.com/sport/tsska__sofiya__vitosha_otkrivat_dnes_15iya_krag-378197.html", "text": "ЦСКА-София и Витоша (Бистрица) дават началото на 15-ия кръг в Първа професионална лига по футбол днес от 17,45 ч. \"Червените\" приемат \"Бистришките тигри\" на \"Българска армия\" с надеждада за поредна победа срещу този съперник. Под ръководството на Росен Кирилов тимът на Витоша записа четири поредни загуби в последните си четири двубоя и се сринаха в класирането. През есенния сезон двата тима се срещнаха на стадион \"Васил Левски\" и победата отиде на сметката на ЦСКА-София. На 29 юли \"червените\" се наложиха с 2:0. Всъщност \"Тигрите\" са един от най-удобните съперници за \"Армейците\". В общо трите мача между двата тима до момента в първенството ЦСКА-София има три победи с голова разлика 10:1. Двата тима наскоро играха един срещу друг и в турнира за Купата на България. На 1/8-финала \"червените\" се наложиха с 3:1 и продължиха напред за сметка на състава от Бистрица.", "date": "2018.11.09", "title": "ЦСКА - София - Витоша откриват днес 15-ия кръг"}
{"url": "http://standartnews.com/balgariya/infarkten_plenum_na_bsp_v_nedelya-378254.html", "text": "Кой да води листата на БСП за евроизборите - Сергей Станишев или лично Корнелия Нинова се очаква да е една от темите за сблъсък на червения пленум в неделя. Социалистите се събират на \"Позитано\" 20, за да обсъждат алтернативния бюджет на БСП и да определят датата и дневен ред за следващия партиен конгрес. Според източници от \"Позитано\" 20 обаче сред основните теми ще е и водачеството на аления списък за Брюксел. Вътрешната опозиция в БСП ще настоява листата да се води от Нонава, \"за да няма разнобой\" в позициите между соцпартията и нейните представители в Европарламента. Нинова и Станишев заеха противоположни позиции по т.нар. Истанбулска конвенция. Главната цел на опозиционерите обаче е именно задълбочаване на конфликта между лидерите на БСП и ПЕС. Лагерите в БСП се готвят да кръстосат шпаги и по още една тема - в. \"Дума\", идеята за ляв медиен пул и партийната телевизия, която трябва да стартира пред декември.", "date": "2018.11.09", "title": "Инфарктен пленум на БСП в неделя"}
{"url": "http://standartnews.com/balgariya/obyavi_09112018_gpetak-377969.html", "text": "ХРИС ТРАВЕЛ 0896713094 – екскурзии ХАМАЛИ-ХАРИ, преместване на дома и офиса, 02/987-57-07; 0888972501 ВиК - отпушва, отводнява машинно, ремонт на нови/стари канали и водопроводи, 02/943-51-73 ЕВТИН транспорт, хамали, 0894337538 ХАМАЛИ - студенти, транспорт. Почиства тавани и мазета, 02/8739821, 0879684144 ПРЕМЕСТВАНЕ мебели, офиси, 0888436224, 02/9588802, www.mestim.com ИЗКУПУВА КОЛИ за части, скрап, 02/9465436; 0887901663  090063052 Маг ЯНА, гледа, познава, www.gadatelki.dir.bg  090063047 Маг РАДА, вродена дарба. www.gadatelki.dir.bg  090063048 код-1 Маг АНИ, ясновидство, www.gadatelki.dir.bg *Гарсониери, едностайни СОЗОПОЛ - луксозно обзаведено студио, 69 кв.м, акт. 16, изглед към морето, 69300Е, на 400 м. от плажа, 0888612746, 0888139546 1-СТАЕН, Витоша, 0888757855 *Двустайни, тристайни СОЗОПОЛ - нов обзаведен апартамент 63 кв.м, акт 16, в центъра, изглед към морето, 38 900Е, на 400м. от плажа, 0888/612746, 0888/139546 БУРГАС - 3-стаен, 80 кв.м, център, ул.Фердинандова, спалня, хол, дневна, кухня, баня, таван, изба, 65400Е, 0888612746, 0888139546 СЛЪНЧЕВ БРЯГ - нов завършен и обзаведен 2-стаен 85 кв.м, акт 16, тихо място, 250 м от плажа, 33 800Е, 0888/612746 БУРГАС -апартамент в идеален център до \"Калината\", хол-кухня, 2 спални, баня, балкон, 83600Е,0888612746, 0888139546 СЛЪНЧЕВ БРЯГ - нов завършен и обзаведен, 2-стаен, 69 кв.м, акт 16, тихо място, 250 м. от плажа, 38200Е, 0888612746 68 кв.м, Център, тухла, 75000Е, 0887861927 2-СТАЕН, Павлово, лукс, 0888757855 86 кв.м, Медицинска академия, гараж, 0887861927 3-СТАЕН,  кв. Витоша, тухла, гараж, 110000Е, 0888757855 *Четиристайни, други СЛЪНЧЕВ БРЯГ - нов, завършен и обзаведен 4-СТАЕН, 185 кв.м, акт 16, до х-л Хризантема, 250 м от плажа, 79950Е, 0888/612746, 0888/139546 БУРГАС - луксозно ремонтиран и обзаведен, 100 кв.м, жк. Лазур, блок 77 /Краставицата/, 2 спални, хол-дневна-кухня, баня, таван, изба, прекрасен изглед към морето и града, 118500Е, 0888612746, 0888139546 +4-СТАЕН, Оборище, тухла, 119500Е, 0887861927 *Къщи, вили с.КРУШЕВЕЦ - 30км. от Бургас, вила 64 кв.м, 3 спални, хол с камина, кухня, двор 600 кв.м, ток, водопровод, панорама към Странджа планина, 19600Е, 0888612746, 0888139546 САРАФОВО - Нова къща, 140 кв.м, к-с \"Виктория Хилс\" до ключ, 2 спални, 2 WC, просторен хол, веранда, двор 300 кв.м, 148000Е, 0888/612746, 0888/139546 *Места, парцели ПРОВАДИЯ, УПИ 31300 кв.м, промишлена зона, бивш Вин завод, ЖП линия, път, 9Е/кв.м, 0888/612746 АХТОПОЛ - вилна зона \"Лозята\", парцел 2000 кв.м, 32Е/кв.м,0888612746, 0888139546 РАВДА - срещу Лидл, на 500м от кръговото, посока север на локалния път, 10 дка във форма на квадрат, 5 Е/кв.м, 0888/612746 ЛОЗЕНЕЦ - 3 км от плажа, УПИ 6550 кв.м в с.Велика, ток, ВиК, бивша почивна база, до гората, 37Е/кв.м, 0888/612746 БУРГАС - на първа линия на езеро Мандра, УПИ 8 600 кв.м, с лице 185 м към езерото, 77 400Е, 0888/612746 ИЗКУПУВАМЕ ЗЕМЕДЕЛСКИ ЗЕМИ в цяла Северна България, 0886-008-707 ИМОТИ 21 ВЕК купува апартаменти за продажба в София за свои клиенти, 02/8272654, 0886543238 1,2 СТАЕН,  пан., тухла, ЕПК, спешно, 0878375722 СПЕШНО жилище, южни, централни, 0899804800 СПЕШНО жилище, 02/8362119, 0899804800 1, 2 СТАЕН, обз./не, до метро, 0878375722 НЕНАСИТНО коте, тел.090363001, вътр.511, /0.96 лв/ 090363963 МАЙСТОРКИ ОТ КЛАСА-ИНТИМНО 24 часа 090363908 ЖАДНА за секс емоции 090363079 ЖАДУВАМ за ласки, секс 090363178 СТРОГА господарка, много страст 090363906 ПУХКАВА блондинка, игрива, дръзка 090309053 СОЧНО дупе, едър бюст, Теленор 090363007 ПАЛАВО РУСЕ КОТЕ, дива страст", "date": "2018.11.09", "title": "OБЯВИ 09.11.2018 г.,петък"}
{"url": "http://standartnews.com/balgariya/unikalna_formula_sabuzhda_kozhata_i_ya_pravi_svezha_do_blyasak-378035.html", "text": "Младите хора живеят на бързи обороти и за тях е особено важно грижата за перфектния вид да не отнема време...Безсънните нощи са част от динамичната младост: щури купони, учене за изпити, сърфиране в интернет... Приятните емоции са добре дошли, но тъмните кръгове и следите от умора след безсънна нощ не са желани...И тогава се налага да се търси  , която бързо и ефективно да възстановява свежия и сияен вид на кожата. Серията   е разработена от иноваторите на   специално за младежка кожа. Благодарение на съдържащата се в нея активна съставка Early Boost PA продуктите от серията събуждат и енергизират кожата за отрицателно време, също както чаша силно кафе събужда организма. Това се дължи на факта, че уникалната формула на Early Boost PA  е естествен източник на таурин, който намалява признаците на умора, тонизира кожата и я прави свежа до блясък. Той действа като антиоксидант, подобрява клетъчните свойства и метаболизъм и по този начин се бори с появата на бръчките. Козметичната серия Youthful Perfection на   включва   и  , които събуждат кожата и редуцират тъмните кръгове под очите, както и  , който нежно отстранява замърсяванията, без да изсушава, а съдържащата се в него полимлечна киселина ексфолира и почиства порите в дълбочина, като премахва излишния себум. Youthful Perfection е перфектният избор за младите и динамични хора, за които новото и модерното е стил и начин на живот.", "date": "2018.11.09", "title": "Уникална формула „събужда“ кожата и я прави свежа до блясък"}
{"url": "http://standartnews.com/balgariya/ochakva_ni_magliva_sutrin_slantseto_shte_se_pokazhe_sled_obyad-378141.html", "text": "Днес над по-голямата част от страната ще бъде предимно слънчево, максималните температури ще са между 13° и 18°. В сутрешните часове, в равнините и низините ще е с ниска слоеста облачност или мъгла, в отделни райони придружени с ръмежи. Около и след обяд облачността над по-голямата част от страната ще се разкъса и намалее до предимно слънчево, но в източните райони ще се задържи значителна. Ще духа слаб североизточен вятър. Минималните температури ще са между 1° и 6°, по-високи по морския бряг. Максималните ще са между 13° и 18°. Над Черноморието ще е облачно с временни намаления на облачността. В отделни райони ще има ръмежи. Ще духа слаб до умерен вятър от север-североизток. Максимални температури на въздуха 14-15°. Температурата на морската вода е 16°. Вълнението на морето ще е около 2 бала. Над планините ще преобладава слънчево време, с повече облаци над масивите в Източна България. Ще духа слаб вятър, предимно от североизток. Малко по-топло с максимална температура на височина 1200 метра – около 12°, на 2000 метра – около 6°. През почивните дни над Източна България ще преобладава облачно време, с намалена видимост, възможно е и да прегърмява. Над Западна ще бъде предимно слънчево, с разкъсана висока облачност, значителна в неделя. Вятърът ще е от югоизток, предимно слаб. Максималните температури ще са между 13° и 18°, а преобладаващите минимални – между 2° и 7°. В началото на следващата седмица значителна ниска облачност и намалена видимост ще има отново над Източна България, сутрин и по поречието на Дунав. Над останалата част от страната ще бъде предимно слънчево. Температурите ще останат без съществена промяна. Атмосферното налягане ще се задържи малко по-високо от средното за ноември.", "date": "2018.11.09", "title": "Очаква ни мъглива сутрин, слънцето ще се покаже след обяд"}
{"url": "http://standartnews.com/balgariya/eksperti_po_patna_bezopasnost_se_obedinyavat_v_organizatsiyatya_shte_sledi_dvizhenieto_v_sofiya-378143.html", "text": "Експерти по пътна безопасност се обединяват в организация, която ще следи движението в столицата. Новата неправителствена организация ще упражнява контрол върху безопасността на трафика. Сред функциите на новия орган се очаква да е сигнализирането за проблемни участъци, както и улесняване на трафика по натоварените булеварди.", "date": "2018.11.09", "title": "Експерти по пътна безопасност се обединяват в организацияТя ще следи движението в София"}
{"url": "http://standartnews.com/balgariya/virtualnata_realnost_vliza_v_meditsinata_i_obrazovanieto-378145.html", "text": "Виртуалната реалност влиза в медицината и образованието. Форумът \"Бъдещето на реалността\" събира у нас световни лидери в сферата на иновациите. Те ще представят най-новите си проекти в областта на технологиите. Очаква се в бъдеще модерните изобретения да служат за преподаване в училищата и университетите.", "date": "2018.11.09", "title": "Виртуалната реалност влиза в медицината и образованието"}
{"url": "http://standartnews.com/balgariya/novi_protesti_sreshtu_tsenite_na_gorivata_v_nyakolko_grada-378147.html", "text": "Нови протести срещу високите цени на горивата се готвят в Добрич, Стара Загора, Бургас и Монтана днес и през уикенда. В Добричка област ще протестират още тази вечер. Недоволните от цените на горивата ще се отправят към бензиностанциите в града, ще зареждат малки количества гориво, което ще плащат с жълти стотинки. Трети поред протест срещу високите цени на горивата ще се проведе в Стара Загора, Бургас и Монтана в неделя. През изминалата седмица в няколко града бяха организирани автошествия, блокирани бяха ключови пътища в страната. По този повод Антимонополната комисия започна проверка.", "date": "2018.11.09", "title": "Нови протести срещу цените на горивата в няколко града"}
{"url": "http://standartnews.com/sport/razocharovashto_00_i_ludogorets_priklyuchi_s_liga_evropa-378137.html", "text": "Лудогорец отпадна от Лига Европа. Това стана факт, след като разградчани завършиха 0:0 при домакинството си на АЕК (Ларнака) в мач от четвъртия кръг на груповата фаза във втория по сила евротурнир. В другия двубой от групата Байер (Леверкузен) надигра с 1:0 Цюрих и измести швейцарците от първото място. Двата тима имат в актива си по 9 точки и със сигурност ще заемат първите две места, даващи право на класиране за 1/16 финал. Лудогорец и АЕК пък напускат надпреварата, тъй като за четири двубоя събраха едва по две точки. Българският шампион игра крайно неубедително, като с представянето си демонстрира, че на този етап е твърде слаб дори за групите на втория по сила европейски клубен турнир. Много под нивото си се представиха почти всички играчи начело със звездите Марселиньо, Вандерсон и Кешерю. Единствените футболисти, които демонстрираха по-добро ниво, бяха Ренан, Моци и Недялков, което се оказа крайно недостатъчно за крайния успех. Именно румънецът бе най-близо до попадение в кипърската врата, но ударът му с глава в 75-ата минута срещна напречната греда. Веднъж и съдията ощети орлите, когато в 78-ата минута играч на АЕК изблъска Сисиньо в гърба при опасен набег на бразилеца, норвежкият рефер имаше основание да отсъди дузпа, но в крайна сметка остана безмълвен.", "date": "2018.11.09", "title": "Разочароващо 0:0 и Лудогорец приключи с Лига Европа"}
{"url": "http://standartnews.com/sport/zdravkov_sas_sigurnost_rezultatat_ne_ni_ustroyva-378138.html", "text": "Треньорът на Лудогорец Антони Здравков бе разчораван от 0:0 от днешното домакинство срещу АЕК (Ларнака), след което тимът загуби шансове да излезе от групата си в Лига Европа. \"Като резултат това беше недостатъчно и не ни устройва. Искахме да победим в този мач пред наша публика и да покажем класа. Отборът на Ларнака се опита да ни затрудни и допринесе за по-бавната игра.Футболистите ни са се доказали като добри. Убеден съм, че играчите, които излязоха, имат качествата за добър футбол. Липсата на резултати в Лига Европа не значи, че липсват резултати и в първенството. Нивото е съвсем различно. Ние създадохме повечето положения и можем да съжаляваме за победата\", заяви Здравков след мача.", "date": "2018.11.09", "title": "Здравков: Със сигурност резултатът не ни устройва"}
{"url": "http://standartnews.com/sport/byahme_podobre_smyata_svetlyo_dyakov-378139.html", "text": "Капитанът на Лудогорец Светослав Дяков смята, че тимът е бил по-добър от АЕК Ларнака, макар и с малко.  \"Имахме ситуации, които не успяхме да реализираме. Бяхме една идея по-добри от съперника. Дадохме всичко от себе си за победата днес. На моменти се получаваше, на моменти - не. В Лига Европа няма лесни мачове. Днес искахме да тръгнем добре, но и съперникът беше доста агресивен. Затрудни ни в изнасянето. Всички съжаляваме, че не успяхме да победим. Очаквах Леверкузен да победи. Ние трябваше да свършим нашата работа. Имаме доста неща за подобряване. Трябва да се учим от грешките си и да не спираме да работим. Търсим добрата игра и победите. Съперниците ни не са гръмки като имена, но са силни. Надяваме се да победим в следващите мачове, защото ще е важно за нашето самочувствие\", коментира Дяков.", "date": "2018.11.09", "title": "Бяхме по-добре, смята Светльо Дяков"}
{"url": "http://standartnews.com/sport/sportat_po_televiziyata_dnes-378120.html", "text": "ТВ Акценти - Петък 09.11.2018 БНТ3 14,30 Вдигане на тежести, СП: кат. до 109 кг, мъже (пряко) bTV 17,50 Спорт тото Диема спорт 17,45 Футбол, България, Първа лига: \"ЦСКА-София\" - \"Витоша\" (пряко) 21,45 Футбол, Англия, Чемпиъншип: \"Шефийлд Юн\" - \"Шефийлд У\" (пряко) Диема спорт 2 18,30 Волейбол, България, Суперлига: \"Пирин\" - \"Хебър\" (пряко) 21,45 Футбол, Франция, Лига 1: \"Лил\" - \"Страсбург\" (пряко) 05,05 (На 10 ноември) Хокей на лед, НХЛ: \"Анахайм\" - \"Минесота\" (пряко) MaxSport2 19,00 Баскетбол, Евролига: \"Химки\" - \"Барселона\"; 21,00 \"Панатинайкос\" - \"Олимпиакос\" (пряко) MaxSport3 21,30 Футбол, Италия, Серия \"А\": \"Фрозиноне\" - \"Фиорентина\" (пряко) Kanal 3 21,15 \"Спорт в обектива\" Ring.BG 22,30 УЕФА Шампионска лига - магазинно предаване Nova Sport 22,05 Футбол, ФА Къп: \"Харинги Бъро\" - \"Уимбълдън\" (пряко) Eurosport 2 09,00 и 12,00 Фигурно пързаляне: Гран При на Япония, жени и мъже, кратка програма (пряко) 21,30 Футбол, Германия, Първа Бундеслига: \"Хановер\" - \"Волфсбург\" (пряко)", "date": "2018.11.09", "title": "Спортът по телевизията днес"}
{"url": "http://standartnews.com/sport/eti_zagubi_parvata_partiya_ot_osminafinalite_na_svetovnoto-378253.html", "text": "Гросмайстор Антоанета Стефанова загуби първата партия срещу украинката Анна Музичук от осминафиналите на световното първенство по шахмат за жени, което се провежда в Ханти-Мансийск, Русия. С черните фигури българката избра вариант на Руска партия и в края на дебюта получи сравнително добра позиция. След това обаче бившата световна шампионка направи серия от слаби ходове, което позволи на Музичук да поеме пълен контрол над случващото на дъската. Така се стигна до 26-ия ход, на който Стефанова се предаде, бивайки поставена в ситуация на неспасяем мат в два хода. Утре е втората партия между двете противнички. В нея Стефанова ще има предимството на белите фигури, но ще трябва да търси задължителна победа, за да прати мача в тайбрек. Задачата пред българката не е никак лесна първо заради по-високия ранкинг на Музичук, спрямо този на българката, и второ заради серията от пет поредни победи от началото на турнира, в която се намира съперничката и.", "date": "2018.11.09", "title": "Ети загуби първата партия от осминафиналите на световното"}
