{"url": "https://standartnews.com/kultura/leni-vlkova-kandidat-za-gines-411560.html", "text": "Лени Вълкова ще кандидатства за Книгата с рекордите на Гинес като най-възрастния записващ нови творби артист в света. До броени дни ще излезе албумът на 92-годишната певица, осъществен от радио \"Jazz FM\". В него ще звучат класики в жанра в актуален аранжимент. Дамата не спира да пее и понякога излиза за концерти. Неотдавна тя направи страхотно изпълнение в \"Перото\". Личната й история е живо кино. В средата на миналия век Лени е солистка на първия професионален джаз оркестър у нас - \"Джаз Овчаров\", на \"Джазът на оптимистите\" и \"Джазът на младите\", на сборната формация на Борис Симеонов в зала \"България\", на оркестъра на Димитър Ганев.  Гласът на джаз кралицата е обирал овации в зала \"България\", ресторант \"България\" и баровете \"София\" и \"Астория\", във Военния клуб и Лятното кино, в Модерен театър и в БИАД, в дървения цирк на площад \"Св. Неделя\"... Страхотната дама е гастролирала из цяла България и из Европа.  Лени е родена в семейство на македонски българи. След опожаряването на Кукуш цялата фамилия се мести в София, където е сред първите заселници в столичния квартал \"Илинден\". Лени от дете участва във всички арт програми в училище и в близките читалища.  Учи музика при Дора Мамберг и балет при Николай Фол, а за изпита в Консерваторията я подготвят оперната прима Евгения Марс и нейният син Павел Елмазов. В Музикалната академия учи в класа на професор Иван Попов. След като през  1945-а става първата солистка на джаз оркестъра на Асен Овчаров, работи с Александър Николов-Сашо Сладура, Бенцион Елиезер, Димитър Ганев, Стефан Кованов, Никола Дирацян. През 1947-а неин концерт от \"Астория\" във Варна се излъчва на живо по радиото. В репертоара ѝ са джаз стандарти, италиански танцувални пиеси, оригинални хитове - \"Тихо гасне тая вечер\" на Йосиф Цанков, \"В планината\", \"Роза от моята родина\", \"Знаеш ли, кажи ми\", \"По цели дни самотна бродя\", \"Щом пристигне пролетта\"... Самата тя е автор и на текстове на песни, има много издадени плочи. Вдъхновява се от американските филми мюзикъли, а любимите й заглавия са „Красавиците на Зигфилд“, „Чатануга Чу-чу“, „Ела на остров Тринидад“. И тъй като Асен Овчаров поддържа връзка с Глен Милър и често получава аранжименти на най-големите шлагери в джаза, Лени изпълнява всичко най-модерно по света. След 1944-а джазът изпада в немилост пред новата власт, въпреки че Лени е пяла на официални сбирки, организирани от Георги Димитров. Разказвала е с усмивка как на една от тях е седяла между маршал Толбухин и генерал Бирюзов. Звездата от дълги години живее в Лондон със семейството на дъщеря си. Единствено внукът й Джеймс се е посветил на музиката. Самата тя през годините се включва в джем сешъни в столицата на кралството.", "date": "2020.01.11", "title": "Лени Вълкова – кандидат за Гинес"}
{"url": "https://standartnews.com/kultura/gero-stana-zorba-sksa-s-tsigarite-411551.html", "text": "Дъщерята на Герасим Георгиев, която се кани да става актриса – тийнейджърката чудесно рисува, пее, танцува и свири на китара – най-после го е убедила да приключи с тютюна. „Край с цигарите – обещах на детето. Вече 10 дни не пуша“, похвали се звездата на сцената и екрана по Би Ти Ви. „Като спреш да димиш, усещаш ароматите на живота – на човека до теб, на природата, на храната“, коментира Геро. И призна, че актьорите са трудни за съжителство. Неслучайно преди сватбата акцентирал на съпругата си: „Нали знаеш за кого се омъжваш!“. „Изкуството изисква тотална отдаденост – нищо стойностно в него не може да бъде наполовина. Актьорът е човек, който се прибира изморен вечер вкъщи и иска тишина. Всички артисти сме дипломирани шизофреници – излизаме от кожата си, за да играем“, категоричен е Геро, който открай време е тотален работохолик и влиза от роля в роля. На 17 и 18 януари публиката ще го аплодира в „Зорба“ - поредната премиера в Малък градски театър „Зад канала“. Драматизацията на Юрий Дачев по романа на Никос Казандзакис е режисирана от Бина Харалампиева, която преди няколко сезона успя да „открадне“ Геро от Младежкия театър. „Не отнемай на живота си капката лудост“ е само една от репликите на Зорба, които ще припомнят на зрителите някои от вечните истини, прекрасно и перфектно разкрити от великия Казандзакис в култовата му творба. Геро призна, че споделя житейските мъдрости на писателя до степен, в която и самият той ги изповядва. „Вътрешният покой е изключително важен. Душевното равновесие идва от дребните неща – подредиш ли тях, ще се подредят и едрите. Не си струва да се събуждаш, ако не можеш да се пребориш с трудностите. А ако бягаш от тях, те ще те стигнат. Най-добре е да се изправиш лице срещу лице с проблемите. Животът не е само лош – лошото е етап от него. След това идва доброто и хубавото“, категоричен е Геро. Самият той се кани през 2020-а да предприеме важни стъпки, за които все още не говори. Може би донякъде съжалява, че навремето не е приел предложението за работа в Русия.", "date": "2020.01.11", "title": "Геро стана Зорба, скъса с цигарите"}
{"url": "https://standartnews.com/kultura/pochina-legendata-niyl-pirt-ot-rsh-411537.html", "text": "Нийл Пиърт – легендарният барабанист на култовата група „Ръш“, почина, съобщиха колегите му. 67-годишният музикант си е отишъл на 7 януари. „С огромна тъга съобщаваме, че Нийл загуби продължилата три години и половина битка с рака на мозъка. Желаещите да поднесат съболезнованията си могат да изберат организация за онкологични изследвания и да направят дарение от името на Нийл“, гласи официалното изявление на групата в социалните мрежи. Нийл бе сред най-иновативните барабанисти в историята на рока. Той бе известен с нестандартните си и революционни комплекти, който понякога достигаха 40 барабана. Присъединява се към „Ръш“ през 1974-а, след като основателите на групата Джеди Ли и Алекс Лифесън вече са пуснали едноименния си дебют. Пиърт веднага разширява музикалния диапазон на бенда и дори става главният текстописец. След това групата реализира серия от изключително изтънчени концептуални албуми, чиито текстове биват надминати единствено от самата музика. В продължение на 15 години „Ръш“ не спират да еволюират, отдалечавайки се от тежкото рок звучене и наблягайки повече на клавишните аранжименти и експериментации с различни стилове. През 1997-а трагедия сполетява семейството на Нийл – дъщеря му Селена загива в автомобилна катастрофа, а съпругата му Жаклин губи битката с рака само 10 месеца по-късно. Групата излиза в отпуска в продължение на 4 години, докато Пиър се възстанови. Барабанистът изминава почти 100 хиляди километра из Северна и Централна Америка сам на мотоциклета си. Той запечатва пътуването си в книгата от 2002-а „Ghost Rider: Travels of the Healing Road“. Музикантът се венчае повторно през 2000-а и година по-късно се връща в студиото, след което и на сцената. След 30-годишна кариера и 18 албума, последното шоу на „Ръш“ се състоя на 1 август 2015-а в Ел Ей. Групата притежава сертификат за 24 златни, 14 платинени, и 3 мултиплатинени албума. Бендът има седем номинации за награда „Грами“, но нито една победа и е носител на няколко приза „Джуно“. От 1994-а има място в Залата на славата на канадската музика, а от 2013-а – в Залата на славата на рокендрола.", "date": "2020.01.11", "title": "Почина легендата Нийл Пиърт от „Ръш“"}
{"url": "https://www.standartnews.com/lifestyle/milena-atanasova-modata-iska-svyat-bez-granitsi-411540.html", "text": "Милена Атанасова, която е не само дизайнер и художник, но и преподавател и анализатор във висшата мода и маркетинга, коментира за „Стандарт“ Седмицата на мъжката мода в Лондон. Дамата, която е работила с Аликзандър Макуин, „Луи Вюитон“ и Стела Макартни, е категорична – модата все повече иска да твори и да се развива в свят без граници. Седмицата на мъжката мода в Лондон, която включи 77 дефилета, даде зелена улица на обещаващи млади стилисти, които се открояват със своя  социален подход. Дни преди Brexit колекциите показаха  съжителство на стилове - много традиционни, много разпознаваеми и от много на брой различни култури. Авторите на облеклата и продуцентите на събитията изпращат  силно послание, което звучи в разгара на дебатите за Brexit - и  то гласи, че компаниите искат  държавите да продължат да си сътрудничат в различните индустрии и че трябва да се работи заедно и без граници. А дизайнерите са вдъхновени от  много и разнообразни емоции – изкуства, пътувания, история... Цветовете са от Ямайка и Карибските острови. Всичко е толкова еклектично. Стиловете обединяват емблематични комбинации в силуета. Елегантността си играе с  несъвършенството, красотата и грозотата. Затвърдена тенденция са мотивите, рисувани на ръка – експерименални изображения и абстрактно изкуство. Екстравагантните смесици от жанрове  искат да живеят в свят без ограничения и канони. През последните години колекциите за мъжка мода стават все по-възпламеняващи и ни се струва, че в тях вече всичко е възможно - настъпи бляскавата ера за младите дизайнери. Женските елементи в мъжкото облекло официално са приети и динамичното им използване за разкрасяване прави по-видима всяка колекция за господата.    Мъжката мода иска нова посока, като все по-категорично се настройва към необохемския шик. Сините или червените панталони от тартан, емблематични за Шотландия, се носят с черни кецове Adidas. Щампите са флорални и деликатни. Облеклата - водоустойчиви, дишащи, екологични. Триъгълните шапки са вдъхновени от приказни герои. Традиционните филипински рокли могат да бъдат „разчетени“ в някои от предложенията. Смокинг панталони и хавайски ризи са в психеделични цветове. Ярки найлонови качулки, плетени пуловери с животински щампи,  палта с ултра дълги ръкави, сетрета с ресни... Мъжете носят палта от туид, в които се отразяват 20-те години на миналия век. Дънковите якета и панталони са основно преразгледани и към тях са добавени нови декорации. Гащеризоните са от разнообразен текстил. Появяват се нови тъкани от рециклирани материали и екологично чисти техники.   Напусната от големите имена в британската мода като „Бърбъри“, Седмицата за мъже гордо предоставя пространство за обещаващите Бетани Уилямс /Betany Williams/, Грейс Уелс Бонър, която си сътрудничи с „Диор“, „Иние Токио Джеймс“ – вън от конвенцията, с добре структурирани силуети от смели тъкани, изпълнени с авангардни техники. Ярка е появата на Никълъс Дейли, Винсент Жойро, Стефан Кук, Джейк Бърт, които предлагат различна мода - екоотговорна и всеотдайна, автентична, честна. Много интересна е марката за мъжко облекло на Венсан Жойро /Vincent Joyerot/. Неговите модели са изключително креативни. Верен на парижкия вкус, той използва различни френски иновативни техники, както за материите, така и във визията -  като рисуваните принтове, вдъхновени от различни хоризонти. Творците от младата генерация преоткриват модата от гледна точка на ценностите в етиката и екологията. Налагат качество и иновации, насърчавайки изкусното занаятчийство и рециклирането като устойчив метод в производството.", "date": "2020.01.11", "title": "Милена Атанасова: Модата иска свят без граници"}
{"url": "https://standartnews.com/regionalni/pernik-na-avtopokhod-za-voda-411508.html", "text": "Перник тръгва на автопоход за вода. Автомобилно шествие „Къде ни е водата?” започва в 11 ч. от пернишкия квартал „Проучване” и продължава в два лъча. Колоната ще мине през село Студена. Така жители на Перник ще протестират срещу безводието и режима, при който са принудени да живеят през последните седмици. Язовир „Студена” е празен, а заради кризата министъра на околната среда и водите Нено Димов е обвиняем за умишлена безстопанственост. Той подаде оставка от ареста. Протестиращите искат трайни решения за снабдяването на Перник с вода, безвъзмездна държавна помощ за общината и отговорност от виновните за кризата.", "date": "2020.01.11", "title": "Перник на автопоход за вода"}
{"url": "https://www.standartnews.com/sport/manchestr-yun-bi-norich-i-se-otdade-na-mechti-411571.html", "text": "Манчестър Юнайтед се настани на петото място във Висшата лига. \"Червените дяволи\" не допуснаха грешка на свой терен и се разправиха лесно с последния Норич с 4:0. В герой за домакините се превърна Маркъс Рашфорд, реализира две попадения, а по един гол добавиха Марсиал и Грийнууд. По този начин селекцията на Оле Гунар Солскяер вече тайничко се надява на позиция в Топ 4, където най-близо за настигане е Челси, имащ пет пункта повече Норич пък си остава твърдо последен и ще трябва да осъществи сериозен обрат, ако иска да съхрани елитния си статут и през следващата кампания. Вторият в класирането Лестър допусна неочаквана загуба у дома от Саутхямптън, което съвсем елиминира шансовете му да се бори с Ливърпул за върха. Резултати от кръга във Висшата лига : Манчестър Юн - Норич 4:0, Лестър - Саутхямптън 1:2, Челси - Бърнли 3:0, Евертън - Брайтън 1:0, Уулвърхямптън - Нюкясъл 1:1.   ", "date": "2020.01.11", "title": "Манчестър Юн би Норич, Лестър хвърли кърпата /РЕЗУЛТАТИ/"}
{"url": "https://www.standartnews.com/sport/diktatura-livrpul-mina-i-prez-totnm-411580.html", "text": "Ливърпул направи още една голяма крачка към чаканата шампионска титлра на Англия. \"Червените\" победиха като гости Тотнъм с 1:0 с гол на Роберто Фирмино в 36-та минута на първото полувреме. Това е победа номер 20 от 21 кръга през сезона! Повече от една календарна година отборът вече няма загуба в първенството. Изключителното постижение е първото в петте големи първенства на Европа. Още в първата минута гредата спаси домакините, а Ливърпул пропусна и други изгодни ситуации през полувремето. През втората част Тотнъм създаде нелоши възможности за гол, но ги пропиля. Най-изгодната бе на Джовани Ло Селсо в 82-та минута, но той пропусна.. Правеше впечатление, че играчите на Ливърпул правеха грешки през този период, но като голям отбор намериха начин да излязат от ситуацията. Разликата между Ливърпул и Лестър на върха е вече 16 точки. Никой футболен анализатор в Европа вече не поставя под въпрос титлата на тима Юрген Клоп. Въпросът е кога ще стане това официален факт. Въпреки всичко мениджърът на Ливърпул Юрген Клоп отказва да говори за шампионската титла.", "date": "2020.01.11", "title": "Диктатура! Ливърпул мина и през Тотнъм"}
{"url": "https://www.standartnews.com/sport/rado-yankov-veche-e-chetvrti-za-malkata-svetovna-kupa-411585.html", "text": "Най-добрият ни сноубордист в паралелните дисциплини Радослав Янков вече е четвърти в класирането за малката световна купа на ПГС. Това стана след като Радо зае 12-о място в паралелния гигантски слалом в Скуол (Швейц). Янков влезе в топ 16 за елиминациите с 12-о време на квалификацията. На 1/8 финала българският ас загуби с 0,29 сек от Хуан Сун (Кит). Победата в състезанието в Скуол взе Андрей Соболев (Рус). След 3 от 8 старта за сезона в ПГС Роналд Фишналер (Ит) води за малката купа в дисциплината с 2360 т, пред Бенямин Карл (Ав) - 1720, Сангхо Лии (Кор) - 1350 и Янков - 1170 т. В генералното класиране (след 4 от 13 старта) за голямата световна купа Фишналер води с 2810 т, пред Карл - 1752, Андреас Промегер (Ав) - 1530. Янков е осми с 1310 т. За купата на паралелен слалом първи след 1 от 5 старта е Промегер с 1000 т, пред Аарон Марш (Ит) - 800, Маурицио Бормолини (Ит) - 600. Радо Янков е 17-и със 140 т. Следващият старт на българина е на \r\n14-и януари в Бад Гащайн (Ав) - паралелен слалом.", "date": "2020.01.11", "title": "Радо Янков четвърти за малката световна купа"}
{"url": "https://www.standartnews.com/sport/dvama-chuzhdentsi-doydokha-v-levski-411576.html", "text": "Паулиньо и Франко Мазурек се присъединиха към Левски. Двамата южноамериканци получиха по-дълга почивка от треньора Петър Хубчев, информират от клуба. Днес те минаха задължителните медицински изследвания, а утре ще тренират със своите съотборници.  Втората група \"сини\" футболисти също мина тестовете и медицинските прегледи, докато останалата част от отбора проведе тренировка преди обяд. В понеделник Левски заминава на лагер в Сандански.", "date": "2020.01.11", "title": "Двама чужденци дойдоха в Левски"}
{"url": "https://standartnews.com/biznes/izmami-s-dds-udryat-trgoviyata-v-evrosyuza-411547.html", "text": "Европейският съюз има нарастващ търговски излишък със себе си - статистическо разминаване, което може да показва измама с данък върху добавената стойност (ДДС) от над 60 милиарда евро годишно, показва проучване на два водещи германски изследователски института. Износът за други страни от ЕС е освободен от ДДС. Ако обаче дружествата неправилно са декларирали транзакциите и те всъщност са вътрешни, те не се записват като внос от страната партньор и остават необлагаеми, според проучването, публикувано във вторник от Габриел Фелбермайер, президент на Института IfW в Кил, и Мартин Брамл, изследовател в Ifo в Мюнхен. Търговският баланс на Евросъюза с Евросъюза трябва да бъде нулев, ако всички транзакции са надлежно отчетени и само грешките в измерванията не могат да отчитат „систематичното отклонение“, се казва в проучването. „Много е вероятно данъчните измами да са основна причина за търговския излишък в рамките на ЕС и да струват милиарди на данъкоплатците всяка година“, пишат изследователите. „Грешка от такъв мащаб в статистиката на платежния баланс не е нещо, което ЕС може просто да се отклони като интригуваща външност, особено като се има предвид, че размерът на търговските излишъци подхранва международните спорове“, добавиха те. Според изследователите ЕС има търговски излишък със себе си от 1993 г. насам, а цифрите са се увеличили след разширяването на блока през 2004 г. Разминаването възлиза на 307 милиарда евро през миналата година, което струва на страните от ЕС толкова 64 милиарда евро загубен данък върху продажбите. Проучването идентифицира по-големи разлики в страни със значителни отрасли на финансови услуги като Великобритания, Ирландия, Люксембург, Нидерландия и Кипър, което предполага, че секторът е предразположен към статистически пропуски, според проучването. Разминаванията също бяха по-изразени между съседните страни и страните членки с различими ставки на ДДС, казаха изследователите. „Самостоятелните излишъци от търговията със стоки и услуги се увеличават с течение на времето и дават основание да се предполага, че статистическите режими на ЕС системно не са в състояние да проследяват истинските данни за вноса и износа“, добавиха те. Общата система на ЕС за данък върху добавената стойност събира повече от 1 трилион евро годишно в държавните бюджети, което съответства на 7% от БВП на блока, сочат последните данни на Европейската комисия. Около 137,5 милиарда евро са загубени поради измама, укриване, несъстоятелност, фалити, административни грешки и данъчна оптимизация, изчислява изпълнителната служба на ЕС.", "date": "2020.01.11", "title": "Измами с ДДС удрят търговията в Евросъюза"}
{"url": "https://www.standartnews.com/sport/ludogorets-s-interes-km-vtori-igrach-na-botafogo-411569.html", "text": "След слуховете за интереса на Лудогорец към Алекс Сантана от Ботафого, на дневен ред излиза друг футболист на бразилците, който е свързан с \"орлите\". Медиите в Бразилия пишат, че Лудогорец има планове да привлече в редиците си Фернандо Костанца. 21-годишният бразилец играе на поста десен защитник и притежава италиански паспорт, което означава, че няма да заеме квота за чужденци извън Европейския съюз. Привличането на играча обаче няма да е никак лесно. Конкуренцията за подписа на кариоката е сериозна, тъй като отборите на Фулъм и АПОЕЛ също го следят. За Ботафого Костанца има 24 мача, два от които в бразилската Серия А.", "date": "2020.01.11", "title": "Лудогорец с интерес към втори играч на Ботафого"}
{"url": "https://www.standartnews.com/sport/poreden-gaf-na-arsenali-zagubeni-tochki-411561.html", "text": "Кристъл Палас и Арсенал не успяха да се победят в мач от 22-рия кръг на Премиър лийг. Гостите откриха резултата в 12-ата минута чрез Пиер-Емерик Обамеянг, но по-късно в 65-ата минута бе изгонен за грубо нарушение срещу Макс Майер. \"Орлите\" успяха да изравнят малко след почивката след попадение на Джордан Аю в 54-ата минута. След идването на новия треньор Микел Артета, Арсенал започна новата година с две победи. Много бързо обаче дойде ред на нова загуба на точки. След този двубой, Палас ще продължат да бъдат на деветата позиция с 29 точки, а Арсенал са с една позиция по-надолу с 28 точки.", "date": "2020.01.11", "title": "Пореден гаф на Арсенал и загубени точки"}
{"url": "https://standartnews.com/regionalni/20-000-gledat-magiyata-na-kukerite-411579.html", "text": "Рекорден брой участници пристигнаха в събота на фестивала „Симитлия – Древната земя на кукерите“. Заради многото участници, както и заради отменения фестивал в Перник,  фестивалът вече е двудневен. Повече от 50 кукерски групи от страната и чужбина изгониха злите духове в Симитли. Грандиозното кукерско шествие се провежда от 17 години. Около 20 хиляди зрители и участници от цялата страна се очаква да посетят двудневния кукерски фестивал. Участваха и кукери от Северна Македония, организаторите обещават от догодина той да е международен.. Магията на кукерството -оживява като приказка от герои – кукери, мечки, мечкари, старци, дяволи, булки и младоженци, всякакви персонажи на кукерството, плюс модерни и актуални образи за маскарада.", "date": "2020.01.11", "title": "20 000 гледат магията на кукерите"}
{"url": "https://standartnews.com/svyat/ukrayna-poiska-kompensatsii-ot-iran-za-samoleta-411518.html", "text": "Пълно признаване на вината, открито разследване, изплащане на компенсации и официално извинение поиска Украйна от Иран след днешното признание на Техеран, че е свалил украинския самолет в сряда. „Днешната утрин не бе добра, но донесе истината. Още преди завършването на работата на международната комисия Иран призна вината си, че е свалил украинския самолет. Но ние настояваме за пълно признание на вината“, заяви украинският президент Володимир Зеленски, цитиран от ТАСС. Зеленски подчерта, че очаква от Иран \"уверения за готовност за пълно и открито разследване, привличане на виновните към отговорност, връщане на телата на загиналите, изплащане на компенсации, официално извинение по дипломатическите канали“. Президентът на Украйна изрази надежда, че „разследването ще протича без изкуствено забавяне и препятствия“. „На нашите 45 специалисти трябва да се даде пълен достъп и взаимодействие за установяване на справедливостта“, категоричен бе Зеленски. Припомняме, че по-рано днес Иран призна за свалянето на украинския пътнически „Боинг”. 176 души на борда загинаха. Украинският пътнически \"Боинг\", който катастрофира близо до Техеран, беше случайно свален в резултат на \"човешка грешка\", призна Генералният щаб на въоръжените сили на Иран, предаде БНР. Според изявлението, самолетът е бил обстрелян, тъй като е летял в близост до военно съоръжение на Ислямския революционен гвардейски корпус, поставено в готовност заради възможен отговор на САЩ на ракетните атаки срещу американски бази в Ирак. От своя страна иранският външен министър Джавад Зариф написа в Twitter, че \"човешка грешка по време на криза, провокирана от американския авантюризъм\" е довела до катастрофата. Той изрази своите съболезнования и извинения на семействата на загиналите 176 души", "date": "2020.01.11", "title": "Украйна поиска компенсации от Иран за самолета"}
{"url": "https://standartnews.com/svyat/iran-prizna-che-e-svalil-ukrainskiya-samolet-411504.html", "text": "Катастрофата с украинския самолет в Техеран е причинена от човешка грешка и \"американския авантюризъм\", заяви иранският външен министър в Twitter, предаде БТА. \"Тъжен ден. Предварителни заключения от вътрешното разследване на въоръжените сили: Човешка грешка в момент на криза, причинена от американския авантюризъм доведе до катастрофа\", написа Мохамад Джавад Зариф. Той изрази \"дълбоко съжаление, извинения и съболезнования към иранския народ, семействата на всички жертви и другите засегнати нации\". В изявление по държавната телевизия иранското министерство на отбраната уточни, че самолетът е летял близо до чувствителен военен обект, принадлежащ на Революционните гвардейци. Той е бил свален неумишлено поради човешка грешка. Украинският президент Володимир Зеленски написа във Фейсбук, че очаква обстойно разследаване от Техеран, пълно признание на вина, както и отговорните за катастрофата да бъдат изправени пред съда. По думите му Украйна иска да получи пълен достъп до разследването, както и че все още очаква парични компенсации и официално извинение по дипломатически канали за случилото се. Според премиера на Канада Джъстин Трюдо, са нужни признания и отчестност. Той настоя и за \"прозрачност и справедливост за семействата на жертвите\" на катастрофата, много от които имаха и с канадско гражданство.  Пред Би Би Си Майкъл Боцюркив - анализатор и бивш говорител на Организацията за сигурност и сътрудничество в Европа, определи като много добър ход признанието на иранското правителство: \"Това са наистина добри новини, тъй като ще даде възможност за по-прозрачно и приемливо разследване, с което да се разбере какво точно се е случило и да се предотврати вероятността да се случи отново. Нещо друго много интересно дойде от иранското правителство днес - а именно, че искат да поканят руснаците да разследват и да анализират черните кутии. Имайки предвид, че ракетата, свалила самолета, е вероятно руска, това е странно решение според мен\". Виновниците ще бъдат предадени на съдебния орган на министерството на отбраната и ще им бъде потърсена отговорност.", "date": "2020.01.11", "title": "Иран призна, че е свалил украинския самолет"}
{"url": "https://standartnews.com/svyat/pochina-sultant-na-oman-411506.html", "text": "Султанът на Оман Кабус бен Саид е починал късно снощи, предаде Ройтерс, цитиран от Нова тв. Подкрепяният от Запада 79-годишен султан Кабус управляваше арабската държава от Залива, откакто завзе властта с безкръвен преврат през 1970 г. с помощта на бившата колониална сила Великобритания. Кабус няма деца и не е посочил публично наследник. Декрет от 1996 г. гласи, че управляващата фамилия ще избере наследник до три дни след овакантяването на трона. Ако те не успеят да се споразумеят, съвет от военни и представители на силите за сигурност, шефовете на висши съдилища и на двете камари на парламента ще издигнат на власт лицето. Неговото име е било написано тайно от султана в запечатано писмо. ", "date": "2020.01.11", "title": "Почина султанът на Оман"}
{"url": "https://www.standartnews.com/sport/lestr-s-unikalna-izdnka-vkshchi-411586.html", "text": "Саутхемптън спечели впечатляваща победа с 2:1 като гост на Лестър и се изравни с отборите в \"златната среда\" Евертън и Арсенал, с които започва долната половина на таблицата във Висшата футболна лига на Англия. В същото време \"светците\" отдалечиха допълнително шампионите от 2016-а година от лидера в генералното класиране Ливърпул на 16 т. Джейми Варди подаде на Денис Прет на празна врата и Лестър поведе в резултата в 14-ата минута, но само пет по-късно Стюърт Армстронг изравни след удар и рикошет в тялото на защитник на домакините. Саутхемптън оформи пълния обрат в 81-та минута, след като Че Адамс изведе Дани Ингс зад отбраната и водещият реализатор на \"светците\" прокара топката между краката на Каспер Шмайхел за 2:1. Лестър вкара изравнителен гол в 90-та минута, когато Джони Евънс засече центриране от статично положение с глава, но главният съдия Лий Мейсън отмени попадението заради засада. Така Лестър остана на 13 точки от лидера Ливърпул, който има два мача по-малко. Манчестър Сити пък е с една зад \"лисиците\" преди утрешното гостуване срещу Астън Вила. Саутхемптън е с четири победи от последните си пет мача в първенството и някога заплашеният от изпадане отбор вече има комфортна преднина от осем точки срещу първия под чертата Борнемут. По време на тази победна серия \"светците\" надвиха два от последните три шампиона на Англия - Челси на Боксинг дей и Лестър днес, а освен това спечелиха срещу финалиста в Шампионската лига Тотнъм в първия ден от новата година. Челси победи с 3:0 Бърнли и доближи на пет точки от Манчестър Сити в класирането, като също така запази идентичен аванс срещу Манчестър Юнайтед. Жоржиньо откри резултата от дузпа в 27-та минута, а Тами Ейбрахам и Калъм Хъдсън Одой довършиха гостите с попадения в края на първото и началото на второто полувреме. Юнайтед пък надигра тотално опашкаря Норич и спечели заслужено с 4:0. Маркъс Рашфорд се разписа в 27-та минута и добави още един гол в 52-та от дузпа, а Антони Марсиал в 54-та и Мейсън Грийнууд в 76-та оформиха разгромната победа за отбора на Оле Гунар Солскяер. Уулвърхемптън пък стигна само до 1:1 у дома срещу Нюкасъл, докато Евертън надви с 1:0 Брайтън. фото ЕПА/БГНЕС", "date": "2020.01.11", "title": "Лестър с уникална издънка вкъщи"}
{"url": "https://standartnews.com/svyat/na-kosm-ot-sblsk-sashch-rusiya-v-arabsko-more-411502.html", "text": "Руски боен кораб и американски ескадрен миноносец са малко да се сблъскат в Арабско море, като и двете страни взаимно се обвиниха в агресия.  Руски боен кораб се е \"приближил агресивно\" към ескадрения миноносец от военноморските сили на САЩ в северната част на Арабско море, съобщи базираният в Бахрейн Пети американски флот, цитиран от Ройтерс и ТАСС. \r\n \r\nВ комюникето се казва, че американският кораб \"Фарагът\" дал пет кратки звукови сигнала (международен морски сигнал при опасност от сблъсък), за да предупреди руския кораб да промени курса си и да се избегне удар. Руският плавателен съд първоначално отказал, но в крайна сметка се отклонил и двата кораба се разминали на разстояние 60 метра един от друг. Според американската телевизия Си Ен Ен, цитирана от ТАСС, руският боен кораб се приближил с кърмата си към американския и едва след като била установена пряка радиовръзка между тях, се отклонил настрани. \"Фарагът\" е съпровождал американския атомен самолетоносач \"Хари Труман\". \r\n \r\nРуското министерство на отбраната отхвърли тези твърдения и заяви, че американският ескадрен миноносец пресякъл пътя на руския кораб. Според министерството \"непрофесионалните\" действията на екипажа на американския кораб \"представляват съзнателно нарушаване на международните норми за безопасност на корабоплаването\". \r\n ", "date": "2020.01.11", "title": "На косъм от сблъсък САЩ – Русия в Арабско море"}
{"url": "https://www.standartnews.com/sport/balkanski-uspekh-v-alpiyskite-ski-v-adelboden-411587.html", "text": "Словенецът Жан Кранец спечели гигантския слалом от Световната купа по ски-алпийски дисциплини в Аделбоден (Швейцария). Кранец, който беше шести след първия манш, финишира с общо време 2:27.90 минути. Така той записа втора победата в кариерата си за Световната купа след успеха в същата дисциплина през декември 2018 година в Заалбах (Австрия). Хърватинът Филип Зубчич се нареди втори на 29 стотни, а третото място разделиха Хенрик Кристоферсен (Норвегия) и Виктор Мюфа Жанде (Франция), които са с пасив от 64 стотни. Лидерът след първия манш Лука де Алипрандини от Италия отпадна във втория манш. Алберт Попов не успя да завърши първия манш на надпреварата. След третото си място днес Хенрик Кристоферсен излезе начело в генералното класиране за големия Кристален глобус с 531 точки. Втори е Александър Аамод Килде (Норвегия) с 519 точки, а трети е Алекси Пентюро (Франция), който днес завърши десети, с 501 точки. Алберт Попов е 85-и с 35 точки. В подреждането за малката Световна купа в дисциплината начело излезе Жан Кренец с 270 точки, пред Кристоферсен с 253 и Пентюро със 172 точки. Утре от 11,30 и 14,30 е слалома в Аделбоден с участието на Алберт Попов (22 номер) и Камен Златков (53 номер). Швейцарката Корине Зутер записа първа победа в кариерата си за Световната купа по ски-алпийски дисциплини, след като триумфира в спускането в Алтенмаркт-Цаухензее (Австрия). Зутер, която спечели сребърен медал в спускането и бронзов в супергигантския слалом на световното първенство през миналата година, записа време 1:18.79 минута. Швейцарката финишира на 29 стотни пред Никол Делаго от Италия, която записа трети подиум в кариерата си. На трета позиция на 98 стотни се нареди Мишел Гизин (Швейцария). 25-годишната Зутер завърши втора след Естер Ледецка от Чехия в първото спускане за сезона в Лейк Луис (Канада) на 6 декември и трета в супергигантския слалом в същия курорт два дни по-късно. Световната шампионка в спускането Илка Щухец (Словения) остана седма днес на 1.37 секунда след победителката. Действащата олимпийска шампионка от Пьончан 2018 София Годжа (Италия) се нареди четвърта с пасив от 1.01 секунда. Защитаващата Големия кристален глобус Микаела Шифрин (САЩ) остава лидерка в генералното класиране за сезона с 826 точки, следвана от Петра Влъхова (Словакия) с 513 точки и от специалистката в скоростните дисциплини Федерика Бриньоне (Италия) с 465 точки. След днешния успех Корине Зутер излезе начело в подреждането на малката Световна купа в спускането с 225 точки. Втора е Естер Ледецка (Чехия) със 182 точки, а трета - Никол Шмидхофер (Австрия) със 154 точки. Утре дамите карат алпийска комбинация в същия курорт.", "date": "2020.01.11", "title": "Балкански успех в алпийските ски в Аделбоден"}
{"url": "https://www.standartnews.com/sport/sportt-po-televiziyata-dnes-411517.html", "text": "Телевизионна спортна програма за събота, 11 януари 2020 година: 10:20 часа: Спускане с шейни, Световна купа в Алтенберг, двойки, първи манш - Евроспорт 11:20 часа: Ски, СK в Аделбоден, гигантски слалом, мъже, първи манш - Евроспорт   12:30 часа: Ски, СK в Алтенмаркт, спускане, дами Евроспорт 14:15 часа: Ски, СK в Аделбоден, гигантски слалом, мъже, втори манш - Евроспорт 14:30 часа: Футбол: Брентфорд - Куинс Парк - Нова Спорт„ 14:30 часа: Футбол: Кристъл Палас - Арсенал - Диема Спорт 2 15:30 часа: Биатлон, СK в Оберхоф, щафета, мъже    Евроспорт 16:00 часа: Футбол, Каляри - Милан - Max Sport 3 16:40 часа: Ски скокове: СK във Вал ди Фиеме    Eurosport 1 17:00 часа: Футбол: Манчестър Юнайтед - Норич - Диема Спорт 2 19:00 часа: Футбол: Лацио - Наполи - Max Sport 3 19:30 часа: Футбол: Тотнъм Хотспър - Ливърпул - Диема Спорт 2 21:45 часа: Футбол: Интер - Аталанта - Max Sport 3", "date": "2020.01.11", "title": "Спортът по телевизията днес, 11 януари"}
{"url": "https://www.standartnews.com/sport/vasil-bozhikov-podpisa-nov-dogovor-ss-slovan-411516.html", "text": "Васил Божиков подписа нов договор с лидера в словашкото първенство Слован (Братислава). Бранителят пристигна в този тим през 2017 година от турския Касъмпаша. \"Подписах нов договор и се вълнувам да продължа да нося тази голяма клубна фланелка. Искам да остана тук, тъй като клубът израства, откакто пристигнах и чувствам, че мога да продължа да повишавам нивото си тук. Убеден съм, че имаме потенциала да бъдем още по-силни\", коментира Божиков пред сайта на Слован. Васил Божиков е роден е на 2 юни 1988 година в Гоце Делчев. Юноша е на местния Пирин. В България е играл за Левски (Карлово), Гигант (Съединение), а през 2010 година е привлечен от Миньор (Перник), откъдето беше трансфериран в Касъмпаша.", "date": "2020.01.11", "title": "Васил Божиков подписа нов договор със Слован"}
{"url": "https://www.standartnews.com/sport/pochinal-e-sint-na-legendata-dimitr-yakimov-411521.html", "text": "Синът на футболната легенда Димитър Якимов, който носи и неговото име, е починал в сряда на обед в болница в Айова, съобщава сайтът bg-voice.com. 42-годишният Димитър е издъхнал в резултат на сърдечен проблем, но семейството му подозира лекарска грешка. На Коледа той отишъл до спешното отделение, след като трудно си поемал въздух, разказва майка му Антоанета Пенева. Той бил приет в болница \"Мърси\" в Дебюк, Айова, където живее семейството. \"Когато го оставихме, той ходеше, говореше. На следващата сутрин, когато отидох да го видя, синът ми беше омотан с тръби и в кома\", разказва опечалената майка. Няколко дни по-късно лекар, който и преди е лекувал Димитър, се върнал от пътуване и когато видял състоянието на мъжа, веднага наредил да бъде прехвърлен в болницата в по-големия град Айова Сити. Там лекарите казват, че органите на Димитър били \"стопени\" и в сряда решават да изключат животоподдържащите системи. Десетина минути по-късно той издъхнал. Майката и доведеният баща на Димитър обаче са убедени, че смъртта е в резултат на лекарска грешка и затова са поръчали аутопсия и наели адвокат", "date": "2020.01.11", "title": "Починал е синът на легендата Димитър Якимов"}
{"url": "https://www.standartnews.com/sport/andi-ruis-ne-bil-gotov-za-slavata-i-parite-411566.html", "text": "Личният наставник на Анди Руис-младши - Мани Роблес заяви, че той не е бил готов за успеха, славата и парите, които получи след като завоюва световните титли на WBА, WBO, IBF и IBO в тежка категория в началото на юни миналата годината, когато нокаутира Антъни Джошуа. \"Анди не успя да понесе славата и парите. Той трябва да знае как да се справи с успеха. Може би след това поражение той се е смирил. Остани смирен или бъди усмирен. Първите три месеца след като победи Джошуа на 1 юни, почти не общувахме с него. Бях в залата, но той си стоеше у дома, където не правеше нищо. Не успях да го видя и да разговарям с него\", заяви Роблес. \"Разочарован съм от всичко, което доведе до резултата в реванша. От подготовката. Битките се печелят във залата, а когато не се биете на 100%, получавате това. Анди прекара малко време в залата, твърде много се разсейваше и не беше съсредоточен така, както очаквах да е. Така че това е резултатът, който ще получите. Той не беше подготвен за такъв успех, за тази слава и тези пари. Той просто не успя да го понесе\", призна Роблес.  ", "date": "2020.01.11", "title": "Анди Руис не бил готов за славата и парите"}
{"url": "https://www.standartnews.com/sport/fenove-na-tsska-shche-podkrepyat-tima-v-ispaniya-411553.html", "text": "Фенове на ЦСКА ще подкрепят тима в някои от контролите в Испания, пише Тема Спорт.  Привърженици на \"червените\", живеещи в чужбина, ще посетят лагера на тима в Марбея. \"Армейците\" ще се готвят там от 19 януари до 2 февруари, като за този период са планирани 4 проверки. В момента отборът е на подготовка в турския курорт Анталия. Тимът ще остане там  до 17-и, а ден по-рано ще изиграе и първата си контрола за годината срещу казахстанския Каспий. ", "date": "2020.01.11", "title": "Фенове на ЦСКА ще подкрепят тима в Испания"}
{"url": "https://www.standartnews.com/sport/zelena-svetlina-za-svetovnata-kupa-v-bansko-411550.html", "text": "Стартовете от Световната купа при жените в Банско ще се проведат по програма. Това стана ясно след днешния снежен контрол, който е задължителен и от него става ясно дали ще има състезания или не. Снежният контрол бе поверен на Валентин Стефанов, шеф на трасетата за СК в Банско. С него бяха и Виктор Гичев, директор на състезанието, Георги Главчев и Симеон Стоянов. Те направиха инспекция по цялото трасе по което на 24 и 25-и ще се проведат спусканията за СК, а на 26-и е супергигантския слалом.", "date": "2020.01.11", "title": "Зелена светлина за Световната купа в Банско"}
{"url": "https://www.standartnews.com/sport/totnm-livrpul-e-derbito-na-krga-v-angliya-411559.html", "text": "Тотнъм  приема  Ливърпул,  в двубой от 22-ия кръг на английската Висша лига. Мачът е на  \"Тотнъм Хотспър Стейдиъм\",  от 19.30 часа българско време. \"Шпорите\" изглеждаха много вдъхновени след назначението на Жозе Моуриньо, но първоначалният устрем постепенно стихна и в последните четири кръга отборът записа само една победа (трудно 2:1 у дома срещу Брайтън), допускайки две поражения. \r\n \r\nТотнъм изостава на приемливите шест точки от четвъртия Челси и може да атакува заветната позиция при една победа днес, която би имала много сериозен психологически ефект заради състоянието на мърсисайдци. \r\n \r\nЛивърпул е във феноменална серия, като тимът на Юрген Клоп помита всички по пътя си.  \"Червените\" нямат загуба от 37 мача в първенството и в последните седем кръга си осигуряваше победите още преди почивката. \r\n \r\nЛивърпул има стряскащи показатели от 19 победи и едно равенство, което позволи на тима да дръпне с цели 13 точки на върха. При това момчетата на Юрген Клоп имат мач по-малко от преследвачите. \r\n \r\n\"Шпорите\" са без голямата си звезда Хари Кейн, който е трайно контузен. Това е много сериозен минус за отбора на Жозе Моуриньо. \"Ливърпул е най-добрият отбор в Англия в момента. Дали можем да ги победим? Ние сме длъжни да вярваме,че можем\", каза Моуриньо преди мача. Ако гостите спечелят и тази вечер, това ще още една много сериозна крачка към бленуваната шампионска титла.                       \r\n \r\n \r\n ", "date": "2020.01.11", "title": "Тотнъм - Ливърпул е дербито на кръга в Англия"}
{"url": "https://www.standartnews.com/sport/rafa-klasira-ispaniya-na-final-v-atp-cup-411538.html", "text": "Испания се класира за финала на дебютното издание на отборната надпревара ATP Cup. Във втория полуфинален дуел срещу Австралия, Рафаел Надал осъществи обрат с 4:6, 7:5, 6:1 над Алекс Де Минор. По-рано през деня Роберто Баутиста Агут надви в два сета Ник Кириос и по този начин изходът от двубоя на двойки няма никакво значение за крайния изход на дуела. \r\n \r\n20-годишният Де Минор направи фантастичен двубой и беше напълно равностоен на водача в световната ранглиста до края на втория сет, когато Матадора наложи воля и успя да пречупи съперника си. \r\n \r\nРанен пробив се оказа достатъчен за Де Минор да вземе първата част с 6:4. През втората срещата вървеше гейм за гейм до 6:5, когато Рафа успя да пробие и да измъкне сета в последния момент. Окрилен от успеха, Надал поведе с 4:0 във финалната част и до края даде на съперника си само един гейм. \r\n \r\nВъв финала в неделя Испания ще срещне Сърбия.", "date": "2020.01.11", "title": "Рафа класира Испания на финал в ATP Cup"}
{"url": "https://standartnews.com/svyat/turtsiya-moli-rusiya-za-mir-v-libiya-411554.html", "text": "Външният министър на Турция Мевлют Чавушоглу се надява Русия да убеди ген. Халифа Хафтар да приеме призива за примирие в Либия. На съвместна пресконференция в Анкара с външния министър на Гана Чавушоглу посочи, че Турция е убедила правителството на Файез ас Сарадж в Триполи за прекратяване на огъня и очаква Русия да убеди силите на ген. Халифа Хафтар. Според турският външен министър въоръжената подкрепа, оказвана от страна на Франция на силите на ген. Хафтар, води до продължаване на хаоса в северноафриканската страна. „Франция търси всякакви средства, за да блокира всяка инициатива, в която не участва“, каза Чавушоглу. Той обвини и „регионални държави“, визирайки арабски страни, които подкрепят Хафтар, че се противопоставят на спирането на огъня. Чавушоглу посочи, че ново примирие в северозападната сирийската област Идлиб между правителствените сили и въоръжените бунтовници, договорено с посредничеството на Анкара и Москва, трябва да започне една минута след полунощ тази нощ.", "date": "2020.01.11", "title": "Турция моли Русия за мир в Либия"}
{"url": "https://standartnews.com/svyat/nova-tragediya-s-migranti-v-grtsiya-411541.html", "text": "Поредна трагедия с мигранти се разигра в Гърция след като лодка потъна в Йонийско море. Засега са открити телата на 12 души, съобщава БНР. Междувременно заради мигрантската криза жителите на Егейските острови започват продължителни протести. В близост до остров Корфу потъна лодка с мигранти. Тече спасителна операция. Издирват се хора в неизвестност. В лодката са пътували около 50 души. Засега властите не са установили точната бройка на пътниците. Спасени са 21 човека, като сред тях има и малки деца. Засегнатите от постоянния приток на мигранти жители на островите в Егейско море,започват продължителни протести с искане мигрантите, настанени на островите, да се изселят. С разрешение на местната власт са планирани блокирания на пристанища и летища. \r\n\"Ще затворим поне за два дни всичко на остров Лесбос и ще направим жива верига на пристанищата\", заканват се местните жители. Областният управител на Северните егейски острови Костас Мудзурис заяви пред медиите, че рязко е увеличена престъпността от страна на мигрантите и ще протестират дори в Атина. Свалят доверието си от правителството, което вече седем месеца е на власт и според недоволните \"само обещава да изнесе хилядите мигранти\". Те не одобряват и плана за създаване на лагери от затворен тип за чужденците без право на бежански статут. В същото време има силно напрежение в районите, където се прехвърлят мигранти от островите.", "date": "2020.01.11", "title": "Нова трагедия с мигранти в Гърция"}
{"url": "https://standartnews.com/svyat/sashch-konfiskuvat-35-mlrd-avoari-na-irak-411555.html", "text": "Съединените щати ще искат компенсации от Ирак заради изтеглянето на военнослужещите от територията на страната. Това каза президентът Доналд Тръмп в интервю за телевизия \"Фокс\", цитирано от РИА Новости. Размерът на обезщетението, за което САЩ ще настоява, ще включва средства, изразходвани от американските военни за изграждането на бази, летища и посолства. Тръмп допълни, че призивите за изтегляне на военните от Ирак е била само в публичното пространство, но към момента няма изпратени и получени официални документи с искането на Ирак. На въпроса как Вашингтон възнамерява да търси обезщетение, Тръмп припомни, че Ирак държи в банкови сметки в Съединените щати над 35 милиарда долара. \"Вярвам, че те или ще платят, или тези пари ще останат в Америка\", добави Тръмп. Решението всички чуждестранни да напуснат територията на Ирак бе прието на извънредно заседание на иракския парламент на 5 януари. То бе свикано след убийството на генерал Касем Солеймани и още 7 души при американска въздушна операция с дрон в близост до летището на Багдад на 3 януари. Багдад счете това нападение като нарушение на условията за разполагане на американските сили на иракска територия. На 6 януари главнокомандващият въоръжените сили на Ирак Абдел Керим Халф заяви, че вече е започнала подготовката за изтегляне на американските военни от страната.", "date": "2020.01.11", "title": "САЩ конфискуват $35 млрд. авоари на Ирак?"}
{"url": "https://standartnews.com/svyat/nad-290-kostenurki-v-meksikanskiya-zaliv-ubiti-ot-parazit-411542.html", "text": "Стотици морски костенурки са загинали край бреговете на Мексико по време на растежа на водораслите, съобщават световните информационни агенции. Паразит сред водораслите е предизвикал парализа у влечугите и те не са могли да дишат. Вълните са започнали да изхвърлят мъртви морски костенурки по тихоокеанското крайбрежие в щата Оахака. Едва двадесет и седем костенурки са спасени. Животните са от видовете зелена морска костенурка и маслинова ридлея, които са в червения списък на застрашените видове на Световен съюз за опазване на природата.", "date": "2020.01.11", "title": "Морските костенурки изчезват"}
{"url": "https://standartnews.com/svyat/elizabet-sklyuchva-sdelka-s-buntovnitsite-411574.html", "text": "Кралица Елизабет II е поискала от двореца да сключи сделка с принц Хари и Меган в рамките на 72 часа, тъй като внукът ѝ е готов да напусне Великобритания в следващите дни без да съобщи кога ще се върне, пише The Sun, цитиран от Darik News.bg. \r\n \r\nБританският кралски двор е разтърсен след решението на херцозите на Съсекс да се откажат от задълженията си на висши членове на кралското семейство и да заживеят в Северна Америка. \r\n \r\nСлед като двамата оповестиха решението си в сряда, 38-годишната Меган отлетя за Канада, като остави съпруга си принц Хари да се справи сам със скандала, който предизвикаха. Според британските медии кралицата вече е инструктирала придворните си сътрудници да решат трудния казус преди вторник, когато е първата официална изява на принц Хари. Елизабет II иска кризата с напускането на Хари и Меган да продължи не повече от 6 дни – същият период, който беше необходим за отстраняването на принц Андрю след катастрофалното му интервю за Newsnight. \r\n \r\n ", "date": "2020.01.11", "title": "Елизабет сключва сделка с бунтовниците?"}
{"url": "https://standartnews.com/svyat/bdenie-v-toronto-za-zaginalite-v-samoletnata-katastrofa-411543.html", "text": "В Торонто бе организирано бдение в памет на загиналите канадски граждани от сваления в Иран украински самолет, съобщава Нова тв. 57 от пътниците в самолета са били канадски граждани. Не само представители на иранското малцинството, но и много колеги и приятели на загиналите оставиха послания или запалиха свещ на бдението. Премиерът на Канада е под натиск да накаже Техеран. Още в петък той обяви, че иранската противовъздушна отбрана е свалила самолета. Премиерът обаче избегна въпроса дали Съединените щати не носят косвена вина за смъртта на пасажерите, след като заповяданото от тях покушение доведе до ескалацията на напрежението в Близкия изток.", "date": "2020.01.11", "title": "Бдение в Торонто за загиналите в самолетната катастрофа"}
{"url": "https://standartnews.com/svyat/eto-koy-nasledi-sultana-na-oman-411519.html", "text": "Министърът на културата и националното наследство на Оман Хайтам бин Тарик Ал Саид стана новият държавен глава на Оман след кончината на султан Кабус бин Саид, съобщи оманската държавна телевизия, както и други медии, цитирани от Ройтерс и Асошиейтед прес. Според вестник \"Ал Уатан Оман\" Хайтам Ал Саид е положил клетва в Съвета на Оман  . \r\n \r\nПокойният султан Кабус сам е посочил своя наследник в запечатано писмо, което днес е било отворено от властите. \r\n \r\nСултан Кабус бин Саид Ал Саид почина късно снощи на 79-годишна възраст след продължително боледуване. В страната бе обявен 3-дневен траур, а държавните знамена ще останат спуснати за 40 дни.", "date": "2020.01.11", "title": "Ето кой наследи султана на Оман"}
{"url": "https://standartnews.com/svyat/vizhte-noviya-sultan-na-oman-411546.html", "text": "С нов държавен глава се сдоби държавата Оман, след като султан Кабус бин Саид почина късно снощи след продължително боледуване. 79-годишният Бин Саид управляваше страната близо половин век. В запечатано писмо, което е било отворено от властите днес, той е посочил за свой наследник министъра на културата - Хайсам ал-Саид. Новият султан на монархията на източния бряг на Арабския полуостров е братовчед на предишния и положи клетва в Съвета на Оман (двукамарния съвещателен орган от парламентарен тип), съобщава БТА. Конкретната причина за смъртта на султан Кабус бин Саид Ал Саид не се съобщава. Спекулации за здравословното му състояние се появиха след негово кратко пътуване до Белгия по медицински причини миналия месец, посочва ДПА. В страната бе обявен 3-дневен траур, а държавните знамена ще останат спуснати за 40 дни. Веднага след обявяването на кончината снощи Съветът по отбраната на страната призова \"Кралският семеен съвет да се свика, за да реши кой ще поеме властта\". Според одобрените през 1996 г. правила семейният съвет трябва да избере в тридневен срок наследник на овакантения трон, обясни Ройтерс. Съветът се събра днес и отвори писмото със завещанието на покойния султан тази сутрин. То бе прочетено в присъствието на членовете на кралското семейство. Стана ясно, че покойният монарх е препоръчал тронът му да бъде зает от неговия братовчед, 65-годишният Хайсам в случай, че съветът не може да се споразумее за наследник. Съветът очевидно не е оспорил препоръката на султана. Малко по-късно правителството съобщи в Туитър, че новият държавен глава е положил клетва. Държавната телевизия, цитирана от Ройтерс, показа кадри от погребалната процесия, при която ковчегът с тялото на султан Кабус мина по улиците на столицата Маскат, убит в националното знаме, и бе внесен в голямата джамия, носеща неговото име, където започнаха молитви. Новият султан стоеше изправен пред ковчега с традиционния извит ятаган, наричан ханджар, висящ на кръста му. По-късно Кабус бе погребан в семейна гробница. Оманците масово изразяват в социалните мрежи почитта си към смъртта на управника, чието име неразривно се свързва с модернизацията на страната, която е бивша британска колония, и с превръщането ѝ във влиятелен регионален фактор. Той действаше като посредник в конфликтите в региона. Кабус дойде на власт с безкръвен преврат през 1970 г., сваляйки не друг, а собствения си баща. Нерядко лично обикаляше страна, за да се среща със своите поданици, като нерядко бе сам зад волана на джипа си. Британският премиер Борис Джонсън изрази дълбоки съболезнования за смъртта на султан Кабус, като го нарече изключително мъдър политик, който се обявяваше за мир и разбирателство между страните. \"Той ще бъде запомнен с предаността си към делото за превръщане на Оман в стабилна и процъфтяваща страна, като баща на нацията, който искаше да подобри качеството на живота на гражданите на Оман\", изтъкна премиерът на Обединеното кралство. В първото си обръщение, предадено по телевизията, султан Хайсам обеща да продължи външната политика на кралството, която според него се базира на мирно съвместно съществуване и на поддържането на приятелски отношения с всички страни.", "date": "2020.01.11", "title": "Вижте новия султан на Оман (СНИМКИ)"}
{"url": "https://standartnews.com/biznes/rekordni-prikhodi-ot-dantsi-411527.html", "text": "23,87 млрд. лева са постъпления в НАП от налози и осигуровки Ръстът на приходите на ведомството значително изпреварва този на брутния вътрешен продукт На фона на исторически ниската за 20 години безработица от 3,7 на сто дойде добра новина от НАП – рекордни приходи от данъци и осигуровки за миналата година. 23,87 млрд. лева са общите постъпления, съобщи НАП. Агенцията посочва, че сумата е с рекордните 2,8 млрд. лева по-голяма спрямо тази за предходната година, както и с 628 млн. лева над планираното. 13,3 млрд. лева са данъчните приходи за 2019 г. От данъка върху доходите на физическите лица в хазната са постъпили над 3,6 млрд. лева. Постъпленията от корпоративни налози са в размер на 2,8 млрд. лева, а 6,8 млрд. лева са нетните приходи от ДДС. Осигурителните вноски, постъпили в бюджета миналата година, са 10,3 млрд. лева. Тук попадат 6,2 млрд. лева вноски за държавното обществено осигуряване, 2,6 млрд. лева за здравно-осигурителни вноски, както и 1,5 млрд. лева за допълнително задължително пенсионно осигуряване. По думите на изпълнителния директор на НАП Галя Димитрова ръстът на приходите на ведомството значително изпреварва този на брутния вътрешен продукт. “Увеличават се както доброволно внесените суми, така и тези, акумулирани в производство по събиране”, коментира още Димитрова. За 2020 г. тя обещава НАП да запази фокуса си върху общественото доверие и справедливата среда за правене на бизнес.", "date": "2020.01.11", "title": "Рекордни приходи от данъци"}
{"url": "https://standartnews.com/svyat/ukrainskata-prokuratura-umishleno-e-ubiystvoto-411577.html", "text": "Украинската прокуратура промени квалификацията по разследването на сваления самолет в Техеран и вече го квалифицира като „умишлено убийство на повече от двама души, както и унищожаване на самолет“. Това се казва в съобщение на пресцентъра на главния прокурор на Украйна. По-рано разследването по наказателното дело беше за „нарушение на правилата за безопасност на движението на въздушния транспорт, което е причинило смърт“. Разследването е поверено на националната полиция в Украйна.  „Службата на главния прокурор взе решение за промяна на квалификацията на престъпното деяние. Разследването ще продължи по членове на Наказателния кодекс, които предвиждат отговорност за умишленото убийство на две или повече лица, и унищожаването на самолета\", се казва в съобщение на прокуратурата. Оттам съобщават още, че решението за промяна на престъпното деяние е взето след обработка на „множество данни, получени в резултат на сътрудничество с международни партньори, както и от украински служители на реда, и експерти от мястото на трагедията, а също и след като Иран призна, че украинският самолет е бил свален по погрешка“. По-рано днес от властите в Иран признаха, че са свалили машината, нова се е случило заради „човешка грешка“, а не умишлено. В изявление се казва, че въоръжените сили на страната „непреднамерено“ са свалили самолета, прелетял до чувствителна зона, принадлежаща на Иранската революционна гвардия. При инцидента загинаха всички 176 души на борда. Президентът на Украйна Володимир Зеленски призова Техеран напълно да поеме вината за трагедията.", "date": "2020.01.11", "title": "Украинската прокуратура: Умишлено е убийството!"}
{"url": "https://standartnews.com/biznes/bezrabotitsata-nay-niska-ot-20-godini-411524.html", "text": "Поредно исторически ниско ниво на безработицата в България. През месец ноември 2019 г. тя се понижи до 3,7%. Това е най-ниското ниво от 2000 г., откогато Евростат разполага с данни за нашата страна, обяви във фейсбук премиерът Бойко Борисов. Младежката безработица в България също намалява до 7,0%, спрямо 10,7% през ноември 2018-а. И през 2020 г. продължаваме с ефективните действия, за да има добри условия на пазара на труда за българските граждани, работодателите и инвеститорите у нас, написа още премиерът", "date": "2020.01.11", "title": "Безработицата най-ниска от 20 години"}
{"url": "https://standartnews.com/sport/pochinal-e-sint-na-legendata-dimitr-yakimov-411521.html", "text": "Синът на футболната легенда Димитър Якимов, който носи и неговото име, е починал в сряда на обед в болница в Айова, съобщава сайтът bg-voice.com. 42-годишният Димитър е издъхнал в резултат на сърдечен проблем, но семейството му подозира лекарска грешка. На Коледа той отишъл до спешното отделение, след като трудно си поемал въздух, разказва майка му Антоанета Пенева. Той бил приет в болница \"Мърси\" в Дебюк, Айова, където живее семейството. \"Когато го оставихме, той ходеше, говореше. На следващата сутрин, когато отидох да го видя, синът ми беше омотан с тръби и в кома\", разказва опечалената майка. Няколко дни по-късно лекар, който и преди е лекувал Димитър, се върнал от пътуване и когато видял състоянието на мъжа, веднага наредил да бъде прехвърлен в болницата в по-големия град Айова Сити. Там лекарите казват, че органите на Димитър били \"стопени\" и в сряда решават да изключат животоподдържащите системи. Десетина минути по-късно той издъхнал. Майката и доведеният баща на Димитър обаче са убедени, че смъртта е в резултат на лекарска грешка и затова са поръчали аутопсия и наели адвокат", "date": "2020.01.11", "title": "Починал е синът на легендата Димитър Якимов"}
{"url": "https://standartnews.com/svyat/zaigra-li-merkel-s-putin-sreshchu-trmp-411581.html", "text": "  По значими въпроси германския канцлепр се обединява с Русия против интересите на Америка. Така коментираха немските медии, сред които и Welt, пресконференцията на Путин и Муркел в събота след тричасови преговори в Москва по темите Иран, Либия, Украйна и най-вече „Северен поток“ 2. Самото посещение на германския кацнлер в този сложен за света момент създаде проблем на администрацията на Доналд Тръмп, който се задълбочи след пресконференцията, ликуваше РИА Новости.   Самият факт, че Меркел не хваща самолета за Вашингтон, е показателен, пише британският Financial Times. Двамата лидери излязоха доволни след срещата, а Меркел демонстрира, че е имала максимално конструктивен разговор с Путин, писаха руските медии след пресконференцията. На нея Меркел заяви, че американските санкции са много неприятни, но подчерта, че \"Северен поток 2\" е икономически проект, който трябва да бъде досторен, \"независимо от тях\". Ние поддържаме този проект, както и досега, каза Меркел. Путин потвърди, че газопроводът ще бъде довършен. „Можем и сами да го направим, без да привличаме чуждестранни партньори, може да се забавим, но се надявам, че до края на тази година или в първите месеци на 2021 година той ще заработи, каза руският президент. По отношение на Иран Меркел заяви, че се придържа към тезата за съхранение на т.нар ядрена сделса, независимо от исканията на Вашингтон, който настоява за максимален натиск върху Иран и икономиката му. На въпроса на немския журналист за сближаване с Русия в ущърб на САЩ, Меркел заяви, че Германия и Европа преди всичко преследват свои интереси, а Русия – свои и че сета има съвпадение на общи интереси по някои въпроси, независимо от разногласията по други.", "date": "2020.01.11", "title": "Заигра ли Меркел с Путин срещу Тръмп"}
{"url": "https://standartnews.com/sport/sportt-po-televiziyata-dnes-411517.html", "text": "Телевизионна спортна програма за събота, 11 януари 2020 година: 10:20 часа: Спускане с шейни, Световна купа в Алтенберг, двойки, първи манш - Евроспорт 11:20 часа: Ски, СK в Аделбоден, гигантски слалом, мъже, първи манш - Евроспорт   12:30 часа: Ски, СK в Алтенмаркт, спускане, дами Евроспорт 14:15 часа: Ски, СK в Аделбоден, гигантски слалом, мъже, втори манш - Евроспорт 14:30 часа: Футбол: Брентфорд - Куинс Парк - Нова Спорт„ 14:30 часа: Футбол: Кристъл Палас - Арсенал - Диема Спорт 2 15:30 часа: Биатлон, СK в Оберхоф, щафета, мъже    Евроспорт 16:00 часа: Футбол, Каляри - Милан - Max Sport 3 16:40 часа: Ски скокове: СK във Вал ди Фиеме    Eurosport 1 17:00 часа: Футбол: Манчестър Юнайтед - Норич - Диема Спорт 2 19:00 часа: Футбол: Лацио - Наполи - Max Sport 3 19:30 часа: Футбол: Тотнъм Хотспър - Ливърпул - Диема Спорт 2 21:45 часа: Футбол: Интер - Аталанта - Max Sport 3", "date": "2020.01.11", "title": "Спортът по телевизията днес, 11 януари"}
{"url": "https://standartnews.com/sport/vasil-bozhikov-podpisa-nov-dogovor-ss-slovan-411516.html", "text": "Васил Божиков подписа нов договор с лидера в словашкото първенство Слован (Братислава). Бранителят пристигна в този тим през 2017 година от турския Касъмпаша. \"Подписах нов договор и се вълнувам да продължа да нося тази голяма клубна фланелка. Искам да остана тук, тъй като клубът израства, откакто пристигнах и чувствам, че мога да продължа да повишавам нивото си тук. Убеден съм, че имаме потенциала да бъдем още по-силни\", коментира Божиков пред сайта на Слован. Васил Божиков е роден е на 2 юни 1988 година в Гоце Делчев. Юноша е на местния Пирин. В България е играл за Левски (Карлово), Гигант (Съединение), а през 2010 година е привлечен от Миньор (Перник), откъдето беше трансфериран в Касъмпаша.", "date": "2020.01.11", "title": "Васил Божиков подписа нов договор със Слован"}
{"url": "https://standartnews.com/sport/rafa-klasira-ispaniya-na-final-v-atp-cup-411538.html", "text": "Испания се класира за финала на дебютното издание на отборната надпревара ATP Cup. Във втория полуфинален дуел срещу Австралия, Рафаел Надал осъществи обрат с 4:6, 7:5, 6:1 над Алекс Де Минор. По-рано през деня Роберто Баутиста Агут надви в два сета Ник Кириос и по този начин изходът от двубоя на двойки няма никакво значение за крайния изход на дуела. \r\n \r\n20-годишният Де Минор направи фантастичен двубой и беше напълно равностоен на водача в световната ранглиста до края на втория сет, когато Матадора наложи воля и успя да пречупи съперника си. \r\n \r\nРанен пробив се оказа достатъчен за Де Минор да вземе първата част с 6:4. През втората срещата вървеше гейм за гейм до 6:5, когато Рафа успя да пробие и да измъкне сета в последния момент. Окрилен от успеха, Надал поведе с 4:0 във финалната част и до края даде на съперника си само един гейм. \r\n \r\nВъв финала в неделя Испания ще срещне Сърбия.", "date": "2020.01.11", "title": "Рафа класира Испания на финал в ATP Cup"}
{"url": "https://standartnews.com/sport/poreden-gaf-na-arsenali-zagubeni-tochki-411561.html", "text": "Кристъл Палас и Арсенал не успяха да се победят в мач от 22-рия кръг на Премиър лийг. Гостите откриха резултата в 12-ата минута чрез Пиер-Емерик Обамеянг, но по-късно в 65-ата минута бе изгонен за грубо нарушение срещу Макс Майер. \"Орлите\" успяха да изравнят малко след почивката след попадение на Джордан Аю в 54-ата минута. След идването на новия треньор Микел Артета, Арсенал започна новата година с две победи. Много бързо обаче дойде ред на нова загуба на точки. След този двубой, Палас ще продължат да бъдат на деветата позиция с 29 точки, а Арсенал са с една позиция по-надолу с 28 точки.", "date": "2020.01.11", "title": "Пореден гаф на Арсенал и загубени точки"}
{"url": "https://standartnews.com/sport/zelena-svetlina-za-svetovnata-kupa-v-bansko-411550.html", "text": "Стартовете от Световната купа при жените в Банско ще се проведат по програма. Това стана ясно след днешния снежен контрол, който е задължителен и от него става ясно дали ще има състезания или не. Снежният контрол бе поверен на Валентин Стефанов, шеф на трасетата за СК в Банско. С него бяха и Виктор Гичев, директор на състезанието, Георги Главчев и Симеон Стоянов. Те направиха инспекция по цялото трасе по което на 24 и 25-и ще се проведат спусканията за СК, а на 26-и е супергигантския слалом.", "date": "2020.01.11", "title": "Зелена светлина за Световната купа в Банско"}
{"url": "https://standartnews.com/sport/fenove-na-tsska-shche-podkrepyat-tima-v-ispaniya-411553.html", "text": "Фенове на ЦСКА ще подкрепят тима в някои от контролите в Испания, пише Тема Спорт.  Привърженици на \"червените\", живеещи в чужбина, ще посетят лагера на тима в Марбея. \"Армейците\" ще се готвят там от 19 януари до 2 февруари, като за този период са планирани 4 проверки. В момента отборът е на подготовка в турския курорт Анталия. Тимът ще остане там  до 17-и, а ден по-рано ще изиграе и първата си контрола за годината срещу казахстанския Каспий. ", "date": "2020.01.11", "title": "Фенове на ЦСКА ще подкрепят тима в Испания"}
{"url": "https://standartnews.com/sport/totnm-livrpul-e-derbito-na-krga-v-angliya-411559.html", "text": "Тотнъм  приема  Ливърпул,  в двубой от 22-ия кръг на английската Висша лига. Мачът е на  \"Тотнъм Хотспър Стейдиъм\",  от 19.30 часа българско време. \"Шпорите\" изглеждаха много вдъхновени след назначението на Жозе Моуриньо, но първоначалният устрем постепенно стихна и в последните четири кръга отборът записа само една победа (трудно 2:1 у дома срещу Брайтън), допускайки две поражения. \r\n \r\nТотнъм изостава на приемливите шест точки от четвъртия Челси и може да атакува заветната позиция при една победа днес, която би имала много сериозен психологически ефект заради състоянието на мърсисайдци. \r\n \r\nЛивърпул е във феноменална серия, като тимът на Юрген Клоп помита всички по пътя си.  \"Червените\" нямат загуба от 37 мача в първенството и в последните седем кръга си осигуряваше победите още преди почивката. \r\n \r\nЛивърпул има стряскащи показатели от 19 победи и едно равенство, което позволи на тима да дръпне с цели 13 точки на върха. При това момчетата на Юрген Клоп имат мач по-малко от преследвачите. \r\n \r\n\"Шпорите\" са без голямата си звезда Хари Кейн, който е трайно контузен. Това е много сериозен минус за отбора на Жозе Моуриньо. \"Ливърпул е най-добрият отбор в Англия в момента. Дали можем да ги победим? Ние сме длъжни да вярваме,че можем\", каза Моуриньо преди мача. Ако гостите спечелят и тази вечер, това ще още една много сериозна крачка към бленуваната шампионска титла.                       \r\n \r\n \r\n ", "date": "2020.01.11", "title": "Тотнъм - Ливърпул е дербито на кръга в Англия"}
{"url": "https://standartnews.com/sport/dvama-chuzhdentsi-doydokha-v-levski-411576.html", "text": "Паулиньо и Франко Мазурек се присъединиха към Левски. Двамата южноамериканци получиха по-дълга почивка от треньора Петър Хубчев, информират от клуба. Днес те минаха задължителните медицински изследвания, а утре ще тренират със своите съотборници.  Втората група \"сини\" футболисти също мина тестовете и медицинските прегледи, докато останалата част от отбора проведе тренировка преди обяд. В понеделник Левски заминава на лагер в Сандански.", "date": "2020.01.11", "title": "Двама чужденци дойдоха в Левски"}
{"url": "https://standartnews.com/sport/ludogorets-s-interes-km-vtori-igrach-na-botafogo-411569.html", "text": "След слуховете за интереса на Лудогорец към Алекс Сантана от Ботафого, на дневен ред излиза друг футболист на бразилците, който е свързан с \"орлите\". Медиите в Бразилия пишат, че Лудогорец има планове да привлече в редиците си Фернандо Костанца. 21-годишният бразилец играе на поста десен защитник и притежава италиански паспорт, което означава, че няма да заеме квота за чужденци извън Европейския съюз. Привличането на играча обаче няма да е никак лесно. Конкуренцията за подписа на кариоката е сериозна, тъй като отборите на Фулъм и АПОЕЛ също го следят. За Ботафого Костанца има 24 мача, два от които в бразилската Серия А.", "date": "2020.01.11", "title": "Лудогорец с интерес към втори играч на Ботафого"}
{"url": "https://standartnews.com/sport/andi-ruis-ne-bil-gotov-za-slavata-i-parite-411566.html", "text": "Личният наставник на Анди Руис-младши - Мани Роблес заяви, че той не е бил готов за успеха, славата и парите, които получи след като завоюва световните титли на WBА, WBO, IBF и IBO в тежка категория в началото на юни миналата годината, когато нокаутира Антъни Джошуа. \"Анди не успя да понесе славата и парите. Той трябва да знае как да се справи с успеха. Може би след това поражение той се е смирил. Остани смирен или бъди усмирен. Първите три месеца след като победи Джошуа на 1 юни, почти не общувахме с него. Бях в залата, но той си стоеше у дома, където не правеше нищо. Не успях да го видя и да разговарям с него\", заяви Роблес. \"Разочарован съм от всичко, което доведе до резултата в реванша. От подготовката. Битките се печелят във залата, а когато не се биете на 100%, получавате това. Анди прекара малко време в залата, твърде много се разсейваше и не беше съсредоточен така, както очаквах да е. Така че това е резултатът, който ще получите. Той не беше подготвен за такъв успех, за тази слава и тези пари. Той просто не успя да го понесе\", призна Роблес.  ", "date": "2020.01.11", "title": "Анди Руис не бил готов за славата и парите"}
{"url": "https://standartnews.com/sport/manchestr-yun-bi-norich-i-se-otdade-na-mechti-411571.html", "text": "Манчестър Юнайтед се настани на петото място във Висшата лига. \"Червените дяволи\" не допуснаха грешка на свой терен и се разправиха лесно с последния Норич с 4:0. В герой за домакините се превърна Маркъс Рашфорд, реализира две попадения, а по един гол добавиха Марсиал и Грийнууд. По този начин селекцията на Оле Гунар Солскяер вече тайничко се надява на позиция в Топ 4, където най-близо за настигане е Челси, имащ пет пункта повече Норич пък си остава твърдо последен и ще трябва да осъществи сериозен обрат, ако иска да съхрани елитния си статут и през следващата кампания. Вторият в класирането Лестър допусна неочаквана загуба у дома от Саутхямптън, което съвсем елиминира шансовете му да се бори с Ливърпул за върха. Резултати от кръга във Висшата лига : Манчестър Юн - Норич 4:0, Лестър - Саутхямптън 1:2, Челси - Бърнли 3:0, Евертън - Брайтън 1:0, Уулвърхямптън - Нюкясъл 1:1.   ", "date": "2020.01.11", "title": "Манчестър Юн би Норич, Лестър хвърли кърпата /РЕЗУЛТАТИ/"}
{"url": "https://standartnews.com/svyat/iran-poiska-proshka-ot-ukrayna-411582.html", "text": "  Президентйът на Иран Хасан Рохани поиска прошка от украинския народ заради сваления с ракета самолет, твърди сайтът на държавния глава Володимир Зеленски. Двамата президенти са провели телефонен разговор по инициатива на Техеран. Рохани изразил съболезнования на украинския народ и семействата на загиналите в катастрофата. Той поискал прошка и признал напълно вината за трагедията заради грешка на ирански военни, пише в прессъобщението. Зеленски заявил, че признаването за свалянето на самолета с ракета се надява да ускори разследването и подчертал, че екипажът е действал изцяло по международните правила.  Той поискал Иран да върне до 19 януари всички тела, Рохани обещал, че ще даде веднага нареждане. По-рано в събота Техеран си призна за грешка с ракета, която е свалила самолета, а Зеленски поиска извинение, наказание на виновните и компенсации.  ", "date": "2020.01.11", "title": "Иран поиска прошка от Украйна"}
{"url": "https://standartnews.com/sport/balkanski-uspekh-v-alpiyskite-ski-v-adelboden-411587.html", "text": "Словенецът Жан Кранец спечели гигантския слалом от Световната купа по ски-алпийски дисциплини в Аделбоден (Швейцария). Кранец, който беше шести след първия манш, финишира с общо време 2:27.90 минути. Така той записа втора победата в кариерата си за Световната купа след успеха в същата дисциплина през декември 2018 година в Заалбах (Австрия). Хърватинът Филип Зубчич се нареди втори на 29 стотни, а третото място разделиха Хенрик Кристоферсен (Норвегия) и Виктор Мюфа Жанде (Франция), които са с пасив от 64 стотни. Лидерът след първия манш Лука де Алипрандини от Италия отпадна във втория манш. Алберт Попов не успя да завърши първия манш на надпреварата. След третото си място днес Хенрик Кристоферсен излезе начело в генералното класиране за големия Кристален глобус с 531 точки. Втори е Александър Аамод Килде (Норвегия) с 519 точки, а трети е Алекси Пентюро (Франция), който днес завърши десети, с 501 точки. Алберт Попов е 85-и с 35 точки. В подреждането за малката Световна купа в дисциплината начело излезе Жан Кренец с 270 точки, пред Кристоферсен с 253 и Пентюро със 172 точки. Утре от 11,30 и 14,30 е слалома в Аделбоден с участието на Алберт Попов (22 номер) и Камен Златков (53 номер). Швейцарката Корине Зутер записа първа победа в кариерата си за Световната купа по ски-алпийски дисциплини, след като триумфира в спускането в Алтенмаркт-Цаухензее (Австрия). Зутер, която спечели сребърен медал в спускането и бронзов в супергигантския слалом на световното първенство през миналата година, записа време 1:18.79 минута. Швейцарката финишира на 29 стотни пред Никол Делаго от Италия, която записа трети подиум в кариерата си. На трета позиция на 98 стотни се нареди Мишел Гизин (Швейцария). 25-годишната Зутер завърши втора след Естер Ледецка от Чехия в първото спускане за сезона в Лейк Луис (Канада) на 6 декември и трета в супергигантския слалом в същия курорт два дни по-късно. Световната шампионка в спускането Илка Щухец (Словения) остана седма днес на 1.37 секунда след победителката. Действащата олимпийска шампионка от Пьончан 2018 София Годжа (Италия) се нареди четвърта с пасив от 1.01 секунда. Защитаващата Големия кристален глобус Микаела Шифрин (САЩ) остава лидерка в генералното класиране за сезона с 826 точки, следвана от Петра Влъхова (Словакия) с 513 точки и от специалистката в скоростните дисциплини Федерика Бриньоне (Италия) с 465 точки. След днешния успех Корине Зутер излезе начело в подреждането на малката Световна купа в спускането с 225 точки. Втора е Естер Ледецка (Чехия) със 182 точки, а трета - Никол Шмидхофер (Австрия) със 154 точки. Утре дамите карат алпийска комбинация в същия курорт.", "date": "2020.01.11", "title": "Балкански успех в алпийските ски в Аделбоден"}
{"url": "https://standartnews.com/sport/diktatura-livrpul-mina-i-prez-totnm-411580.html", "text": "Ливърпул направи още една голяма крачка към чаканата шампионска титлра на Англия. \"Червените\" победиха като гости Тотнъм с 1:0 с гол на Роберто Фирмино в 36-та минута на първото полувреме. Това е победа номер 20 от 21 кръга през сезона! Повече от една календарна година отборът вече няма загуба в първенството. Изключителното постижение е първото в петте големи първенства на Европа. Още в първата минута гредата спаси домакините, а Ливърпул пропусна и други изгодни ситуации през полувремето. През втората част Тотнъм създаде нелоши възможности за гол, но ги пропиля. Най-изгодната бе на Джовани Ло Селсо в 82-та минута, но той пропусна.. Правеше впечатление, че играчите на Ливърпул правеха грешки през този период, но като голям отбор намериха начин да излязат от ситуацията. Разликата между Ливърпул и Лестър на върха е вече 16 точки. Никой футболен анализатор в Европа вече не поставя под въпрос титлата на тима Юрген Клоп. Въпросът е кога ще стане това официален факт. Въпреки всичко мениджърът на Ливърпул Юрген Клоп отказва да говори за шампионската титла.", "date": "2020.01.11", "title": "Диктатура! Ливърпул мина и през Тотнъм"}
{"url": "https://standartnews.com/sport/rado-yankov-veche-e-chetvrti-za-malkata-svetovna-kupa-411585.html", "text": "Най-добрият ни сноубордист в паралелните дисциплини Радослав Янков вече е четвърти в класирането за малката световна купа на ПГС. Това стана след като Радо зае 12-о място в паралелния гигантски слалом в Скуол (Швейц). Янков влезе в топ 16 за елиминациите с 12-о време на квалификацията. На 1/8 финала българският ас загуби с 0,29 сек от Хуан Сун (Кит). Победата в състезанието в Скуол взе Андрей Соболев (Рус). След 3 от 8 старта за сезона в ПГС Роналд Фишналер (Ит) води за малката купа в дисциплината с 2360 т, пред Бенямин Карл (Ав) - 1720, Сангхо Лии (Кор) - 1350 и Янков - 1170 т. В генералното класиране (след 4 от 13 старта) за голямата световна купа Фишналер води с 2810 т, пред Карл - 1752, Андреас Промегер (Ав) - 1530. Янков е осми с 1310 т. За купата на паралелен слалом първи след 1 от 5 старта е Промегер с 1000 т, пред Аарон Марш (Ит) - 800, Маурицио Бормолини (Ит) - 600. Радо Янков е 17-и със 140 т. Следващият старт на българина е на \r\n14-и януари в Бад Гащайн (Ав) - паралелен слалом.", "date": "2020.01.11", "title": "Радо Янков четвърти за малката световна купа"}
{"url": "https://standartnews.com/sport/lestr-s-unikalna-izdnka-vkshchi-411586.html", "text": "Саутхемптън спечели впечатляваща победа с 2:1 като гост на Лестър и се изравни с отборите в \"златната среда\" Евертън и Арсенал, с които започва долната половина на таблицата във Висшата футболна лига на Англия. В същото време \"светците\" отдалечиха допълнително шампионите от 2016-а година от лидера в генералното класиране Ливърпул на 16 т. Джейми Варди подаде на Денис Прет на празна врата и Лестър поведе в резултата в 14-ата минута, но само пет по-късно Стюърт Армстронг изравни след удар и рикошет в тялото на защитник на домакините. Саутхемптън оформи пълния обрат в 81-та минута, след като Че Адамс изведе Дани Ингс зад отбраната и водещият реализатор на \"светците\" прокара топката между краката на Каспер Шмайхел за 2:1. Лестър вкара изравнителен гол в 90-та минута, когато Джони Евънс засече центриране от статично положение с глава, но главният съдия Лий Мейсън отмени попадението заради засада. Така Лестър остана на 13 точки от лидера Ливърпул, който има два мача по-малко. Манчестър Сити пък е с една зад \"лисиците\" преди утрешното гостуване срещу Астън Вила. Саутхемптън е с четири победи от последните си пет мача в първенството и някога заплашеният от изпадане отбор вече има комфортна преднина от осем точки срещу първия под чертата Борнемут. По време на тази победна серия \"светците\" надвиха два от последните три шампиона на Англия - Челси на Боксинг дей и Лестър днес, а освен това спечелиха срещу финалиста в Шампионската лига Тотнъм в първия ден от новата година. Челси победи с 3:0 Бърнли и доближи на пет точки от Манчестър Сити в класирането, като също така запази идентичен аванс срещу Манчестър Юнайтед. Жоржиньо откри резултата от дузпа в 27-та минута, а Тами Ейбрахам и Калъм Хъдсън Одой довършиха гостите с попадения в края на първото и началото на второто полувреме. Юнайтед пък надигра тотално опашкаря Норич и спечели заслужено с 4:0. Маркъс Рашфорд се разписа в 27-та минута и добави още един гол в 52-та от дузпа, а Антони Марсиал в 54-та и Мейсън Грийнууд в 76-та оформиха разгромната победа за отбора на Оле Гунар Солскяер. Уулвърхемптън пък стигна само до 1:1 у дома срещу Нюкасъл, докато Евертън надви с 1:0 Брайтън. фото ЕПА/БГНЕС", "date": "2020.01.11", "title": "Лестър с уникална издънка вкъщи"}
